



Vaderlandsche Letteroefeningen 
Jaargang 1810


GEBRUIKT EXEMPLAAR
    eigen exemplaar dbnl
    
ALGEMENE OPMERKINGEN
Dit bestand biedt, behoudens een aantal hierna te noemen ingrepen, een diplomatische weergave van Vaderlandsche Letteroefeningen
    uit 1810.
Deze jaargang bestaat uit twee delen die in twee banden zijn verschenen. In deze digitale versie is er één bestand van gemaakt.

    REDACTIONELE INGREPEN
    deel 1, p. 179: eehtgenoot → echtgenoot, ‘van haren dankbaren echtgenoot eene nieuwe’ 
    deel 2, p. 223: de tweede voetnoot heeft als nootteken een omgekeerde †. Aangezien dit teken in deze digitale versie niet kan worden
        weergegeven, is het vervangen door een ‡.

Bij de omzetting van de gebruikte bron naar deze publicatie in de dbnl is een aantal delen van de tekst niet overgenomen. Hieronder volgen de
    tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina's (deel 1 p. 690, deel 2 p. II, IV) zijn niet opgenomen in de lopende tekst.

    [deel 1, pagina ongenummerd (p. I)]
        LETTER-OEFENINGEN,
        VOOR
    1810.
    
    [deel 1, pagina ongenummerd (p. II)]

{== afbeelding 	==} {>>afbeelding<<}
    

        ALGEMEENE
        VADERLANDSCHE
        LETTER-OEFENINGEN,
        WAARIN DE
        BOEKEN en SCHRIFTEN,
        DIE DAGELIJKS IN ONS VADERLAND EN ELDERS UITKOMEN, OORDEELKUNDIG TEVENS EN VRIJMOEDIG VERHANDELD WORDEN.
        BENEVENS
        MENGELWERK,
        tot Fraaije Letteren, Kunsten en Wetenschappen, betrekkelijk.
        EERSTE STUK.
        VOOR
        1810.
        Met Platen.
        Te AMSTERDAM, bij
        G.S. LEENEMAN van der KROE
        en
        J.W. IJNTEMA en COMP.
    1810.
    
    [deel 1, pagina 675]
REGISTER
VAN
BOEKEN en SCHRIFTEN,

Die in dit Stuk oordeelkundig tevens en vrijmoedig verhandeld worden.

Met derzelver Prijzen.

A.
Aansorgh, (J.M.J.) Redevoering. Dev. bij G. Brouwer, in gr. 8vo. f 0-6-0	41
Alberti, (L.) De Kaffers Natuur- en Geschiedkundig beschreven. Amst. bij E. Maaskamp, in gr. 8vo. f 4-10-0	659
Almanach de la Cour. Amst. chez E. Maaskamp. f 2-12-0	47
Almanak voor Vrouwen. Amst. bij de Wed. J. Dóll. f 0-18-0	672
- van Vernuft en Smaak. Amst. bij de Wed. J. Dóll. f 0-18-0	672
- der Musen en Gratiën. Amst. bij E. Maaskamp. f 2-8-0	672
Amsterdam. (Het Tegenwoordig) Amst. bij L.A.C. Hesse, in gr. 8vo. f 4-16-	553
Assen, (C.J. van) Disputatio Juridico Literaria.	558
B.
Barbaz, (A.L.) De Tooneeldichtkunst in zes Zangen. Amst. bij W. v. Vliet, in gr. 8vo. f 1-6-0	299
- Brief aan J. Meerman. Amst. bij H. v. Kesteren, in gr. 8vo. f 0-4 0	468
- 's Werelds Bedrog, enz. Hekeldicht. Amst. bij A.A. Koning en B. Uylenbroek, in gr. 8vo. f 0-9-0	606
Barrow, (J.) Reizen in China. IIIde D. Haarl. bij F. Bohn, in gr. 8vo. f 3-18-0	72

    
    [deel 1, pagina 676]

Beets, (P.) Christelijk Magazijn. IIIden D. 4de St. Hoorn, bij J. Breebaart, in gr. 8vo. f 0-14-0	146
Berigten van de Leden Correspondenten der Holl. Huishoud. Maatschappij in 1808. Haarl. bij A. Loosjes Pz., in gr. 8vo.	423
Berquin's Kindervriend. Iste D. Arnh. bij J.H. Moeleman, Jun. in 8vo. f 0-5-0	48
Beulingen, (G. van) Euras. Tooneelspel. Amst. bij P.P. Bertram en Comp., in 8vo. f 0-14-0	522
Bilderbeck, (Van) Wilhelmina van Rozen. Leeuw. bij de Wed. J.P. de Boy, in gr. 8vo. f 2-10-0	138
Bilderdijk, (W.) Verspreide Gedichten. II Deelen. Amst. bij Immerzeel en Comp., in gr. 8vo. f 7-4-0	428
- Cinna, en K.W. Bilderdijk, Ifigenia in Aulis, of: Treurspelen. IIIde D. Amst. bij Immerzeel en Comp, in gr. 8vo. f 3-18-0	596
Bosveld, (P.) Verklaring van den Brief aan de Kolosseërs, Dordr. bij P. v. Braam, in gr. 8vo. f 1-10-0	141
- Ephesiërs. Dordr. bij P. v. Braam, in gr. 8vo. f 2-10-0	353
Brandes, (E.) Geest der Eeuw, enz. Amst. bij de Wed. J. Dóll, in gr. 8vo. f 1-10-0	326
Bredow, (G.G.) Merkwaardige Voorvallen uit de Algemeene Wereldgeschiedenis. Nijm. bij J.C. Vieweg, in 8vo. f 0-7-0	272
Brieven, geschreven op eene Wandeling door een gedeelte van Duitschland en Holland. Iste D. Gron. bij W. Wouters en R.J. Schierbeek, in gr. 8vo. f 2-12-0	66
- IIde D. f 3-18-0	632
- (Geheime) over de inwendige gesteldheid van het Prnissische Hof, enz. VIde D. Amst. bij J. Allart, in gr. 8vo. f 3-12-0	408
Bröder, (C.G.) Latijnsch Leesboek voor Eerstbeginnenden. Zutph. bij H.C.A. Thieme, in 8vo. f 0-16-0	477
Brouwer, (R.J.) Nieuwe Leerwijze omtrent de Bijen en derzelver zoogenaamde Magazijnen-teelt, enz. Amst. bij J.C. Sepp en Zoon, in gr. 8vo. f 3-0-0	240
Bydragen tot Theoretische en Practische Geneeskunde, enz. Iste en IIde St. Amst. bij L. v. Es, in gr. 8vo. f 3-2-0	492

    
    [deel 1, pagina 677]

C.
Carr, (J.) Een Zomer in het Noorden, enz. Iste D. Leeuw. bij de Wed. J.P. de Boy, in gr. 8vo. f 2-10-0	413
Chateaubriant, (F.A.) Schoonheden van het Christendom, enz. Iste D. Haarl. bij F. Bohn, in gr. 8vo. f 2-2-0	487
Colenbrander, (G.J.) de Pactis. Lugd. Bat. apud Vid. M. Cijfveer.	642
D.

Delille, (J.) Les trois Regnes de la Nature, &c. Tom. I & II. à la Haye, chez Immerzeel en Comp., 8vo. f 3-0-0	560
Doijer, (A.) Nieuwe Manier van Onderwijs in de Rekenkunst. Iste St. Leyd. bij D. du Mortier en Zoon, in 8vo. f 0-4-0	223
Döring, (F.W.) Vertalingsproeven voor gevorderde Leerlingen in de Latijnsche Taal. IIde D. Zutph. bij H.C.A. Thieme, in gr. 8vo. f 1-8-0	224
Dorn Seiffen, (G.) Liederen van Anacreon, enz. Amst. bij J.S. v. Esveldt-Holtrop, in 8vo. f 1-8-0	340
Dykshoorn, (J. van) De Landing der Engelschen in Zeeland. Vliss. bij J.J. Corbelijn, in gr. 8vo. f 1-10-0	115
E.

Ebersbach, (C.H.) Predigten. Amst. bey J.G. Rohloff, gr. 8vo. f 3-0-0	142
Eduard van Eikenhorst, zijne Huisgenooten en Vrienden. Iste. D. Haarl. bij F. Bohn, in gr. 8vo. f 3-15-0	216
- IIde D. f 3-15-0	649
Engelbronner, (E.C. d') Oratio. Medioburgi apud A.P. de Winter. f 0-12-0	385
Etrennes des Muses aux Graces. Amst. chez E. Maaskamp. f 2-0-0	674
Ewald, (J.L.) Godsdienstig Handboekje, inzonderheid voor de Jeugd. Amst. bij J. v.d. Hey, in gr. 8vo. f 1-16-0	310
- Godsdienstig Handboek voor Christenvrouwen en Dochters. Amst. bij J. v.d. Hey, in gr. 8vo. f 3-18-0	361
- Voorlezingen over de Opvoeding. Iste D. Amst. bij J. v.d. Hey, in gr. 8vo. f 2-4-0	643

    
    [deel 1, pagina 678]

Eylert, (R.) Homilien over de Gelijkenissen van Jezus. Gron. bij W. Zuidema, in gr. 8vo. f 3-0-0	527
F
Falck, (C.G.I.J.) Dissertatio Medica Inauguralis. Trajad Rhen. 4to.	538
Feith, (H.O.) Redevoering. In gr. 8vo. f 0-12-0	120
Feith, (R.) Verhandeling over de Verbreiding van het Evangelie over den Aardbodem. Amst. bij J. Allart, in gr. 8vo. f 2-6-0	103
- Oden en Gedichten. IVde D. Amst. bij J. Allart, in gr. 8vo. f 3-12-0	465
Flines, (Q. de) Proeve van Hollandsche of Nederduitsche Synonyma. Amst. bij W. Bolt, in gr. 8vo. f 0-18-0	511
Focquenbroch. (Willem van) Blijspel. Leyd. bij L. Herdingh, in 8vo. f 0-9-0	652
Fokke, Sz., (A.) De wegen des Levens, of: welk Beroep wilt gij kiezen? Amst. bij J. v.d. Hey, in gr. 8vo. f 3-12-0	83
- De drie Gebroeders Alverwoesters. Amst. bij J. v.d. Hey, in gr. 8vo. f 0-18-0	93
- De Vaderlandsche Historie vermakelijk voorgesteld. Iste D. Amst. bij J. v.d. Hey, in gr. 8vo. f 2-18-0	260
- De Mode, enz. vermakelijk voorgesteld. Isten D. 1ste St. Utr. bij v. Paddenburg en Zoon, in gr. 8vo. f 2-18-0	350
- Het oud Fransch Spreekwoord Point d'Argent, point de Suisses! Amst. bij A.B. Saakes, in gr. 8vo. f 0-16-0	390
- Prognosticatie van Johannes Lichtenberg, enz. Amst. bij J. v.d. Hey, in gr. 8vo. f 0-18-0	435
- De Vrouw is de Baas. Amst. bij H. Moolenijzer, in gr. 8vo. f 1-10-0	646
- Elk meent zijn Uil een Valk te zijn. Amst. bij A.B. Saakes, in gr. 8vo. f 0-18-0	648
Frohberger, (C.G.) Jezus Christus, de Heiland der Wereld, ons alles. Iste St. Amst. bij J. Tiel, in gr. 8vo. f 1-8-0	315
G.
Gedike, (F.) Engelsch Leesboek voor eerstbeginnenden, enz. Zutph. bij H.C.A. Thieme, in 8vo. f 1-0-0	312

    
    [deel 1, pagina 679]

Geer, (A.L.G. de) Diatribe in Politices Platonicae principia. Traj. ad Rhen. apud O.J. v. Paddenburg & J. v. Schoonhoven, 8vo.	287
Genlis, (Mevr. de) Het Beleg van Rochelle, enz. Iste D. Midd. bij H.A. Abrahams en J. Ooms, in gr. 8vo. f 1-18-0	169	- Alphonsus, of de Natuurlijke Zoon. Haarl. bij F. Bohn, in gr. 8vo. f 3-0-0	474
Geschiedenis (De) van Abraham; een Schoolboek. Dordr. bij A. Blussé en Zoon, in 8vo. f 0-3-0	523
Geschiedverhaal van de Opkomst en den Bloei der Evang. Luthersche Gemeente te Arnhem, enz. Arnh. bij J.H. Moeleman, Jun., in gr. 8vo. f 0-8-0	62
Gesprekken over de Mythen in den Bijbel. (Ter beantwoording der Prijsvrage van Teylers Godgeleerd Genootschap.) Haarl. bij F. Bohn, in gr. 8vo. f 1-10-0	3
Geszner, (G.) Godsdienstig Handboek voor lijdende Christenen. Iste St. Amst. bij J. Tiel, in gr. 8vo. f 1-14-0	313
Geysbeek, (P.G. Witsen) Puntdichten. Iste Boek. Amst. bij P.G. en N. Geysbeek, in gr. 8vo. f 0-12-0	37
- IIde Boek. f 0-12-0	211
- IIIde Boek. f 0-12-0	346
- Verhandeling over het Puntdicht. Amst. bij P.G. en N. Geysbeek, in gr. 8vo. f 0-18-0	386
Gibbon, (E.) Geschiedenis van het Verval en den Ondergang des Romeinschen Rijks. Iste D. Amst. bij J. Allart, in gr. 8vo. f 4-16-0	497
Glatz, (J.) Zedekundige Tafereelen voor de beschaafde Jeugd. Gron. bij W. Wouters, in 8vo. f 1-6-0	392
Goeddorp, of het voorbeeld eener Christelijke Landgemeente. Amst. bij J. Tiel, in 8vo. f 0-8-0	523
Goudriaan, (A.P.) Verhandeling over het ontwerp van Sluizen, volgens uitgave van J. Blanken, Jansz. Amst. bij J.S. v. Esveldt-Holtrop, in gr. 8vo. f 2-8-0	81
Graswinckel, (J.A.) Register op het Regt van Successie, enz. Haarl. bij J.L. Augustini, in gr. 8vo. f 0-16-0	42
Gratama, Regtsgeleerd Magazijn. Isten D. 2de St. Gron. bij W. Wouters en M.J. v. Bolhuis, in gr. 8vo. f 1-10-0	160

    
    [deel 1, pagina 680]

H.
Hamelsveld, (Y. van) Het Evangelie volgens het O.T. enz. Amst. bij J. v.d. Hey, in gr. 8vo. f 4-16-0	613
Handleiding tot een goed gezellig Leven. Leyd. bij D. du Mortier en Zoon, in 8vo. f 1-2-0	311
Härter, (C.A.) Verhandeling over de Afschaffing van den Eed bij de Geregten. Gron. bij J. Römelingh, in gr. 8vo. f 0-15-0	156
Hasselt's (G. van) Antwoord op eene Recensie van zijn Werk Rozendaal. Arnh. bij J.H. Moeleman, Jun. in gr. 8vo. f 0-3-0	43
- Geldersch Maandwerk voor 1807. IV tot Xde St. Arnh. bij J.H. Moeleman, Jun. in gr. 8vo. f 4-4-0	256
Hazeu, Cs. Zoon, (J.) Gebeden, Overdenkingen en Gezangen, enz. Iste D. Amst. bij W. v. Vliet, in gr. 8vo. f 2-16-0	58
Hecker, (A.F.) De Geneeskunde op hare wegen tot zekerheid, enz. Haarl. bij F. Bohn, in gr. 8vo. f 2-10-0	14
- Verhandelingen over de Zenuw- en Rotkoortsen. Amst. bij L. v. Es, in gr. 8vo. f 2-8-0	579
Helmers, (J.F.) Gedichten. IIde D. Amst. bij Immerzeel en Comp. in gr. 8vo. f 3-12-0	663
Hemert, (P. van) Trias Epistolarum ad D. Wyttenbachium. Amst. apud J.S. v. Esveldt-Holtrop, 8vo. f 1-10-0	384
Hess, (J.) De Handleiding tot het Clavecimbel- of Orgelspel verkort. Gouda, bij W. Verblaauw, in 4to. f 0-7-0	180
Hill, (J.) Verhandeling over prolifererende Bloemen, enz. Amst. J.C. Sepp en Zoon, in gr. 8vo. f 3-5-0	658
Hirschman, (C.A.) Marienthals Lustprieel, enz. Gorn. bij J. v.d. Wal, in 8vo. f 1-16-0	567
Historie van Willem Erfstee. III Deelen. Amst. bij C. Timmer, in gr. 8vo. f 9-10-0	308
Hoekstra, (F.) Leerrede over de Teekenen der Tijden. Westzaand. bij H. v. Aken, in gr. 8vo. f 0-6-0	653
Horn, (E.) Bijdragen tot de beoefening der Geneeskunde. Iste D. Amst. bij W. Brave, in gr. 8vo. f 2-16-0	289
Horstok, (J.P.) over de Ontdekking en Bereiding der Okeraarde. Haarl. bij A. Loosjes, Pz. in gr. 8vo. f 0-2-0-	424

    
    [deel 1, pagina 681]

I en J.
In welk gedeelte van het Gezigt der vier Dieren, enz. leven wij? Dordr. bij A. Blussé en Zoon, in gr. 8vo. f 0-8-0	530
Jacobs, (F.) Grieksch Leesboek voor Eerstbeginnenden. Iste Afd. Zutph. bij H.C.A. Thieme, in gr. 8vo. f 0-12-0	477
Jezus komst in het vleesch, Vrede op Aarde. In gr. 8vo.	305
Jungst, (J.P.) Lectiones Latinae, &c. Arnh. apud J.H. Moelemannum, Jun. 8vo. f 2-0-0	610
K.
Kampen, (N.G. van) Zedekundige Schoonheden, enz. IIIde D. Haarl. F. Bohn, in gr. 8vo. f 2-4-0	661
Karel de Goochelaar, enz. Gron. bij W. Zuidema, in 8vo. f 0-7-0	96
Kemper, (J.M.) Oratio. Lugd. Bat. apud Haak et Soc. f 0-15-0	205
Kist, (E.) Beoefeningsleer. IIden D. 2de St. Dordr. bij A. Blussé en Zoon, in gr. 8vo. f 3-15-0	402
- Leerredenen over het Geweten. Dordr. bij A. Blussé en Zoon, in gr. 8vo. f 1-10-0	525
Klijn, (H.H.) De Starrekunde. Amst. bij Immerzeel en Comp., in gr. 8vo. f 1-10-0	206
Koning, (A. de) bij het Graf des ChristenLeeraars P. van der Wolk. Dordr. bij A. Blussé en Zoon, in gr. 8vo. f 0-4-0	305
Kotzebue, (A. van) Philibert, of de Betrekkingen. Iste D. Amst. bij J. v.d. Hey, in gr. 8vo. f 1-16-0	44
- IIde D. f 2-4-0	222
- De Vrucht valt verre van den Stam. IIde Boek. Amst. bij J.S. v. Esveldt-Holtrop, in gr. 8vo. f 1-0-0	47
- IIIde Boek. f 1-0-0	222
- Leontine. Iste D. Amst. bij J.S. v. Esveldt-Holtrop, in gr. 8vo. f 2-4-0	132
- IIde en IIIde D. f 3-0-0	562
- De Landjonker te Berlijn. Blijspel. Amst. bij H. v. Kesteren, in 8vo. f 0-6-0	563
- Geschiedverhalen, Verdichtsels en Anekdoten. Amst. J.S. v. Esveldt-Holtrop, in gr. 8vo. f 3-8-0	669
Krummacher, (F.A.) Beschouwing van den geest en form der Evangelische Geschiedenis. II Deelen. Amst. bij W. Brave, in gr. 8vo. f 4-0-0	49 en 97

    
    [deel 1, pagina 682]

Kuyper, (J.) Redevoering over de Teekenkunst. Amst. bij L. v. Hulst, in gr. 8vo.	175

L.
Lafontaine, (A.) Aline van Riezenstein. IIde D. Haarl. bij F. Bohn, in gr. 8vo.	46
- De twee Bruiden. Iste D. Haarl. bij F. Bohn, in gr. 8vo. f 2-18-0	136
- Rudolph en Julia. Haarl. bij F. Bohn, in gr. 8vo. f 2-16-0	219
- Raphaël, of het Huisselijk Leven. Haarl. bij F. Bohn, in gr. 8vo. f 2-18-0	476
Langbein, (A.F.E.) Florentijn en Herman, enz. Haarl. bij A. Loosjes, Pz. in gr. 8vo. f 2-4-0	608
Lectuur van Smaak, enz. Iste en IIde St. Amst. bij Schalekamp en v.d. Grampel, in gr. 8vo. f 2-6-0	388
- in verloren oogenblikken. III Stukjes. Amst. bij L.A.C. Hesse, in 8vo. f 3-6-0	564
Lemmink, (Kapt.) Leerrede. Zutph. bij H.C.A. Thieme, in gr. 8vo. f 0-5-8	365
Lennep, (D.J. van) P. Ovidii Nasonis Heroides & A. Sabini Epistolae, &c. Amst. apud P. den Hengst et Fil. f 1-12-0	517
Liederen (Uitgezochte) voor den openbaren en huisselijken Godsdienst. Westzaand. bij H. v. Aken, in gr. 8vo. f 1-16-0	225
Liefsting, (F.) De Leer der Gereformeerde Kerk verklaard, enz. Iste D. Leeuw. bij J.W. Brouwer, in gr. 8vo. f 2-6-0	185
- IIde D. f 2-16-0	445
Linden van den Heuvell, (A.V.) Proefondervindelijke Verhandeling over eene Waterweegkundige Stelling. 's Hag. bij B. Scheurleer, Jun. in gr. 8vo. f 1-0-0	421
Loghem, Jr. (H. van) Mengeldichten. Haarl. bij A. Loosjes, Pz. in gr. 8vo. f 2-0-0	29
Löhr, (J.A.C.) De Natuur en de Menschen. Haarl. bij F. Bohn, in gr. 8vo. f 1-16-0	78
Loosjes, Pz. (A.) De Man in de vier Tijdperken zijns Levens. Haarl. bij A. Loosjes, Pz. in gr. 8vo. f 4-18-0	267
- De Vrouw in de vier Tijdperken haars Levens. Haarl. bij A. Loosjes, Pz. in gr. 8vo. f 4-18-0	267

    
    [deel 1, pagina 683]

Loots, (C.) Lof der Maatschappije Tot Nut van 't Algemeen, enz. Amst. bij J. ten Brink, Gerritsz., in gr. 8vo. f 0-15-0	120
Low, (J.C.) Dissertatio Philosophica Inauguralis. Lugd. Bat.	40
Luzac, (J.) Lectiones Atticae, &c. Lugd. Bat. apud S. et J. Luchtmans, 4to. f 4-16-0	449
Lydia, of de Geschiedenis van een ongelukkig Meisje. Arnh. bij J.H. Moeleman, Jun., in gr. 8vo. f 1-0-0	391
M.
Magazijn. (Christelijk) IVden D. 1ste St. Hoorn, bij J. Breebaart, in gr. 8vo. f 0-14-0	484
Marcard, (H.M.) Proeve over de Ziekten der Vochten. Utr. bij B. Wilden J. Altheer, in gr. 8vo. f 0-16-0	619
Meerman, (Vrouwe A.C.) geb. Mollerus, Gedichten. Amst. en 's Hag. bij de Gebr. v. Cleef, in gr. 8vo. f 2-8-0	604
Meeuse, (C.) Proeve van eens Christens Reize naar de Eeuwigheid. Dordr. bij A. Blussé en Zoon, in 8vo. f 1-10-0	485
Meijer, (J.D.) Essai sur l'Interet, &c. Amst. chez Immerzeel et Comp., gr. 8vo. f 1-0-0	163
Meiners, (C.) Algemeene oordeelkundige Geschiedenis der Godsdiensten. Iste D. Leyd. bij L. Herdingh, in gr. 8vo. f 3-0-0	290
Menschen. Uit de Papieren van de bruine Soubise. Leeuw. bij de Wed. J.P. de Boy, in gr. 8vo. f 2-12-0	178
Moulinié, (C.E.F.) Lettres à une Mère Chretienne, &c. Amst. chez Immerzeel et Comp., gr. 8vo. f 2-0-0	572
Mulder, (J.) Redevoering over de verdiensten van P. Camper, enz. Gron. bij J. Römelingh, in gr. 8vo. f 1-5-0	538
Muller, (J.G.) Gedenkwaardigheden uit de Geschiedenis der Kerkhervorming in de XVIde Eeuw. Iste D. bij G.T. v. Paddenburg en Zoon, in gr. 8vo. f 3-0-0	193
Murhard, (F.) Tafereelen van Konstantinopel. Iste D. Amst. bij J. Allart, in gr. 8vo. f 3-12-0	198
- Tafereelen van den Griekschen Archipel. Iste D. Haarl. bij F. Bohn, in gr. 8vo. f 2-18-0	453
N.
Nagedachtenis (De) van Joseph Haydn gevierd. Amst. bij Immerzeel en Comp., in gr. 8vo. f 1-2-0	508

    
    [deel 1, pagina 684]

Niemeijer, (A.H.) Proeve over eene Godsdienstige beschouwing der Gebeurtenissen van onzen tijd, enz. Zaand. bij H. v. Aken, in gr. 8vo. f 1-16-0	437
O.

Olivier, (G.A.) Reis door het Turksche Rijk, Egypte en Perzie. Iste D. Amst. bij J. Allart, in gr. 8vo. f 3-18-0	164
Onderdewijngaard Canzius, (J.H.) Brief aan A. Ypey. Leyd. bij J. v. Thoir, in gr. 8vo. f 0-11-0	273
Oort, (M. van) Histoire abregée de Robinson Crusoe. Zutph. chez H.C.A. Thieme, 8vo. f 0-7-0	568
Oosten, Jr. (A. van) Zullen wij elkander wederzien? enz. Amst. bij C. Groenewoud, in gr. 8vo. f 0-3-0	656
Opie, Vader en Dochter. Leeuw. bij de Wed. J.P. de Boy, in gr. 8vo. f 2-0-0	139
Overberg, (B.) Handboek van den Christelijken Godsdienst. IIde D. Dev. bij J.W. Robijns, in gr. 8vo. f 2-14-0	577
P.

Paehlig, (C.C.) Verdediging zijner Redevoering, enz. Gron. bij W. Kamerling, in gr. 8vo. f 1-0-0	42
Palm, (J.H. van der) Leerredenen. IIde D. Amst. bij J. Allart, in gr. 8vo. f 3-0-0	355
Perponcher, (W.E. de) Spreuken, enz. enz. II Deelen. Utr. bij J. v. Schoonhoven, in gr. 8vo. f 2-10-0	446
Plenk, (J.J. van) Handleiding tot de Ziekten van het Vrouwelijk Geslacht. Amst. bij W. v. Vliet, in gr. 8vo. f 2-4-0	236
Pockels, (C.F.) Karakterschets der Mannen. IIIde D. Gron. en Amst. bij W. Wouters en J.F. Nieman, in gr. 8vo. f 2-16-0	306
Pöhlmann, (J.P.) Hoe leert men de Kinderen in het Boek der Natuur lezen? Iste D. Amst. bij J. Allart, in gr. 8vo. f 4-16-0	404
Potter, (H.) Reizen door een groot gedeelte van Zuid-Holland. Amst. bij C.L. Schleijer, in gr. 8vo. f 2-8-0	25
- Reize door de Oostelijke Departementen van het Koningrijk Holland, enz. II Deelen. Haarl. bij F. Bohn, in gr. 8vo. f 8-0-0	245

    
    [deel 1, pagina 685]

Potter, (H.) Wandelingen en kleine Reizen door sommige gedeelten van ons Vaderland. IIde D. Amst. bij A.B. Saakes, in gr. 8vo. f 3-18-0	333
Pougens, (Ch.) Doutes & Conjectures sur la Deesse Nehalennia. Paris.	580
Prevost-d'Iray, (Ch. S. le) Beknopt vergelijkend Tafereel der oude Geschiedenis. 's Hag. bij Immerzeel en Comp., in folio. f 1-4-0	28

R.

Reddingius, (W.G.) Spreuken van oude Wijzen. Gron. bij W. Zuidema, in 8vo. f 0-14-0	524
Redevoeringen en Overdenkingen naar de behoefte van dezen tijd, enz. Leeuw. bij J.W. Brouwer, in gr. 8vo. f 1-12-0	316
Regenbogen, (J.H.) Commentatio de fructibus, &c. Amst. apud P. den Hengst et Fil., 8vo. f. maj. f 2-10-0	188
Register (Alphabetisch) voor het Wetboek Napoleon. Zwolle, bij J. de Vri. f 0-5-8	42
Reimarus, (J.A.H.) De Koophandel. Amst. bij J.S. v. Esveldt-Holtrop, in gr. 8vo. f 0-11-0	39
Reinhard, (F.V.) Nieuwe Leerredenen. Iste St. Amst. bij W. Brave, in gr. 8vo. f 1-16-0	55
Reis van Amsterdam naar den Uithoorn ter Zee. Isten D. 1ste St. Amst. bij Belinfante en Comp., in gr. 8vo. f 1-4-0	609
Roelofs, Jun. (J.) Verhandeling over de toenemende Opslibbing van het IJ, enz. Amst. bij B. v. Seldam, in gr. 8vo. f 1-16-0	82
Roest, (J. van der) Brief over den zin van 1 Joan. III:2. Haarl. bij J.L. Augustini, in gr. 8vo. f 0-7-0	397
Roose, (G.A.) Handboek der Natuurkunde van den Mensch. Amst. bij L. v. Es, in gr. 8vo. f 1-16-0	155
Roscoe, (W.) Geschiedenis van Paus Leo den X. IIde D. Haarl. bij F. Bohn, in gr. 8vo. f 3-0-0	532
Rudolphi, (C.) Tafereelen van Vrouwelijke Opvoeding. IIde D. Haarl. bij F. Bohn, in gr. 8vo. f 2-4-0	470
Ryswijk, (G.J. van) Schets der Christelijke Leere. Amst. bij de Wed. G. Warnars, in 8vo. f 1-5-0	448

    
    [deel 1, pagina 686]

S.

Sailer, (J.M.) Het Gebed onzes Heeren voor Kinderen. Amst. bij B.J. Crajenschot, in 12mo. f 0-9-0	95
- De Leer der Gelukzaligheid. II Deelen. Gron. bij J. Oomkens, in gr. 8vo. f 5-10-0	284
Sales, (J. Del. de) Geschiedenis van Oud Griekenland. Iste D. Amst. bij J. Allart, in gr. 8vo. f 3-18-0	292
Salzman, (C.G.) Onderwijs in den Christelijken Godsdienst. Amst. bij A. Meijer, Schalekamp en v.d. Grampel, in 8vo. f 0-14-0	232
Sandberg, (J.G.) De gevolgen der Onmatigheid in Spijs en Drank. Amst. bij J.H. Duisdeiker, in 8vo. f 0-8-0	237
Schlegel, (A.W.) Geschiedenis der Tooneelkunst en Tooneelpoëzij. Iste D. Leyd. bij v. Laar en Herdingh, in gr. 8vo. f 2-4-0	459
Schlosser, (F.C.) Het Leven van T. Beza en P.M. Vermili. Iste St. Amst. bij W. Brave, in gr. 8vo. f 2-2-0	589
Schoonheden uit de Natuurlijke Historie van de Buffon. Utr. bij G.T. v. Paddenburg en Zoon, in gr. 8vo. f 2-10-0	213
Schouwtooneel voor Natuur, Kunst en Vermaak. IIde D. 's Hag. bij H.S. de Groot, in 12mo. f 2-0-0	389
Schröder, (J.C.) De pressione Fluidorum ad Aggerum Theoriam applicata. Traj. ad Rhen.	238
Slijpe, (J.W. van) Het Werk der Verlossing uit God. Iste D. Zwolle, bij J. de Vri, in gr. 8vo. f 3-0-0	10
Soemmering, (S.Th.) Verhandeling over de Navelbreuken. Amst. bij L. v. Es, in gr. 8vo. f 1-16-0	403
Spaen, (W.A. van) Proeve van Historie- en Oudheidkunde. Cleve, bij W. Möller, in gr. 8vo. f 1-2-0	128
Spandaw, (H.A.) Poëzij. Gron. bij W. Wouters, in gr. 8vo. f 3-3-0	88. 123
Spiesz, (K.H.) De Leeuwenridders. II en IIIde D. Amst. bij C. Timmer, in gr. 8vo. f 4-16-0	272
Stael Holstein, (Van) Corinna. IIde D. Haarl. bij F. Bohn, in gr. 8vo. f 3-12-0	429
Sterling, (J.J. Uitwerff) De Furtis.	425

    
    [deel 1, pagina 687]

Stierling, (G. Swartendijk) Proeve eener oordeelkundige Beschouwing, betrekkelijk de Ziekte der Geleerden. Amst. bij Immerzeel en Comp., in gr. 8vo. f 2-8-0	111
Stolker, (A.) Gedachtenis van J. Arminius gevierd. Leyd. bij D. du Mortier en Zoon, in gr. 8vo. f 0-18-0	109
- Onontbeerlijke Bijlage tot de Geschiedenis der Christelijke Kerke, van A. Ypey. Leyd. bij D. du Mortier en Zoon, in gr. 8vo. f 2-10-0	393
Struchtmeyeri (J.C.) Rudimenta Linguae Grecae &c. Zutph. apud H.C.A. Thieme, 8vo. f 1-16-0	140
Sturm, (C.C.) Bijdragen ter bevordering van Huisselijk Geluk. Gron. bij W. Zuidema, in gr. 8vo. f 0-18-0	447
Suasso, (D.L.) Morborum exanthematicorum descriptionis, Tabularum formâ ordinatae, Specimen secundum, &c. Amst. apud L. v. Es, 4to. f 2-4-0	235
Surr, (T.S.) Een Winter in Londen. IIIde D. Amst. bij C.L. Schleijer, in gr. 8vo. f 2-18-0	223
Swinderen, (T. van) en B.H. Lulofs, De Gedachtenis van J.J. Modderman. Gron. bij J. Oomkens, in gr. 8vo.	176
T.

Tafelen, enz. (Genethliologische en Biolychnische) Amst. bij P.G. en N. Geysbeek, in 12mo. f 0-6-0	436
Tafereel van een gelukkig Huisgezin. Haarl. bij J.L. Augustini, in 8vo. f 0-9-0	390
Tafereelen uit het Nonnenleven. Amst. bij J.F. Nieman, in gr. 8vo. f 2-0-0	270
Tentoonstelling (De tweede openbare) der Voortbrengselen van Holl. Nation. Vlijt, in drie Zangen, enz. Amst. bij Schalekamp en v.d. Grampel, in gr. 8vo. f 0-16-0	270
Teutem, (F. van) Kerkelijke Redevoering, bij de inwijding van een nieuw Kerkgebouw, enz. Utr. bij de Wed. J. v. Terveen en Zoon, in gr. 8vo. f 0-11-0	145
Tollii (H.) De fine Statistices quae vocatur kodierna. Lugd. Bat. apud Haak et Soc. f 0-15-0	204
Trommsdorff, (J.B.) Leerschool der Apothekers. Rott. bij P. en J. Holsteyn, in fol. f 3-0-0	63

    
    [deel 1, pagina 688]

Turnbull, (J.) Reize in den Stillen Oceaan. Iste D. Dordr. bij A. Blussé en Zoon, in gr. 8vo. f 1-10-0	251
Turr, (F.E.) Homerus vertaald. Iste D. Amst. bij Immerzeel en Comp., in gr. 8vo. f 4-15-0	337
Twist, (A.J. Duymaer van) Oratio. Gron. apud N. Veenkamp et Fil. et W. Wouters.	506

U.

Uitbreiding over den Brief aan de Galaten, enz. Westzaand. bij H. v. Aken, in gr. 8vo. f 0-14-0	617
Uklanski, (E.T. van) Brieven over Polen, enz. Iste D. Haarl. bij F. Bohn, in gr. 8vo. f 3-12-0	18

V.

Verhandeling, over het nut, 't welk de pogingen ter bevordering van het ware Christendom onder onbeschaafde Volken te wege gebragt hebben. Dordr. bij A. Blussé en Zoon, in gr. 8vo. f 0-16-0	318
Verhandelingen, uitgegeven door Teylers Tweede Genootschap. XVIde St. Haarl. bij J.J. Beets, in gr. 4to. f 1-12-0	320
- XVIIde St. f 2-16-0 539.	625
Verschuirii (J.H.) Opuscula. Traj. ad Rhen. apud Wild et Altheer, 8vo. f. maj. f 3-12-0	569
Vezin, (H.A.) Geschiedenis van het Straf- en Doodregt van Teneriffe, enz. Amst. bij Immerzeel en Comp., in gr. 8vo. f 2-8-0	546
Vitringa, (C.L.) de Nuptiis prohibitis &c.	640
Vloten, (W.A. van) Het hoog Bewind der Godheid over het geheele Menschdom, enz. Isten D. 1 en 2de St. Amst. bij W. Brave, in gr. 8vo. f 3-12-0	181
- IIden D. 1 en 2de St. f 3-9-0	481
Vollenhoven, (J. Messchert van) Proeven eener vrije Navolging van P. Ovidius Naso. III Deelen. Amst. bij Immerzeel en Comp., in gr. 8vo. f 4-10-0	517
Voorst, (J. van) Compendii Theologiae Christianae Ordo ac Argumentum. Lugd. Bat apud A. et J. Honkoop, 8vo. f 1-5-0	1
Vrage, (De) Mag een Kerkeraad en een Predikant gebruikmaken van het Lot? beoordeeld. Utr. bij J. v. Schoonhoven, in gr. 8vo. f 0-5-8	230

    
    [deel 1, pagina 689]

Vrouwen Soldaten. (De) Blijspel. Amst. bij H. v. Kesteren, in 8vo. f 0-8-0	139

W.

Waardestein. (George van) Een geheel oorspronkelijke Hollandsche Roman. Haarl. bij A. Loosjes Pz., in gr. 8vo. f 3-12-0	562
Wagenaar's (J.) verkorte Vaderlandsche Historie voortgezet, enz. Amst. bij de Opvolgers van J. Tirion, in 8vo. f 0-15-0	479
Weldijk, (J.) De Hulpvaardigheid aan Verkondigers van het Evangelie onder de Heidenen aangeprezen. Goud. bij W. Verblaauw, in gr. 8vo. f 0-5-8	60
Werken der Bataafsche Maatschappij van Taal- en Dichtkunst. IVde D. Amst. bij J. Allart, in gr. 8vo. f 3-12-0	366
Westreenen, (W.H.J. van) Verhandeling over de Uitvinding van de Boekdrukkunst, enz. 's Hag. bij P. v. Daalen Wetters, in gr. 8vo. f 2-4-0	418
Wiselius, (S.I.Z.) Brief en Dichtmatig Iets aan J.F. Helmers, enz. Amst. bij J.S. v. Esveldt-Holtrop, in gr. 8vo. f 0-12-0	304
Witmondt, (W.) Korte Schets van de Belijdenis der Hervormde Kerk, enz. Amst. bij W. Brave en H. Vermandel, in gr. 8vo. f 0-14-0	13

Y.

Ypey, (A.) Handleiding tot de Physiologie. Amst. bij W. v. Vliet, in gr. 8vo. f 3-12-0	153
Ypey, (A.) Geschiedenis der Christelijke Kerk in de XVIIIde Eeuw. Xde D. Utr. bij G.T. v. Paddenburg en Zoon, in gr. 8vo. f 5-10-0	273

Z.

Zamenspraken over de Scheikunde. Iste D. Amst. bij Immerzeel en Comp., in 8vo. f 3-0-0	332

    
    [deel 2, pagina ongenummerd (p. I)]
    
{== afbeelding 	==} {>>afbeelding<<}
    

MENGELWERK,
VOOR
    1810
    
    [deel 2, pagina ongenummerd (p. III)]
ALGEMEENE
VADERLANDSCHE
LETTER-OEFENINGEN,
WAARIN DE
BOEKEN en SCHRIFTEN,
DIE DAGELIJKS IN ONS VADERLAND EN ELDERS UITKOMEN, OORDEELKUNDIG TEVENS EN VRIJMOEDIG VERHANDELD WORDEN.
BENEVENS
MENGELWERK,
tot Fraaije Letteren, Kunsten en Wetenschappen, betrekkelijk.
TWEEDE STUK.
VOOR
1810.
Met Platen.
Te AMSTERDAM, bij
G.S. LEENEMAN van der KROE
en
J.W. IJNTEMA en COMP.
    1810,
    
    [deel 2, pagina ongenummerd (p. V)]
INHOUD

VAN HET

MENGELWERK,

tot Fraaije Letteren, Kunsten en Wetenschappen, betrekkelijk.

Redevoering, ten betooge, dat het Lot, hoe veelvermogend in der daad, geenszins beslist over 's menschen zedelijken toestand. Door n. swart, Leeraar bij de Remonstrantsch-Gereformeerde Gemeente te Amsterdam.	1
Toevallen van Vergistiging, waargenomen na het doorslikken van een glas met Inkt.	11
Proeve, over de Schoonheid der Menschelijke Gedaante.	12
Iets, over de Onverschilligheid in de Godsdienstbelijdenis bij de Noord - Amerikanen. Door j. hector st. john.	16
Merkwaardige Bijzonderheden van het Serail en den Harem des Turkschen Keizers te Konstantinopel. Door j.f. beauvoisins.	20
De bevallige Landmans Dochter. Eene Engelsche Geschiedenis.	32
Brief van eene jonge Juffrouw aan eenen Heer, in antwoord op diens schrijven, ter berisping van hare zucht tot opschik.	39
's Levens Speeltooneel. Dichtstukje.	41
X rxes' handel omtrent Verspieders.	44
Fontenelle's Galanterie in diens ouden dag.	44
Bijdrage tot de Geschiedenis van den Pauselijken Aflaat, welke aanleiding gaf tot de Kerkhervorming door luther. Door f.j. bodmann.	45
Berigt van Dr. w.h. brennecke, van Potsdam, aangaande het nuttig uitwendig gebruik der bladen van den Indischen Vijgeboom.	51
Proeve, over de Uitdrukking des Gelaats.	53

    
    [deel 2, pagina ongenummerd (p. VI)]

Beschrijving eens Tempels van Boodhoo, en van den Eerdienst, daarin toegebragt. Door Kapitein colin m. kenzie.	57
Berigt, wegens de Leeringen van Bhooddha, uit de Boeken der Singhalais. Door Kapitein mahony.	60
Merkwaardige Bijzonderheden, betrefsende de Payaguas, eene Natie van Wilden in Zuid-Amerika. Door Don felix d'azara.	61
Iets, over den Oorsprong en het Onderscheid der Talen.	66
Brief van eenen Vader aan zijnen Zoor n wenk voor Ouders.	72
De Gezondheid. Eene Allegorie van Dr. cotton.	76
De bevallige Landmans Dochter. (Vervolg en slot van bl. 39.)	79
Het Klooster Otrotch. Eene Russische Overlevering.	85
De wijsgeerige Danseresse.	88
Jacobus, Hertog van York, en milton.	88
Proeve, over de Aandoenlijkheid van Hart.	89
Iets, over den invloed der Ziele op de Gezondheid des Ligchaams en de duurzaamheid des Levens. Door Sir j. sinclair, Baronet.	99
Beknopte Geschiedenis van het Russische Tooneel.	104
Beschrijving van de Bagna of de Hoofdgevangenis van Konstantinopel; nevens het Verhaal van eenen ongelukkigen Gevangenen.	115
Liefde en Dankbaarheid. Eene Engelsche Geschiedenis.	118
De waarde, oudtijds in lang Haar gesteld.	125
De Ongelijkheid vereffend.	126
IJdele Woeling. Door p.g. witsen geysbeek. Dichtstukje.	127
Redevoering, over het Gevoel van het Verhevene. Door j.f.l. schröder, Kolonel ter Zee, enz.	129
Berigt van Dr. langsdorf, aangaande eenige Ziekten, enz. in Brasil.	147
Over den Oorsprong en het Gebruik der Reukwerken.	150
Eene Uitbarsting van den Berg Etna; door een ooggetuige medegedeeld.	160
Eene Winter-wandeling.	164
Moederlijke Liefde. Ter gelegenheid van een treffend voorbeeld derzelve, onlangs gegeven. Dichtstukje.	168
Redevoering, over het Wezen, den Oorsprong, het Doel en de Vrucht der Poëzij. Door n. swart, Leeraar bij de Remonstrantsch-Geresormeerde Gemeente te Amsterdam.	173

    
    [deel 2, pagina ongenummerd (p. VII)]

Merkwaardige Bijzonderheden, wegens het Leven en de Lotgevallen van wijlen joseph haydn, beroemd Toonkunstenaar. Door framery.	186
Trotschheid en Verwaandheid met elkander vergeleken en van elkander onderscheiden. Door r.c. dallas, Esq.	204
Waarschuwing tegen inkruipende Verbasteringen in de Nederduitsche Taal.	208
De Rozen van den Heere de malesherbes.	215
De Keizerin-Koningin maria theresia.	220
Voorbeeld van snel loopen.	220
Verhandeling over epicurus, deszelfs Karakter en Zedeleer. Door r. koopmans, Leeraar bij de Doopsgezinden te Amsterdam.	221
Over de door eene verkeerde Geneeswijze verwekte Zenuwkoortsen. Door c.w. hufeland.	237
Merkwaardige Bijzonderheden, wegens het Leven en de Lotgevallen van wijlen joseph haydn. (Vervolg en slot van bl. 204).	239
Over de genoegens van het Huisselijk Leven.	251
Eene treffende Ontmoeting in de Rhaetische Alpen. Door a. beaumont.	255
Iets over het Kaartspelen. Een Fragment.	258
Vonnis van den Raad der Inquisitie over galileus galilei.	262
Zedespreuken.	264
Nathan en david. Door w. enfield, L.L.D.	265
Iets, over de Beoefening der Botanie.	274
Proeve, over het Raadgeven.	284
Akbar op de Reis naar Babylon.	290
De twee Leeraars. Eene treffende Familiegeschiedenis.	293
De Dichters gessner en theocritus met elkander vergeleken.	306
Onbetwistbaar Voorregt. Aan mijne Echtgenoote. Dichtstukje.	308
Redevoering, over de menigte van Vaste Starren, aan den Hemel geplaatst, en de besluiten, welke wij hieruit kunnen trekken, opzigtelijk de uitgebreidheid van het Heelal. Door j.f.l. schröder, Kolonel ter Zee, enz.	313
Waarneming van blavet, aangaande eene Tusschenpoozende Koorts, met Watervrees vergezeld.	332
Levensbijzonderheden van den beruchten Roover schin-	

    
    [deel 2, pagina ongenummerd (p. VIII)]

der hannes; benevens een Verslag van de algemeene inrigting zijner Rooverbende.	333
De twee Leeraars. (Vervolg van bl. 306.)	341
Gedachten, over den Ongehuwden en den Gehuwden Staat.	353
Lord peterborough en de Aartsbisschop fenelon.	356
Redevoering, over het belangrijke der Briefverzamelingen van gewigtige Personen. Met de Kopij van een' onuitgegeven eigenhandigen Brief van jacob heemskerk. Door Mr. p.j.b.c. van der aa.	357
Iets, over den invloed van Woonplaats of Verblijf op de Gezondheid. Door j. sinclair.	366
Proeve, over de natuurlijke en door kunst gemaakte Schoonheid.	379
Bedenkingen, over de Marskramerij. Door Mr. heron.	386
Het Geschrift voor mijnen Vader. Ten vervolge van de twee Leeraars.	389
Les van minerva. Dichtstukje.	398
Montesquieu's Karakterschets des Hertogs van berwick.	400
Zinrijk Gezegde van cato.	400
Redevoering, over het belangrijke der Briefverzamelingen van gewigtige Personen. Met de Kopij van een' onuitgegeven eigenhandigen Brief van dirck raphaelsz kamphuyzen. (Vervolg en slot van bl. 366.)	401
Waarneming van Dr. w.p. dewees, aangaande de kracht der vlugge Guajac-Tinctuur, tot bevordering der Stonden en der Vruchtbaarheid.	411
Aanmerkingen, omtrent de Vederen en het Dons der Vogelen. Door parmentier.	412
Het schoone, het aangelegene en het noodzakelijke van den Christelijken Godsdienst. Eene Aanspraak van eenen Franschen Priester in de Nationale Conventie te Parijs.	423
Iets, over de Inhaling en Huldiging van philips II, als toekomstigen Heer dezer Landen, te Antwerpen, in den jare 1549.	428
Het Geschrift voor mijnen Vader. (Vervolg van bl. 398.)	433
Lof der Aalbessen. Door Mr. h.a. spandaw. Dichtstukje.	445
Antwoord op eenen naamloozen Brief, bij den ondergeteekenden (a. stolker) ontvangen, onder de plaats- en	

    
    [deel 2, pagina ongenummerd (p. IX)]

dag-teekening van Dordrecht, den 1 Aug. 1810, aan deszelfs Schrijver.	449
De Liefde vergaat nimmermeer.	453
Genezing van een St. Vitus-Dans, door middel van den Koortsbast.	458
De Oorsprong en Voortgang der Muzijk. Door de momigny.	458
De schoone Avondstond en de Oorlog.	463
Het Karakter van eenen Geveinsden, volgens theophrastus; met eenige ophelderende Aanmerkingen.	469
Het Geschrift voor mijnen Vader. (Vervolg van bl. 444.)	472
Anecdotes van den Kardinaal richelieu.	484
Ossian. Salomé. Dichtstukjes.	487
De Liefde vergaat nimmermeer. (Vervolg en slot van bl. 458.	489
Aanmerkingen, over het bezwaarlijk Tanden-krijgen der Kinderen. Door Dr. mylius, Vorstelijke Raad te Lahr.	494
Onderzoek, omtrent de Zeden der Inlandsche Mieren. Door p. huber, den Zoon.	495
Karakter van den Heer edward gibbon, Esq., door hemzelven geschetst.	503
Het Geschrift voor mijnen Vader. (Vervolg van bl. 484.)	508
De Ziener op de Proef. Eene Gebeurtenis, welke te Weenen als echt verhaald wordt.	520
Erasmus door hemzelven geschetst.	527
Frederik de groote, Onderwijzer zijns Volks. Door j. quiney adams.	528
Vertoog, over der Heidenen Godsdienst, vóór de tijden des Christendoms.	529
Aanmerkingen, over eene nog niet genoeg bekende oorzaak van Haemorrhagiae, na de Verlossing. Door Dr. l. mende, Geneesheer enz. te Greifswald.	537
Onderzoek, omtrent de Zeden der Inlandsche Mieren. (Vervolg en slot van bl. 503.)	539
Bijzonderheden, ontleend uit de Mengelwerken van e. gibbon, Esq. (Vervolg van bl. 508.)	546
De Vesuvius.	551
Het Geschrift voor mijnen Vader. (Vervolg en slot van bl. 520.)	557
Iets, over de Tooneelspelen der Japanners.	568
Proeve eener Dichtmatige Vertaling der tweede Elegie van het eerste Boek der Tristia van p. ovidius naso	570

    
    [deel 2, pagina ongenummerd (p. X)]

Anecdote van philippus en een' ondankbaren Hoveling.	574
Wederzijdsche Behoefte.	575
Het Meisje. Dichtstukje.	575
Redevoering, over de zucht naar Rijkdom. Door Mr. h.a. spandaw.	577
Verslag van een Togtje eens Franschen Reizigers door eenige gedeelten van de voormalige Nederlanden.	598
De Vesuvius. (Vervolg en slot van bl. 557.	605
Bijzonderheden, ontleend uit de Mengelwerken van e. gibbon, Esq. (Vervolg van bl. 551.)	610
Zeldzame Lofrede op eenen Koning.	617
Theorie en Praktijk.	617
De Boer in de Akademie.	618
Speelgoed. Dichtstukje.	619
De Spelde en de Naald. Door campagne. Dichtstukje.	622
Vertoog, over den staat der Zedekunde bij de Heidenen, vóór de verkondiging van den Christelijken Godsdienst. (Vervolg van bl. 536.)	625
Aanmerkingen, over de beste Geneeswijze van den Kinkhoest. Door j.g. knebel, Geneesheer te Görlitz.	632
Over de Sebastianisten in Portugal. Door Mr. w. bilderdijk.	634
Over de Achterdochtigheid.	644
Proeve eener Dichtmatige Vertaling der derde Elegie van het eerste Boek der Tristia van p. ovidius naso.	649
De oude Schoenlapper in de Hut en de acht Louis-d'or. Een Zedelijk Verhaal.	653
De Jeugd van groote Mannen.	665
Zeldzaamheden.	666
Droomen. Dichtstukje.	667
Vertoog, over den staat der Zedekunde bij de Heidenen, vóór de verkondiging van den Christelijken Godsdienst. (Vervolg en slot van bl. 632.)	669
Over de Vereischten van den Lierzang. Door lublink.	675
De Vraat.	681
Eenige Parabels van krummacher. De Bron der Genezing, of de Geschiedenis van Baruch. - De Tempel te Memphis. - Het Gebed. - Het Lammetje. - De zeven Kindertjes.	682
Demosthenes en aeschines, of, naijver zonder nijd.	691
Anekdote van den beroemden mozart.	692
Verschijning in het Leven. Dichtftukje.	693




2009 dbnl


_vad003181001_01


grieks


    Vaderlandsche Letteroefeningen. G.S. Leeneman van der Kroe en J.W. IJntema, Amsterdam 1810




DBNL-TEI 1



2009-08-14

MG

colofon toegevoegd




Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Vaderlandsche Letteroefeningen. G.S. Leeneman van der Kroe en J.W. IJntema, Amsterdam 1810
 
Zie: https://www.dbnl.org/tekst/_vad003181001_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 


    
    







{==1==} {>>pagina-aanduiding<<}

Algemeene Vaderlandsche Letter-oefeningen.

Compendii Theologiae Christianae Ordo et Argumentum. Pars Theoretica. Ad usum Discipulorum edidit Joannes van Voorst. Lugd. Bat. apud A. et J. Honkoop. 8vo.

Bij zoo vele Zamenstellen van bespiegelende Godgeleerdheid, als er, sedert de Hervorming, door Leeraars en Hoogleeraars, onder Katholieken en Protestanten, in Europa, zijn in het licht gegeven, zoude men welligt twijfelen, of in onze dagen die ontzettende menigte nog behoefde vermeerderd te worden. Wat deswege ook met grond zoude kunnen beweerd worden, is het echter zeker, dat het van de behandeling van zoodanig Zamenstel, hetzij in deszelfs geheel, of bij verkorting, afhangt, om over deszelfs gepastheid of ongepastheid te oordeelen. Hij b.v., die ons thans zoodanig uitvoerig Leerboek wilde geven, waarin, hetgeen reeds duizendmaal gezegd is, op den ouden trant wierd opgewarmd, zonder gebruik te maken van de latere hulpmiddelen, welken de beoefening der geschiedenis en eene gezondere uitlegkunde, ter zuivering der godgeleerdheid, verschaft heeft, en dus zonder opzigt op de behoeften van onze meer verlichte eeuw, zoude, hoe goed ook zijn oogmerk ware, inderdaad gezegd moeten worden, een monniken- of vruchteloos werk te doen. Neen: een Godgeleerd Zamenstel, een Kort Begrip van hetzelve, en vooral dat, welk in dezen tijd tot een Leerboek voor de Akademische Jeugd moet dienen, behoort zich te onderscheiden door het licht, hetgeen, uit de meerdere beoefening van andere vakken van geleerdheid, ook tot deze wetenschap toestraalt. En juist zoodanige voldingende getuigenis mogen wij van het alhier aangekondigde Kort Begrip der Christelijke Godgeleerdheid, ten behoeve der studerende Jeugd, geven. De Hoogl. van voorst toont niet slechts, deze wetenschap zelf door en door te kennen, maar tevens bij uitnemendheid in staat te zijn, om dezelve

{==2==} {>>pagina-aanduiding<<}
met nut te onderwijzen, naar de behoefte van den tegenwoordigen tijd. De gansche voordragt is beknopt, eenvoudig, duidelijk, met aanvoering van het noodzakelijke, weglating van het overtollige, berisping van het onbewijsbare, doelende niet op het getal, maar op de kracht der bewijzen, en latende voor het onderzoek zoodanige form over, als eene hedendaagsche uitgebreidere kennis met voegzaamheid kan aannemen. Met dat alles wane men niet, dat de Hoogleeraar alhier een verkort Zamenstel aanbiedt, zoodanig als welligt een denkend Christen voor zich zelf zoude verlangen, zonder eenige betrekking tot deze of gene Gezindheid der Kerke: neen; de Hoogleeraar draagt alhier het Zamenstel der heilige waarheden voor, zoodanig als de Hervormde Gemeente dezes Lands begeert, dat het zal geleerd worden aan Jongelingen, die eenmaal in dezelve Gemeente als Leeraren zullen optreden. Zijne voordragt is alhier getrouwelijk regtzinnig, maar zij is vervreemd van dien hoogen en waanwijzen toon, die voormaals pleegde te heerschen; zijne voorstellen worden altijd geschiedmatig toegelicht, zonder verkettering van hen, die van het een of ander begrip verschillen, en de gansche behandeling loopt daarop uit, om aan de leergierige Jeugd eerbied voor de waarheden, maar tevens algemeene menschenliefde in te boezemen, als welke nimmer door verschillende begrips - formen mag of behoort te lijden: en, uit dit oogpunt beschouwd, durft de Recensent aan dit Kort Begrip gerustelijk boven honderd anderen den voorrang geven, hoe zeer hij voor zich zelf, in de behandeling van vele geloofspunten, van hetzelve merkelijk verschilt.
Na eene voorafgaande Inleiding van twee Hoofdstukken, waarin gehandeld wordt over den aard der Godgeleerdheid, in onderscheidinge van Godsdienst, over den natuurlijken en geopenbaarden Godsdienst, over de verdeeling der Godgeleerdheid, over de H. Schriftuur, derzelver echtheid, zuiverheid, geloofwaardigheid, goddelijke ingeving en gezag, verzameling in den gewijden bundel, volkomenheid, duidelijkheid, gebruik, lezing, vertaling en uitlegging, bestaat dit Leerboek uit vijftien Afdeelingen, waarvan de 1ste handelt over Gods bestaan en eigenschappen; de 2de over Gods eenheid en drieëenheid; de 3de over Gods besluit; de 4de over de Schepping; de 5de over Gods voorzienigheid; de 6de over de Engelen; de 7de over de voortreffelijkheid van 's Menschen natuur; de 8ste over den

{==3==} {>>pagina-aanduiding<<}
eersten noestand des Menschdoms; de 9de over het bederf en de ellende des menschelijken Geslachts; de 10de over Gods beleid in het verbeteren van der Menschen toestand; de 11de over den Persoon en het leven van Jezus; de 12de over de verdiensten van Christus; de 13de over de wijze, om den herstelden gelukstaat te erlangen en te behouden; de 14de over de weldaden van Christus, en de laatste of 15de over de Christelijke Kerk en de heilige Plegtigheden, door Christus ingesteld. - Reeds het overzigt dezer behandeling en van derzelver verband moet een gunstig vermoeden inboezemen wegens des Schrijvers ongemeene bekwaamheid, om ieder leerstuk onder deszelfs bepaalde rubriek te rangschikken, zonder één éénig over het hoofd te zien.
Nog is dit Leerboek verrijkt met eene zeer lezenswaardige Voorrede, waarin de Schrijver zijne manier van behandeling ontvouwt, in onderscheidinge van voorgaande Zamenstellen of Leerboeken, en, met eene edelaardige opregtheid en wijsheid tevens, hulde doet aan de verdiensten der voormalige Leidsche Hoogleeraren, zijne Meesters, aan wier voortreffelijk onderwijs de Hoogl. van voorst, ook in zijnen nu reeds ver gevorderden leeftijd, alhier openlijk, alle regt doet wedervaren.

Gesprekken over de Mythen in den Bijbel. (Ter beäntwoordinge der Prijsvrage van Teyler's Godgeleerd Genootschap, van den jare 1807.) Gedrukt voor Rekening van den Schrijver. Te Haarlem, bij F. Bohn. 1809. In gr. 8vo. 198 Bl.

Terwijl men den uitslag der herhaalde Vraag van teyler's Godgeleerd Genootschap aangaande dit aangelegen onderwerp met verlangen te gemoet ziet, is de uitgave dezer, alhoewel, naar het oordeel van dat achtenswaardig Genootschap, niet volkomen geslaagde, proeve van eenen ongenoemden oordeelkundigen Schrijver voorzeker niet onaangenaam aan het Publiek, daar zij overvloedige aanleiding geeft tot eigen nadenken en onderzoek, en ons te beter in staat zal stellen, om de juistheid en waarde der in het vervolg bekroond wordende Verhandelingen te kunnen toetsen. In eene vriendbroederlijke zamenspraak ingekleed, is dit geschrist onderhoudend, en gemakkelijk

{==4==} {>>pagina-aanduiding<<}
na te gaan, ook voor minder geoefenden, in zoo ver men dit bij zoodanig onderwerp vorderen kan. In deze form, zegt de Schrijver te regt, laat zich de zaak, van alle hare zijden, eenvoudiger en tevens nadrukkelijker voorstellen. Tegenspraak en verdediging gaan ongedwongen voort; en uitweiding, zelfs van zaken, die niet regelregt tot het vraagstuk behooren, leent tot overzigt van alles, wat daarmede in verband staat, hare hulp.
Het eerste Gesprek bevat het onderzoek, of het aannemen van Mythen niet schadelijk wezen moet voor het gezag en de achtbaarheid der H. Schrift; terwijl het tweede onderzoekt, welke verhalen men als zoodanige kan aanmerken. In de vraag zelve gaat het tweede vóór; zoo als het, naar ons inzien, ook behoort, daar het eene daadzaak betreft, welke men zonder eenig vooroordeel moet nasporen, en waarvan het gezag der H. Schriften afhangt, gesteld dat iedere Mythe daarmede strijdig was. Het gaat den vriend der waarheid geenszins aan, of hij, ten gevolge van dit onderzoek, dat gezag al dan niet zou kunnen verdedigen. Maar daar Eusebius, een der sprekers, hier (hoe zullen wij het noemen) als meer beängst of bevooroordeeld voorkomt, zoo was, bij deze inkleeding, die omzetting natuurlijk, en wordt dit geschrift daardoor meer geschikt voor deze soort van Christenen. Het geloof van Liberius, den anderen spreker, is wijsgeerig, geheel onafhankelijk van alles, waaraan taalkennis en waarnemingen doen twijfelen; Eusebius, integendeel, onderwerpt zijne rede aan een hooger licht, 't welk hij meent dat in den Bijbel straalt, als waarin God zelf zal spreken. Al spoedig, intusschen, geeft de laatste toe, dat het onderzoek van elke zaak aan het gewone beloop der redeneerkunde verbonden is; en doet zijn vriend hem voelen, dat het wel niet zeer waarschijnlijk is, dat ooit de vereischte kundigheden algemeen zullen worden, en eenmaal ieder mensch Hebreeuwsch en Grieksch zal verstaan; dus houdt hij zijn geloof voor zekerder, als aan hetwelk niet de geschiedenis, niet het Boek, dat haar bevat, als zoodanig, maar de zelfstandigheid der leer zelve, ten steunpunt dient; terwijl hij volhoudt, dat Jezus en de Apostelen hem tot het oordeelende en werkende beginsel in hemzelven, en geenszins tot de geschiedenis, en alzoo tot een eindeloos onderzoek van getuigen, terugvoeren. Zonder kennis
van alle de schriften, van de oudheid af tot nu toe, bestaat er toch Geneeskunde, en ons geloof aan dezelve steunt op die

{==5==} {>>pagina-aanduiding<<}
boeken niet. Liberius zegent den leidsman zijner gerustheid, wiens lessen ons geschiedmatig ter hand kwamen, en vereenigt zich met deze, omdat zij in zichzelve waar zijn, en overeenkomstig de grondbegrippen en behoeften onzer zedelijke natuur, en niet omdat dezelve uit de echtste bronnen zijn opgeteekend. Lezenswaardig zijn nu vooral ook de redeneringen van Liberius over den oorsprong van taal en schrift, en men voelt zich bij het lezen niet ongenegen te gelooven, dat, gelijk de Grieksche Fabel niet maar zoo geheel willekeurig in latere tijden is uitgevonden, maar er voor haren oorsprong zekere redelijke grond voorhanden zal geweest zijn in de oudheid, zoo ook in de door Mozes opgenomene vroegere verhalen der oudheid, over 's werelds wording enz., indedaad waarheid ten grondslag ligt, doch dat derzelver uitlegging, door tijdsverloop, onzeker geworden is; en daar de vraag: waar heeft Mozes, als Geschiedschrijver, zichzelven goddelijk geïnspireerd genoemd? niet gemakkelijk en overtuigend (indien men dit altijd nog heeft geloofd) kan worden beäntwoord, en wegens al hetgeen Liberius te dezen aanzien verder aanvoert, helt men al ligt over, om deze verhalen der Hebreërs gelijk te stellen met die van alle andere oude volken en natiën, en, in stede van vol te houden, dat Mozes alleen, en bij uitzondering, in den waren zin des woords, datgene geweest is, wat de oudheid, in hare bezielde taal, aan de wetgevers van alle volken heeft toegekend, (hetwelk men bij die allen gereedelijk als taalversiering opvat) aangaande dien waarlijk grooten, en in eenen gezonden zin goddelijken man, te zeggen: hij werd onderwezen in alle de wijsheid der Egyptenaren, en was magtig in woorden en werken, hand. VII:22; gelijk Liberius uit de XI eerste Hoofdstukken van het boek Genesis alleen de geslachtmatige tijdrekening overneemt,
(zonder zich echter of over die geslachten zelve of de jaarberekeningen te bekommeren) en al het overige aanmerkt als verhalen, bij overlevering of beeldschrift tot den tijd van Mozes overgebragt, door hem in de Hebreeuwsche taal vertolkt, en aan het hoofd des geschiedboeks geplaatst, even als de oorsprong der wereld enz. nagenoeg bij alle volken in heilige gedachtenis bewaard, met een geheimzinnig hulsel omkleed, en de voorwerpen der oudste dichterlijke geniën zijn geworden. Hoe geheelenal dit nu verschilt van de aantijging van verdichtsel, iets onwaars, bij wijze van vertelling opgesierd, en wat meer van dien aard is, en hoe de

{==6==} {>>pagina-aanduiding<<}
Godsdienst, het belang van ieder afzonderlijk mensch, hierdoor niets lijdt, (daar de Godgeleerdheid geene wetenschap is voor allen, maar voor den geleerden alleen, die kan en durft beproeven,) moge men bij den Schrijver zelven zien; wij moeten overgaan tot het tweede Gesprek.
De oorzaak van het duistere in de oude verhalen ligt natuurlijk in de taal, of liever in de spraak zelve, waarvan de taal, bij toenemende beschaving, een gevolg is; het ontstaan der taal wordt dan nu bij waarschijnlijke wijsgeerige gissing nagespoord, en het blijkt, deze is uit haren eigen aard dichterlijk, en bij de afzondering der onderscheidene stammen bezit echter iedere afdeeling in hare meer of min beschaafde taal de oude oorkonden. Al vroeg helpt en vergoedt men de mondelinge overlevering door schrift, hetwelk eerst beeldschrift, naderhand verkort beeldschrift, letterschrift wordt. Dan nu moeten de oude oorkonden uit het beeld- in letterschrift worden overgebragt, en de eerlijke overbrenger brengt het beeldvol tafereel, zoo als het is afgeteekend, naauwkeurig over, zoo als wij letterlijk overzetten. Natuurlijk bepaalt hij zich tot zoodanige onderwerpen, die voor hem, of het algemeen, in zijn oog belangrijk zijn, tot alles alzoo vooral ook, hetwelk in verband staat met den openbaren eerdienst, enz. Door hare getrouwheid wordt alzoo de overzetting zelve beeldspraak, en de verklaring levert altijd eene voorstelling naar tijd en heerschend begrip geschikt. Op deze wijze betoogt Liberius aan zijnen vriend, van voren, dat alle geschiedverhalen der hooge oudheid, uit hunnen aard, niet anders dan mythisch kunnen beschouwd worden; en, na eenige voorafgaande meer algemeene aanmerkingen, waaromtrent tusschen Liberius en een oordeelkundig Lezer weinig verschil zal zijn, staaft hij nu van achteren het dadelijk voorkomen van Mythen in Genesis, tot welk boek hij die Mythen in de H. Schrift ook alleen bepaalt, alhoewel hij tevens doet opmerken, dat de Hebreeuwsche taal, bij haren aanleg en verdere ontwikkeling, uit die verhalen zelve eene bijzondere wijziging bekomen heeft. Hij wijst in dit eerste boek van Mozes de volgende
Mythen aan: 1) De voorstelling van den Chaos. 2) De Goden of Ondergoden, of wie de Elohim mogen geweest zijn. 3) Het dichterlijk tafereel van den oorsprong der dingen. 4) De voorstelling van 't Paradijs. 5) De vorming der Vrouw. 6) De val van den Mensch. 7) De verjaging uit het Paradijs, kleeding enz., zijnde de gevolgen van den val. Na deze

{==7==} {>>pagina-aanduiding<<}
min of meer wijsgeerige voorstellingen begint de geschiedenis als zoodanig, en tot de Mythen in het verhaal behooren: 8) De manslag van Kain; (oorlog tusschen herder en landbouwer.) 9) De Ark en Zondvloed. 10) Babels torenbouw. 11) Sodom's en Gomorra's verbranding. 12) De opoffering van Isaäk. 13) Jakobs ladder, en 14) worsteling. 15) Eindelijk: Jozef's onderscheidene droomen en het zevental geven geen gering vermoeden van tafereelen in beeldschrift; alhoewel, bij de nadering aan Mozes leeftijd, zijne opvoeding aan Pharao's hof, enz. ook mondelijke overlevering, zonder beeldschrift, dit verhaal kon hebben daargesteld. Deze 15 bijzonderheden houdt de Schrijver voor Mythen, omdat zij 't kenmerk hebben van de eenvoudigheid der vroegste tijden, - omdat, bij eene andere opvatting, de beelden te gekunsteld zijn voor dien tijd, - geene mondelijke overlevering van zoo vele eeuwen gedacht kan worden zonder wezenlijke verdichting, - omdat Mozes de grondbegrippen geenszins naar zijnen tijd gezuiverd heeft, - en eindelijk, omdat de trapswijze voortgang van min en meer heldere denkbeelden, in evenredigheid der beschaving, daarbij zigtbaar is. Door het meer uitvoerig ontwikkelen der geschiedenis van den val en de beproeving van Abraham zoekt Liberius zijn gevoelen bij zijnen vriend te staven; geeft in ons oog voldoende reden, waarom hij liever aan Mythe dan aan Parabel denkt, waartoe Eusebius in 't eerst meer schijnt over te hellen; alhoewel wij echter op de uitlegging zelve hier en daar vrij wat zouden hebben aan te merken, eer wij die, nopens Abrahams geval vooral, zouden onderschrijven. In zoo verre zijn het de vrienden dan ook nagenoeg eens, dat taalkennis alleen hier de gids des onderzoeks wezen kan, en alle willekenr bij de uitlegging verworpen wordt; terwijl Liberius ook omtrent de denkbeelden en derzelver
voorstelling het gebruik der oordeelkunde aandringt, en nu nog verder aanwijst, hoe, op zijne gelegde gronden, de Mythen zich alleen bepalen tot het boek Genesis; behoudens echter, (hetgeen hij door voorbeelden staaft) dat eene oude, in zich zelve geheel zinnelijke, en in zoo ver dichterlijke taal, de voorschriften van het beeldschrift verder heeft moeten overnemen. Overigens doet hij opmerken, hoe de Hebreeuwsche taal zich naderhand door eene nieuwe soort van beeldspraak heeft onderscheiden, in gebaren en uitwendige teekenen (Pantomime), waaromtrent hij zich op Jeremias en Ezechiel

{==8==} {>>pagina-aanduiding<<}
beroept; terwijl eindelijk Eusebius nog eeniglijk schijne weerhouden te worden door vrees, dat zijns vriends gevoelen tot ongeloof zou kunnen leiden, om aan hetzelve zijne toestemming te geven; waartegen Liberius de aanleiding tot bijgeloof overstelt.
In het derde Gesprek, dat vooral niet minder lezenswaardig is, verschijnt Philalethes, een ander vriend; en ondergaat het een en ander, door Liberius beredeneerde, voor 't minst eenige beperking. Dit in de bijzonderheden na te gaan, verbiedt ons bestek; dan deze vriend is ter overreding van Eusebius in zoo verre althans nog beter geschikt, daar hij aan het geschiedkundige meerder gezag hecht, dan Liberius hier of daar wel eens schijnt te doen, en, hoewel hij het met dezen in den grond volkomen eens is, bij eigenlijk gezegde Godsdienstleer aan de H. Schrijvers eene hoogere geestverlichting toekent, dan aan andere Leeraars of Schrijvers kan worden toegewezen; alhoewel het ons hier en daar bedenkelijk wordt, of dit niet wel eens meer bij hem voorkomt om den zwakken eenigzins te gemoet te komen, dan wel uit eigene overtuiging, Bij zijne redeneringen erlangt men over 't reeds beredeneerde (de voorbeelden echter uitgezonderd) nu een algemeen overzigt en herinnering; terwijl de aanwijzing, hoe men wederzijds elkanders Christendom behoort te erkennen en te eerbiedigen, al is 't dat de een voor het stelsel der Mythen is en de ander hetzelve verwerpt, volkomen onzen bijval vindt. Hetgeen over de uitspraken in het N. Verbond, en over den invloed der oude taal ook op de Apostolische schriften, in dit Gesprek voorkomt, behoort mede tot het onderwerp. - Voornamelijk echter moest dit Gesprek de regelen en wetten, die men in het oog moet houden, opdat het aannemen van Mythen de achtbaarheid der H. Schriften niet moge doen wankelen, opgeven. Deze regelen zijn negen in getal, en wij hopen dat onze verkorte opgave dezelve niet te duister zal maken. Met die verkorte opgave moeten wij onzen Lezer naar het Werkje zelve verzenden: 1) Geene Mythe, dan waar het begrip, dat zij behelst, duidelijk eigen is aan den kindschen staat
der menschen. 2) Geene Mythe, dan waar zich de oude beeldspraak regtstreeks kenmerkt, zoodat zij bijna alleen door hare beelden bestaat. 3) Geene Mythe, dan waar wij het wonderbare met het duistere vereenigd zien. 4) Ook is zij niet te vermoeden, dan wanneer de dichterlijke eenvoudi-
{==9==} {>>pagina-aanduiding<<}
ge toon zich bijkans niet laat afscheiden van de toonkunst. 5) Iedere Mythe moet met het eenvoudige al dat onvolkomene verbinden, dat in het oorspronkelijke beeldschrift ligt. 6) Zij moet in zich verbinden het kenmerk van het letterschrift, waarin zij uit de beeldspraak is opgenomen, en dus zekere onvolkomenheid, een gevolg van het duistere in het oorspronkelijke. 7) Men moet met dat alles hare inwendige waarde eerbiedig erkennen, als eene behoefte van haren tijd, aan de voortgaande beschaving geevenredigd. 8) Met de erkentenis harer duisterheid verliest de Bijbel niets van zijn luister en gezag, als zijnde die duisterheid in den aard der zaak en de oudheid gegrond. 9) Men moet de Mythe zelve en de mythische Inkleeding, de zinnebeeldige voorstelling en de voordragt, als zoodanig, uit eene latere beschaving geboren, onderscheiden; en is verpligt, ter verklaring daarvan, alle gewone middelen, zoo als bij elke andere oude taal en kunstmatigen stijl, te gebruiken.
Bij de lezing dezer Gesprekken kwam ons voor, dat het beter zou geweest zijn, zoo de Schrijver vriend Eusebius, zoo in taalkunde als anderzins, aan Liberius meer had gelijk gesteld; immers dat hij meer dan eens erkent hier niet op gelijken grond te staan met zijnen vriend, doet te regt het vermoeden opkomen hij den Lezer, dat misschien een ander nog vrij wat zou kunnen inbrengen, en niet zoo spoedig tot zwijgen gebragt zou worden: het aannemen van Mythen toch is in het oog van iedereen geen afdoend bewijs van meerdere taalkennis en geleerdheid boven anderen; en misschien was er wel een, in 't Oostersch ook niet onbedreven, Leeraar of Hoogleeraar, ook in ons Laud, te vinden, wiens aanmerkingen eenen Liberius zelven konden doen weifelen, voor 't minst zijne nadere toetsing en ernstig nadenken zouden verdienen. Ook zouden wij meenen, dat men het tegenwoordig onderwerp zeer wel konde en moest beschouwen, zonder zoodanig een regtstreeksch verband met het zuiver wijsgeerig geloof aan de leer van het Christendom, zoo als dit doorgaans geschiedt in deze gesprekken der vrienden; wij meenen toch mannen te kennen, die, schoon van beeldspraak en daaruit ontstane Mythen niet afkeerig, de zoogenoemde empyrische gronden niet weinig doen gelden, en ook omtrent het gezag van Mozes en de Profeten niet zoo veel zouden toegeven, als zelfs Philalethes schijnt te doen. Dan genoeg; wij herhalen het, dit geschrift geeft

{==10==} {>>pagina-aanduiding<<}
overvloedige aanleiding tot nadenken, en zal, vertrouwen wij, welkom zijn aan het onderzoeklievend Publiek; terwijl het de Verhandelingen van teyler's Genootschap desniettegenstaande met verlangen te gemoet blijft zien.




Het Werk der Verlossing uit God. Ten betooge van deszelfs Goddelijkheid, in eenige schriftmatige Vertoogen voorgesteld door J.W. van Slijpe, rustend Bedienaar van het H. Evangelie bij de Gereformeerde Gemeente van Jezus Christus te Zwolle. Iste Deel. Te Zwolle, bij J. de Vri. 1809. In gr. 8vo. LXXX en 480 Bl.

De Eerw. van slijpe, in de zielroerende Opdragt van dit Werk aan de Gemeente van Zwolle, de woorden van Jeremia, H. XVII:16, Ik heb toch niet aangedrongen, meer dan een herder achter u betaamt; ook heb ik den doodelijken dag niet begeerd, enz. door hem ten grondslage gelegd, op zijne wijze verklaard hebbende, geeft, naar aanleiding derzelven, breedvoerig verslag van zijn verrigt dienstwerk, voornamelijk in die Gemeente, en betuigt met dezelfde bedoeling, die hem, in den geest van Jeremia, altijd deed werkzaam zijn, ook dit Werk geschreven te hebben, waarvan nu nog maar 't eerste Deel 't licht ziet.
‘Door eene bijzondere geestdrift,’ zegt hij, ‘werd ik hiertoe bestuurd, sedert ik het woord des levens in het openbaar niet meer tot u spreken konde, om niet slechts aan het aanzoek van velen, bijzonder in opzigt tot mijne gedachten over de uitvoering van het borgtogtelijke werk der verlossing van Jezus Christus, voor twee onderscheidene vierscharen, die, wegens de naauwste betrekking tot elkander, als een geheel inkomen, te voldoen, maar om mijne herderlijke betrekking in de rustelooze zorg uwer ziele, zelfs dan, als ik hier op aarde onder u niet meer zal kunnen daartoe werken, maar zelfs na mijnen dood, in dit mijn geschrift, levendig te houden. Ziedaar mijn Dorschvloer! en bijzonder gij Tarwe mijns Dorschvloers, een geschrift, (de vijand van uw eeuwig belang zal het benijden en verachten,) waarbij tusschen u en mij een gedenkzuil voor de eeuwigheid ter eere van de heerlijkheid van God Drieëen in den weg der verzoening zijner uitverkorenen met Hem gesteld is.’ Daarop volgt een kort verslag van den inhoud dezes omslagtigen Werks; verder ernstige betuigin-
{==11==} {>>pagina-aanduiding<<}
gen, dat hij, als medeburger, den doodelijken dag van hunne weggezonkene tijdelijke welvaart niet begeerd, nimmer hart of hand, zucht of begeerte geleend noch gevoeld heeft, om 's Lands pilaren los te maken en uit te rukken; met bijgevoegde vrij scherpe verwijtingen aan hun, die naar nieuwigheden en veranderingen stonden, waarvan men nu algemeen de treurige gevolgen beweent, en niet minder heftige klagten over destijds, zoo 't schijnt, hem, als Herder, aangedane verongelijkingen en verdrukkingen; waarna hij, met bijzondere aanspraken aan de vromen, aan zijne ambtgenooten, leerlingen, ouden en jongen, een gemoedelijk afscheid neemt van de Gemeente.
Dit eerste Deel handelt over het groote werk der Verzoening, ten betooge van deszelfs Goddelijkheid van God afgeleid, in twaalf Vertoogen, met bijvoeging van verscheidene voordragten en kundigheden, strekkende ter duidelijke bevatting van de wijze der uitvoering van hetzelve. Zie hier den korten inhoud: ‘1. Uit het rijk der Godheid, en niet der wereldwijsheid, is alleen de kennisneming van het groote werk van zondaars verlossing uit ellenden, dood en verderf, af te leiden. 2. Eeuwige liefde is het beginsel van Gods gerigtshandel met Messia zijn medgezel en herder, ter zamenbrenging van verstrooide schapen. 3. Het werk der verlossing is zuiver goddelijk: gelijk het uit eeuwige liefde door de Godheid ontworpen is, zoo staat het door een gemaakt verbond vast tusschen goddelijke personen, om het langs een rigterlijk pleitgeding, tot behoudenis van zondaren, onder het oog van hemel en aarde ter uitvoer te brengen. 4. De verdere kennisneming van de heerschende karakters, zoo van betrekking als ambtsbekleeding, waarbij Gods eeuwige Zoon, ingevolge het goddelijk ontwerp, alleen gekend wordt in de vierschaar des gerigts, als het juist bepaalde regtvaardig en eenigst waardigst voorwerp van het goddelijk ongenoegen, om het groote verlossingswerk te staven, en door gerigte met geregtigheid te bevestigen. 5. -’ Verschoon ons, Lezer! van verder afschrijven; inderdaad, gij verliest er niet veel bij.
Nu hebben wij nog, in het tweede Deel, eene beschouwing te wachten van het groote werk der Verlossing door God in de spanning der goddelijke vierschaar zijner gestrengheid ter uitvoer gebragt, waarvoor Gods Zoon, als plaats- en staatsvervullend Borg en Bondhoofd, de voorwaarden der verzoening, als het strengste betoog van

{==12==} {>>pagina-aanduiding<<}
Gods regtvaardigheid, door eene borgtogtelijke, zoo lijdende als dadelijke gehoorzaamheid, zou volbrengen, ter betooning, dat Hij zelf, het verbond des volks zijnde, met Hem alle de goederen van het genadeverbond zijnen volke zou schenken. Hiertoe had eene overeenstemmende verbindtenis plaats tusschen de goddelijke en menschelijke vierschaar, waarbij de tweede uitvoerde, wat de eerste beval.
Het derde Deel zal het werk der Verlossing door God den Heiligen Geest aan het volk van Jezus borglijden en gehoorzaamheid tot godzaligheid, zoo in 't algemeen ter volmaking van zijn kerkgebouw op aarde, als in het bijzonder aan het hart van een iegelijk hunner toegepast, voor den geest brengen.
't Zal onnoodig zijn voor Lezers van dit Maandwerk, een meer bijzonder uittreksel mede te deelen. Als men zich eenmaal zeker Godgeleerd stelsel heeft eigen gemaakt, en dit, als de alleen ware zaligmakende leer uitmakende, zich gewoon is voor te stellen, en dan, op 't voetspoor van vele zoogenaamde Praktikalisten, soortgelijk Zamenstel van Beöefeningsleer, in wartaal en onzin ingekleed, als alleen den regten en veiligen weg naar den Hemel aanwijzende, ontwijfelbaar heeft aangenomen, - dan is 't niet vreemd, dat men, met zekere mate van natuurlijke schranderheid en andere bekwaamheden, die, door helderder begrippen en gezond oordeel geleid, veel goeds zouden kunnen stichten, zijne krachten beproeft en oefent in zoodanige soort van werkzaamheid, waarmede de rustende Leeraar van slijpe zich onledig houdt, en waarvan hij, in dit Werk, met zekere zelfvoldoening, de vrucht aan zijne voormalige Gemeente mededeelt. Had de goede man eenmaal in zijn leven eenen wegwijzer gehad, op wien hij vertrouwen stelde, die hem 't willekeurige van zoo vele door hem goedgekeurde en overgenomene bijvoegselen, en, wij durven het zeggen, verbasteringen der eenvoudige, van zoo vele nietsbeduidende spitsvondigheden verre verwijderde Bijbelleer tot overtuiging had aangewezen, hoe veel goeds en voortreffelijks zouden wij welligt dan niet van 's mans warmen ijver en veeljarige ondervinding ongekunsteld zien in 't licht verschijnen! Wij willen daarmede niet zeggen, dat er ook in dit Boekdeel volstrekt niets is aan te treffen, dat onze goedkeuring wegdraagt, en waardoor bij hun, die 't met den Schrijver in 't leerstellige eens zijn, nuttige stichting zou kunnen bevorderd worden, en dat wij ook in de volgende

{==13==} {>>pagina-aanduiding<<}
Deelen niets goeds verwachten. Maar de Eerw. Grijsaard houde het ons ten goede, dat wij, behalve den ondragelijken stijl, alles te veel doormengd vinden met nuttelooze twistvragen en schoolsche uitvindselen, die kwalijk passen bij de eenvoudige grondleer van het Christendom, en, onzes inziens, moeten gerangschikt worden onder die soort van toevoegselen, door den Apostel Paulus ergens hooi, stroo en stoppelen genoemd, en waarvan hij verzekert, dat het de vuurproef niet zal kunnen doorstaan.

Korte Schets van de Belijdenis der Hervormde Kerk, gegrond in de Leere der H. Schrift, overeenkomende met de Formulieren van Eenigheid, enz. enz. Door W. Witmondt, Krankbezoeker. Te Amsterdam, bij W. Brave en H. Vermandel. 1809. In gr. 8vo. VIII en 128 bl.

Wijnand witmondt, voorheen als Catechiseermeester gebruikt bij de Kweekschool voor de Zeevaart te Amsterdam, zegt ons in de Voorrede, dat hij, met goedkeuring van Heeren Kommissarissen, en wel bijzonder van een derzelven, wijlen Mr. m. romswinkel, in dit werk bezig zijnde, werd aangezocht, om, ten nutte van de Kweekelingen, eene korte schets te vervaardigen van die waarheden, die in de Hervormde Kerk geloofd, en waarin zij onderwezen worden, om voor dezelven vervolgens, na gedane belijdenis, in den Zeedienst gebruikt wordende, te kunnen dienen ter herinnering van 't aangeleerde, 't welk zij beloofd hadden te zullen betrachten; en dat, ofschoon hij daar niet langer onderwijs geeft, echter dit alzoo ontstaan werkje het licht ziet, om te voldoen aan de begeerte zoo van hun, die hij geleerd heeft, als die hij nog leert.
Er zullen in ons Land, ook wel te Amsterdam, vele Catechiseermeesters gevonden worden, die niet in staat zijn zoodanig opstel zamen te brengen, waaraan men den lof van geleidelijke orde en duidelijkheid niet kan weigeren. Verre van besmet te zijn met nieuwmodische denkbeelden, houdt Broeder witmondt getrouw vast aan alie de karakteristieke leerbegrippen van 't Hervormd Kerkgenootschap, en aan dien ouderwetschen leertrant, die ook nog door een aantal Predikanten goedgekeurd en gevolgd wordt, even alsof nog door niemand 't Gerefor-
{==14==} {>>pagina-aanduiding<<}
meerde leerstelsel meer bijbelsch, en met meer smaak en oordeel, was behandeld. Die zich daarmede kunnen te vrede stellen, en al wat men hun in dier voege als bijbelsche waarheid leert beschouwen laten welgevallen, zullen zich van dit handboekje met genoegen bedienen, en er den welmeenenden man voor danken.




De Geneeskunde op hare wegen tot zekerheid, of de Theoriën, Stelsels en Geneeswijzen der Artsen, sedert den leeftijd van Hippocrates tot in onze dagen; door den Hoogleeraar A.F. Hecker. Naar den derden verbeterden Druk uit het Hoogduitsch, door F. van der Breggen, Cz. Med. Doctor te Amsterdam. Te Haarlem, bij F. Bohn. 1809. In gr. 8vo. 350 Bl.

Aangenaam is het voor den Recensent, wanneer hij zoodanige geschriften, ofschoon zij dan ook vertalingen zijn, ter beoordeeling in handen krijgt, waaraan hij de billijkste lofspraak moet geven; vooral dan, wanneer zij dermate in zijnen geest geschreven zijn, dat hij ze geen oogenblik, als 't ware, uit zijne handen leggen kan. In zulk een geval bevond zich ook de Rec., toen hij de hier aangekondigde vertaling van een hem in het oorspronkelijke bekend belangrijk werkje, als dit van hecker over de Theoriën, Stelsels en Geneeswijzen, in handen nam. In den jongstverloopenen tijd is er, behalve het fraaije en te regt door den Vertaler volledig verklaarde werk van den geleerden kurt sprengel, die eene zamenhangende geschiedenis van de lotgevallen en verwisselingen der Geneeskunde met derzelver oorzaken en gevolgen, afgeleid uit de geschiedenis der beschaving van den menschelijken geest, geleverd heeft, niets in het licht verschenen, dat zoo beknopt als toereikend de grondtrekken der Theoriën, Stelsels en Geneeswijzen, met derzelver invloed op de kunst en betrekking op de ondervinding, openlegt, en juist daardoor onmisbaar wordt voor hem, die geen vreemdeling in de geschiedenis der Geneeskunde blijven, noch zich aan eene billijke bespotting blootstellen wil, wanneer hij, zoo als velen zich veroorloven, een beslissend oordeel over Geneeskundige, oude zoo wel als nieuwe Theoriën, velt, met welker grondtrekken hij naauwelijks, dan bij naam, bekend is.

{==15==} {>>pagina-aanduiding<<}

Na kortelijk den oorsprong der Geneeskunde, het ontstaan der Geneeskundige Theoriën en Stelsels, derzelver verscheidenheid opgegeven, en de vraag aangaande die verscheidenheid in de leere der Artsen zelve allezins juist beantwoord te hebben, dat dezelve, behalve in hare algemeene twisten, in de veranderlijkheid der heerschende wijsbegeerte, en de onvolkomene inzigten in de leere der natuur, aan het gebrek van een opperst algemeen geldend beginsel der Geneeskunde moet worden toegeschreven, waaruit niet slechts de verschijnselen der levende bewerktuiging, zoo wel in den gezonden als zieken staat, kunnen afgeleid, maar waarnaar tevens de mogelijkheid ter onderhouding der gezondheid en iedere genezing der Ziekten niet alleen noodzakelijk verzekerd is, maar ook grondig ingezien kan worden, en waaruit andere bijzondere beginselen even zoo ontwijfelbaar en bij noodzakelijke gevolgtrekking kunnen afgeleid worden, zoodat de geheele geneeskundige theorie eenheid en volkomenheid bevatte, bepaalt de Schrijver zijn onderzoek Io. tot de behandeling der Ziekten in de vroegste tijden vóór hippocrates; IIo. tot het Stelsel zelf van hippocrates; IIIo. tot de Dogmatici ná dezen grooten Man; IVo. tot de Empirici; Vo. tot de Methodici; VIo. het Stelsel van galenus; VIIo. van paracelsus; VIIIo. van helmont; IXo. van sylvius; Xo. de Leer van harvey wegens den omloop des bloeds en de Theorie der Iatromathematici; XIo. sydenham's Leere; XIIo. die van boerhave; XIIIo. van frederik hoffmann; XIVo. van
stahl; XVo. tot het onderzoek van den invloed van het Stelsel van haller op de Geneeskunde; XVIo. tot het Stelsel van chr. lodew. hoffmann; XVIIo. tot dat van cullen; XVIIIo. de Leer van stoll, de zoogenaamde Gastrische Theorie; XIXo. de Theorie der Verstoppingen, kaempf's Leer; XXo. de nieuwste Scheikundige Theoriën; XXIo. het Stelsel van brown; XXIIo. de Theorie der Opwekbaarheid; XXIIIo. de Leer van darwin, en eindelijk XXIVo. tot de op hoogere beginselen der bovenzinnelijke Wijsbegeerte, bijzonder op de bespiegelingen der Natuur-wijsbegeerte gebouwde Geneeskundige Theoriën; waaruit hij dan, als bij gevolgtrekking, het besluit opmaakt, wat wij in het streven naar volkomenheid en zekerheid der Geneeskunde te doen en te laten hebben, wanneer hetzelve der kunst van den Arts waarlijk bevorderlijk zijn zal.
Rijke voorraad voorzeker van de verschillendste onder-
{==16==} {>>pagina-aanduiding<<}
werpen, die, op derzelver enkele mededeeling, den leeslust der leerlingen en de zucht tot onderzoek van geöefende Geneeskundigen moeten opwekken. Alles is op eene zoo bondige wijze, zoo juist, zoo rondborstig, en zoo onpartijdig tevens geschreven, dat zelfs zij, die hier of daar niet volkomen met den Schrijver kunnen instemmen, zullen moeten erkennen, dat hij hen ter overreding als gedrongen heeft. Het geheel is nog vermeerderd met een Catalogus, zeer juist door den Vertaler bijeengebragt, en daarin van de schikking des Schrijvers afwijkende, zoodanige geschriften en wel de beste opgevende, welke omtrent de Theoriën en Stelsels der Geneeskunde verdienen geraadpleegd te worden.
Hier en daar zijn door den Schrijver en den Vertaler, ofschoon zulks door hen verzwegen wordt, aanteekeningen gevoegd, die kenmerken dragen, zoo wel van het juist oordeel des eersten, als van de zucht voor wetenschappelijke kennis van den laatsten. De Vertaler verdient, bij zijne reeds meerdere openbare pogingen ter uitbreiding van den luister der Geneeskunde, alle aanmoediging; en het verheugt Rec. te zien, dat dit werkje van den verdienstelijken hecker een' Vertaler vond, die hetzelve tot eer strekt, en zijne taak in een zoo moeijelijk onderwerp, waarvan hij tevens wel doordrongen schijnt te zijn, loffelijk volvoerd heeft. Tot eene proeve van de behandeling des Schrijvers en der vertaling tevens, deelen wij het oordeel, dat op bladz. 260 aangaande de Natuur-wijsbegeerte geveld wordt, mede. ‘Uit al het gezegde blijkt reeds het oordeel, dat met betrekking tot de Geneeskunde, (omtrent de espiegelende Natuurkunde en van de Natuur-wijsgeerige onderzoekingen van schelling, omtrent de levende bewerktuiging,) moet geveld worden. De poging, om alle wezenlijkheid in de juiste bepaling van tegenwetten van het voor- en onderwerpelijke te zoeken, en daarnaar het wetenschappelijke van alle menschelijke kennis te bepalen, heeft geheelenal tot scherpzinnige bespiegelingen gevoerd, en het vastgestelde hoogste punt aller wetenschappelijkheid, de mogelijke rangschikking van zuivere zamenvoeging van het voor- en onderwerpelijke in bewustheid, kan geheelenal voor de Geneeskunde vruchtbaar worden, wanneer het verstand daarmede niet naar willekeur handelt, en wanneer hetzelve altijd de ondervinding als de onmiskenbare vuurproef

{==17==} {>>pagina-aanduiding<<}
erkent, waardoor hare bepaalde stellingen eerst in de beoefenende wereld moeten overgaan. Ook heeft schelling daarin het beginsel van alle Geneeskunde zeer juist bepaald, dat de prikkelbaarheid het eenige middellid is, waardoor op de bewerktuiging algemeen kan gewerkt worden, en waarop dus alle uitwendige krachten gerigt moeten zijn. Dit is juist het beginsel, waarnaar wij, op het tegenwoordige standpunt van onze wetenschap, de Opwekkings-theorie bearbeiden, hetgeen de bespiegelende Natuurkunde echter zich niet aanmatigen vermag ontdekt te hebben, omdat het, ten minste sedert den tijd van fr. hoffmann, opgerigt is. Wanneer echter schelling de hoogste of de eerste wet der Natuur alleen door bespiegeling bepaalt; wanneer hij, volgens loutere bespiegeling, het licht, de electriciteit, het magnetismus, de zuur-, kool-, stik- en waterstoffen te voorbarig de bestemde rollen aanwijst, welke zij in de bewerktuigde Natuur spelen moeten; wanneer zijne school alles op den scheikundigen voortgang in de Natuur brengt, dien geen mensch tot op dit oogenblik kent; wanneer hij de groeijing tot eenen bestendigen ontkalkings-, de verdierlijking (Animalisatie) tot eenen verkalkings-voortgang maakt; wanneer hij, zonder verdere omstandigheden, de zuurstof tot beginsel der prikkelbaarheid aanneemt, de ziekten uit derzelver overvloed en gebrek afleidt, en nu van zijne onttrekking, dan van zijne vergoeding alle genezing verwacht; wanneer hij dit alles in eene geheele rij van dergelijke stellingen in zijne taal met eene beslissende zekerheid voordraagt, dan voert hij ons openlijk van zijn hoog standpunt tot de retorten en smeltkroezen terug, waaruit de Scheikundige Geneeskunde der zeventiende Eeuw te voorschijn trad, en de glans van zijn hoogst standpunt wordt met eenen nevel omgeven, dien dialectische kunsten schimpwoorden nimmer kunnen doen vervliegen! Moet dan eene Theorie der
Geneeskunde eeuwig daarheen streven, dat zij eene bovennatuurkundige Theorie wordt? Is dan de vergiftige slang in de Wijsbegeerte, welke ons altijd met den laatsten grond der dingen bedriegt, zoo moeijelijk te vermijden? Vindt dan een Geneeskundig Stelsel daarin niet zijne mogelijkste volkomenheid, wanneer alle voorhanden zijnde daadzaken in derzelver behoorlijken zamenhang gebragt, op algemeene regelen terug gevoerd, en alle verschijnselen op hun-
{==18==} {>>pagina-aanduiding<<}
ne regte plaats gesteld zijn? Is daartoe de betrekking tusschen het solidum vivum en de menigvuldige invloeden op hetzelve, zoo verre het ons Empirisch bekend kan worden, niet een toereikend beginsel? Moet dan dit, tot practisch gebruik bestemde beginsel, de hoogste eenheid der Natuur verkrijgen? Moet deze hoogste eenheid der Natuur op een veel hooger standpunt gelegen zijn, dan op dat, wat zelfs onze bovenzinnelijkste bovenzinnelijke Wijsgeeren beklommen hebben?’







Brieven over Polen, Oostenrijk, Saxen, Beijeren, Italien, Etrurien, den Kerkelijken Staat en Napels, geschreven op eene Reize, gedurende de jaren 1807 en 1808, aan de Gravinne Constantia van S..., door E.T. van Uklanski, Regerings-raad des Konings van Pruissen. Naar het Hoogduitsch. Iste Deel. Met Platen. Te Haarlem, bij F. Bohn. 1809. In gr. 8vo. 438 Bl.

Dat Reizigers door het Vasteland van Europa, die hunne ontmoetingen en waarnemingen der wereld in druk mededeelen, zorge dragen om op den Titel vermelding te doen van het Jaar of de Jaren, waarin deze hun bejegend, gene door hen gedaan zijn, is te dezen tijde noodzakelijker dan immer. De Krijg, die nog onlangs, voor geen gering gedeelte, in die Gewesten, zijne bloedige rolle speelde, met de gevolgen daaraan verknocht, brengt zoo plotselinge veranderingen voort, dat de jongste Plaatsbeschrijvingen somtijds onder de oude moeten gerangschikt worden. - Van hoe late Jaarteekening de Brieven, welke wij hier aankundigen, ook mogen wezen, heeft een en ander der opgemelde Landen, in den Oorlog, ten jongsten jare op Duitschen bodem gevoerd en geëindigd, veranderingen ondergaan, die in de kort aanstaande toekomst verholen waren. Zulks, echter, neemt de belangrijkheid dier Berigten, indien zij anders wél gesteld zijn, niet weg; ja men zal de wenken, in dien korten tusschenstond gegeven, bij wijlen dierbaar moeten achten, als iets aanduidende, 't geen, door het schielijk vervliegen, anderzins onopgemerkt zou zijn gebleven. De Vertaling werd gedurende den laatsten Oorlog vervaardigd, en heeft, zoo wel als het

{==19==} {>>pagina-aanduiding<<}
Werk, ons bevallen. Ons verslag zal er van ten blijke strekken.
Aan eene slechts zeventienjarige Gravinne rigt uklanski zijne Brieven. Gaarne zond hij, na den slag van Pruissisch Eylau, de Stad Warschauw verlaten en de wijk naar het stedeke Karczew, in het Oostenrijksch gebied, genomen hebbende, te midden zijner ongelukkige lotgevallen de Brieven aan zijne beste Vriendin; ‘een Dagverhaal, waarin zij,’ gelijk uklanski zich uitdrukt, ‘alles zal opgeteekend vinden, wat hij gezien, wat hij gevoeld heeft. Iedere bladzijde zal u zeggen, dat gij onvergetelijk in mijn hart geprent zijt, en dat ik op den schuimenden Oceaan en op den top van den rookenden Vesuvius, zoo wel als in het welriekend Oranjebosch, met even veel warmte en gelijke aandoening aan u gedacht hebbe.’ In eenen anderen Brief komen ons de trekken voor van de ongunstige omstandigheden, waarin de Regeringsraad zich door het lot des krijgs en de trouweloosheid zijner zaakbezorgeren gebragt vond, en teffens van de verpligting, welke hij aan de Gravinne constantia van s... en derzelver Familie had. Zijne staatsverwisseling beschrijft hij, ergens geen ander rijtuig kunnende krijgen dan eene kar met één paard eens vleeschhouwers, die zijn voerman werd: ‘Nog maar zes weken geleden reed ik in eene prachtige koets, met vier moedige rossen en verzeld van drie bedienden, en thans alleen in eene kar, door een ouden knol voortgesleept, terwijl mijn geheele garderobe in mijnen mantelzak gewikkeld was.’ - Dan hij reist niet altoos op die bekrompene wijze, als in Polen op dat oogenblik.
Polen, het eerst doortrokken gewest, ontmoet in de vier eerste Brieven eene allerongunstigste beschrijving. Morsigheid, Armoede, Verkwisting, Dronkenschap, Luiheid en Bedrog spelen de hoofdrollen in het Land der Regeringloosheid. Adem haalt men te Cracau, bij de Poolsche Rijksverdeeling ten jare 1772, aan het Huis van Oostenrijk gekomen; welke Stad en omliggend land bij die verandering van Heer veel won. ‘De Regeringloosheid,’ dus drukt hij zich uit, ‘welke in Polen haren ijzeren schepter zwaaide; de trouweloosheid zijner eigene Grooten, die het land en de kroon aan den meestbiedenden verkochten, of zich door vreemde Mogendheden lieten bezoldigen, om verraders van hun Vaderland te worden, - dit een en ander onderdrukte de zucht voor fraaije let-
{==20==} {>>pagina-aanduiding<<}
teren, kunsten en wetenschappen, en stelde aan de verbetering van het huishoudelijk bestuur onoverkomelijke hinderpalen in den weg.’ Dit zegt de Reiziger niet, maar brengt de bewijsstukken bij.
Hoe groot was dus de verandering, welke hem ontmoette op de grenzen van Oostenrijksch Silezien, waar de Erflan len van dat Rijk eenen aanvang nemen, en men tevens eene zoo bevallige als aangename landstreek beschouwt, waarin de welvaart reeds sints eeuwen bloeide, en door elken nieuwen bestuurder vermeerderd werd. ‘Sedert zes maanden,’ schrijft onze Reiziger, ‘werd ik door ontelbare Legerbenden omringd, en zag niets anders dan snaphanen en geschut van allerlei aard, door de boosheid der menschen uitgedacht om elkander te vermoorden. Van Posen tot Warschauw waren alle herbergen verlaten, de vensters in dezelve aan stukken geslagen, en de deuren uitgehouwen en verbrand. In verscheidene dorpen zag men geen landman meer: zij waren uit hunne woningen verdreven; de soldaten hielden er huis op hunne manier. De koornakkers waren onkenbaar, geheel vertrapt, aan den gewonen rijweg gelijk; de schuttingen waren overal omvergerukt, de heggen langs de tuinen tot den grond toe afgehouwen, de vruchtboomen ter neder geveld, en door den woesten krijgsman ten vure gedoemd. Thans, echter, bevind ik mij in een bloeijend land, waar de lieve Vrede allerwegen haren weldadigen invloed vertoonde, en waaraan het tegenwoordige jaargetijde, bij de herleving der natuur, vernieuwde schoonheden bijzette.’ - Verrukking en voldoening vergezelden hem op zijne reis naar Weenen.
Deze Hoofdstad wordt in een aantal Brieven beschreven. Wat hij daar bezigtigde en genoot, vermogen wij niet op te tellen. Uklanski bezit de gave, om zijne waarnemingen fraai uiteen te zetten. Alleen hebben wij eene algemeene aanmerking, dat hij, in de vermelding van eenige stukken der beeldende kunsten, wat wijdloopig is: somtijds is zijne beschrijving vrlj warm en levendig, en alleen in Brieven aan eene jonge Gravinne te verschoonen, wanneer men deze als eene Kunstvriendin beschouwt.
Van de aangename beschouwing der voorwerpen van Natuur en Kunst gaat hij, om ons van 's Mans eigene eenigzins zwellende woorden te bedienen, ‘tot die verschrikkelijke werktuigen over, waaraan de donkere erebus, een zoon van den slijkerigen Chaos en de

{==21==} {>>pagina-aanduiding<<}
Nacht, op den oever van de vlammende Phlegeton, het aanwezen gaf, en die den afschuwelijken Monnik schwarz tot een werktuig van zijne helsche konst uitkipte. Ik bedoel de moordende Krijgs-wapenen, de Kanonnen, Springbussen, Haubitzen, Bomketels, Veldslangen, Grenaten, Kartetschen, en welke namen zij ookmeer van den Vorst der Duisternis mogen ontvangen hebben. Zij worden in twee Tuighuizen bewaard, waarvan het een aan de Burgerij, het ander aan den Keizer toebehoort. Het eerste werd, als een afzonderlijk eigendom, door de Franschen geëerbiedigd, en het laatste geledigd; doch hetzelve is thans weder aangevuld. Dag en nacht wordt er in de Geschutgieterij geärbeid, en de artillerij bevindt zich wederom in een geduchten staat.’ - Dit breeder beschreven hebbende, gewaagt hij van een Krijgs-klavier, 't geen, wanneer het bespeeld wordt, een allerverschrikkelijkst geluid geeft. ‘Het bestaat uit eenige honderd pistool-loopen, die even als klavier-tagenten of wippertjes over elkander gelegd zijn, en waarvan de zinkgaten door middel van een kruidkoker met elkander gemeenschap hebben, zoodat zich uit deze vuurmonden op éénmaal de verschrikkelijkste sonnate laat hooren. Ondertusschen kan dit moorddadig krijgstuig slechts eene enkele maal, en gewoonlijk als het mes op de keel staat, dat is, wanneer de vijand in de vesting, in zamengepakte hoopen, de poort indringt, gebruikt worden; doch dan ook moet het eene bloedige, echter doorgaans ontijdige uitwerking hebben.’
Te Weenen genoot uklanski veel genoegen bij aanzienlijke Familien; op een Buitengoed trof hij Pruissen aan; dier verkeering strekte tot vermeerdering van zijn genoegen. Van dag tot dag werd Weenen hem dierbaarder. Het onthaal, daar genoten, maakt zulks duidelijk; ten slot merkt hij op: ‘Bescheidenheid is eene der grootste deugden van Weenens bewoneren; het is mij meermaal gebeurd, dat ik Vorsten, Gezanten en Veldheeren, zonder star of ordens-band, in burgerlijke kleeding op den weg ontmoette; en komt men in den schouwburg, dan ziet men links en regts, op de staanplaats, den Graaf, Veldheer of Voorzitter der Regering, zonder de geringste teekenen van onderscheiding, en zonder dat zij zich iets op hunnen meer verheven rang laten voorstaan. In andere landen bespeurt men de belagchelijke zucht, om, op publieke plaatsen, met monterin-
{==22==} {>>pagina-aanduiding<<}
gen en ordens-teekenen te pronken; doch hier is het geheel omgekeerd. De verdienste gaat in het kleed der ingetogenheid, en de rok maakt hier geenszins den man.’
Het Schouwtooneel en de Toonkunst te Weenen ontvangen eene zeer gunstige beschrijving. Dan laat hij er op volgen: ‘Het slechtste tooneel is in de Leopoldstad; die van Weenen zelve noemen het spotswijze het Kaspertje, schoon zij er echter in 't algemeen op verzot zijn. Ik ben slechts ééns in dezen Schouwburg geweest - doch in weerwil van alle mijne poging om ernstig te blijven, konde ik mij over de zotternijen, die ik hier zag en hoorde, van lagchen niet weerhouden. De vermomde telemachus was de held, welke juist dien avond het publiek moest vermaken; doch dit edel karakter werd hier op de belagchelijkste wijze verminkt, en voer de kweekeling van minerva eindelijk op eenen os ten hemel; venus bond hare kous op; mentor was een lompe boer, calypso eene ligtekooi, en hare Nimfen waren ganzen. Het regende hammen uit den hemel, en soortgelijke gekke kluchten meer.’ - De verzotheid der Weeners op dit slag van spelen verraadt een slechten smaak; doch die is elders te dezen opzigte, ook in ons Vaderland, te vinden.
Met genoegen zal de Lezer den Reiziger vergezellen, daar hij, voor eene poos Weenen verlatende, Laxenburg, 's Keizers Sanssouci, bezoekt, zich naar Baden vervoegt, eene levendige beschrijving van dit woelig Stadje en deszelfs baden geeft, en het Riddermatig Landgoed Schönau van den Baron van braun bezigtigt; de beschrijving van Schönbrunn en Dornbach houden den leeslust gaande, met de aldaar vermelde ontmoetingen op die Vorstelijke Lustplaatsen, die tevens uitspanningsplaatsen zijn der Inwoneren van Weenen, wegens welken de Schrijver uitroept: ‘Welk een gelukkig Volk! Het leeft, het geniet, het verheugt zich over den dag van heden, zonder zich over dien van morgen te bekommeren; het speelt, danst en lagcht, doch drijft nooit den spot met de gebreken van vreemden; het redenkavelt over duizend zaken, maar lastert zijnen naasten niet.’
In het kabinet van muller zag hij, te Weenen wedergekeerd, de Afbeeldsels van vele Vorstelijke Personen. Frederik den grooten daar aantreffende, kwamen hemde tranen in de oogen, als hij voor dien grooten Man

{==23==} {>>pagina-aanduiding<<}
stond; hij zei overluid: ‘ô! Waart gij bij ons, wij zouden niet zoo onuitsprekelijk rampzalig wezen!’ - De Vrede te Tilsit getroffen, van welken hij op dit tijdstip kundschap kreeg, sloeg zijne verwachtingen, ten aanzien van den staat zijner middelen, te eenemaal den bodem in.
De reis naar Praag verschaft uklanski gelegenheid om iets over de Bohemers te melden, die Stad te beschrijven, en het daar geziene op te geven. - Een togt naar Töplitz gaf hem genoegen, alsmede het verblijf aan die Badplaats, 't welk gelegenheid schenkt tot het verhaal eeniger verlustigende gevalletjes; terwijl hij er ook de Tinmijnen bezocht.
Naar Dresden gereisd, roept hij, daar gekomen, uit: ‘Welk een onderscheid tusschen Weenen en Dresden! Hoe edelmoedig, hoe gastvrij is men daar, in vergelijking van hier, waar men tot het geringste toe karig en zoo stijf in manieren en pligtplegingen is, dat men zich verheugt, als men er weder van ontslagen wordt. Neen, nooit wil ik in Dresden wonen; indien ik hier den Vrijheer van brokhausen niet had ontmoet, zou ik er mij geen vier-en-twintig uren hebben opgehouden.’ Zijn verblijf deed hem het Kabinet Schilderijen bezoeken, waar hij klaagt over de laagheid, dat men, daar de bezolding zoo slecht is, den Opziener twee dukaten en den Oppasser twee guldens betalen moet. - Het Hof is aan stijve oude gewoonten gehecht, en het schijnt of de Stad geheel dit voorbeeld volgt. - Een ongunstig berigt wegens den staat zijner zaken heeft te dier Stede misschien invloed op zijne oordeelvelling gehad. Dan, zoodra hij Dresden verlaten had, was hij weder in zijne vorige luim. Hij beschrijft het Land van Beijeren als een lusthof. - Neurenburg schonk hem eenige voldoening. Minder vond hij die te Augsburg. - Munchen houdt den Reiziger langer op; en zal men de veelvuldige narigten vandaar met genoegen doorbladeren. Bijzonder is het berigt wegens den wiskundigen werktuigmaker reichenbach.
Kort is onze Reiziger over Tyrol; doch niet weinig verlustigends laat zich daar lezen. Veel wordt thans van het Tyrolsche gebergte gesproken; hij vermeldt er dit van: ‘Op den 27sten van Herfstmaand was het gebergte reeds met sneeuw bedekt, en het was zoo koud, dat ik mij

{==24==} {>>pagina-aanduiding<<}
in mijnen mantel wikkelen moest. - Het gebergte, waardoor joseph de II een weg bruikbaar heeft doen maken, levert in deze landstreek een treffend gezigt op. Nu ziet men naakte, tot de wolken rijzende rotsen, waarbij zich de grootste kerktoren als een kaartenhuisje vertoont; dan bergen, die door pijn- en denne-boomen omgeven zijn, en boven op dezelven eene kale, met sneeuw bedekte, klip, in de gedaante van een koepel, hetwelk aan 't geheel het zonderlingste aanzien geeft. Dikwerf zijn de sneeuwbergen met eenen witten nevel bedekt, zoodat zij den beperkten gezigteinder volkomen verduisteren, en men niet onderscheiden kan, waar hunne toppen eindigen en de dampkring begint.
Italien intredende, is des Reizigers aanhef: ‘Men kan van Italien - hoe tegenstrijdig zulks ook moge schijnen - naar waarheid zeggen, dat het een Paradijs is, hetwelk door bedelaars bewoond wordt. De luchtstreek is er zoo zacht, alsof eene altoosdurende lente hier haren zetel gevestigd had, en het gras zoo groen, alsof het onmiddellijk uit het aardrijk gesproten was; terwijl het frissche loof eene aangename koelte door de digt belommerde bosschen verspreidt. Zoo lang men in de open lucht blijft, ademt men niets dan leven en gevoel in; maar wanneer men het oog op het huishoudelijk bestuur der menschen slaat, dan moet men bekennen, dat er, buiten de Polakken, geen morsiger schepsels op aarde gevonden worden dan de Italianen.’ - Misschien heeft de morsige ontmoeting in de eerste Herberg onzen Reiziger een hoogst ongunstig denkbeeld ingeboezemd, hetwelk eenigen invloed op de verdere beschrijving had. - Verona geviel hem niet. Te midden van het prachtig Amphitheater zag hij de ellendigste tooneelvertooning. Veel uit het Museum is naar Parys gevoerd. ‘In de zaal van de Philarmonische Akademie ontmoet men een zonderling Loterijspel, waarmede de leden van dit geleerde Genootschap den tijd doorbragten, in plaats van bij drooge voorlezingen te geeuwen. - Men moest bij alle nieuwe Akademien van Wetenschappen ook zoodanig iets invoeren, opdat derzelver Leden, die gewoonlijk hunne jaarwedden in ledigheid verteren, iets mogten te doen hebben.’
Te dikwijls hebben wij ons hier en daar met den Reizi-
{==25==} {>>pagina-aanduiding<<}
ger opgehouden, om met hem te Mantua, Modena en Florence te vertoeven. - Het tweede en laatste Deel, dat reeds ter perse is, zal ons gelegenheid verschaffen, om onszelven en onze Lezers te onderhouden met deze uitlokkende Brieven.




Reizen door een groot gedeelte van Zuid-Holland, gedaan in de jaren 1807 en 1808, door H. Potter. Met Platen. Te Amsterdam, bij C.L. Schleijer. In gr. 8vo. 203 Bl.

Juist op den avond van St. Nikolaas ontvingen wij dit Stukje van den Eerw. potter. Wij hadden geenen lust altoos, den Man, dien wij voorheen op onnaauwkeurigheid in het beschrijven van den Vaderlandschen grond betrapten (*), andermaal bij deze zijne Herfstwandelingen, of Reizen, op het spoor te volgen. De vrolijkheid van den dag scheen onze gestrengheid te lenigen, en, niet onbekend met den bevalligen schrijftrant van potter, beloofden wij ons een verlustigend onderhoud in snipperuren, die wij, na ernstiger bezigheid, zoo gaarne uitzuinigen. En waarlijk, zoet als de lekkernije is, waarop zich het kind vergast, bevonden wij ook onder het lezen de herinnering aan de vermakelijke oorden van Rijn-, Amstel- en Kennemerland, en van de welbekende merkwaardigheden, aldaar, en bij zijn vertrek uit Vriesland, door onzen schilderachtigen Schrijver waargenomen. De invlechting al verderf van menigerlei keurige overdenkingen, oudheid- en geschiedkundige bijzonderheden, en uitmuntende dichtregelen, ongezocht doorgaans uit onze beste werken te berde gebragt, slreelde niet weinig onzen smaak. Wij meenen zelfs regt te hebben van te zeggen, dat potter, in deze bijsieraden, (onzes inziens noodig, om Vaderlandsche Reisbeschrijvingen belangrijk te maken voor deszelfs Inwoners) thans beter, dan wel voorheen geslaagd is; waartoe misschien de meerdere aangelegenheid der plaatsen, nu van hem bezocht, gelukkig medewerkte. Hoe het zij, onzen Landgenooten, die de reeds aangeduide oorden dikwerf te achteloos door-
{==26==} {>>pagina-aanduiding<<}
kruisen, of zeldzamer, en met geene genoegzame ervarenis van het merkwaardige, derwaarts henen reizen, prijzen wij volmondig dit Werkje van potter, als een Vademecum, of Reisboek, aan. Wij zullen evenwel ons thans niet
zetten om van deszelfs inhoud nadere aanwijzing te doen, veel minder pogen een uittreksel te geven van dit opstel, rijk als het is in verscheidenheid van stoffe. Des begeerigen toch mogen hieromtrent voldoening zoeken, in de lijst wegens den Inhoud na te gaan, door den Schrijver aan het hoofd geplaatst. Hier en daar, dit ontveinzen wij niet, vonden wij wel weder eene onnaauwkeurigheid van bewerking. Dan, wij willen daarop niet stilstaan; maar liever, ten einde onze Lezers het ongegrond vermoeden te benemen, of wij misschien dit St. Nikolaas voor louter smakelijk schuim hielden, waarin geene kracht of voedsel is, tot een proefje van potter's onderhoudenden schrijftrant, hun zijne volgende waarneming mededeelen, gemaakt onder het afvaren met de schuit van Haarlem naar Leiden (bl. 48-50.) ‘Bij elke groote of kleene buitenplaats, die mij in het oog viel, kon ik niet nalaten de(n) zoogenaamde(n) Engelschen smaak op te merken, die tot in het belagchelijke gedreven wordt, daar men rijkelijk vruchtdragende boomgaarden uitroeit, om plaats voor een nietsgevend Engelsch tuintje te maken; en zoo veel te bespottelijker wordt deze gewoonte, uit zucht tot navolging geboren, wanneer men weet, dat hetgeen men hier Engelsch gelieft te noemen, in de daad niets van het Engelsche heeft: het is er verre van daan, dat de Burgertuinen in Engeland zulk eenen kronkelenden aanleg hebben, slingerende tusschen zoogenaamde opgeworpene bergen en uitgegravene beken, welke laatste vooral, in vele gedeelten van dat land, zeer slecht zouden slagen: - vierkante perken, voor het telen van groenten geschikt, langs welken regte, met graszoden in het middelste gedeelte belegde paden, ter wederzijde versierd met bloembedden, op welke hoog of halfstamde vruchtboomen op gepaste afstanden van elkander, ook wel een fraai struikgewas of sierlijk gekroonde Sijringeboom tusschenbeide, het voornaamste gedeelte der tuinen uitmaken. - Het zijn geenszins
de gronden tot nuttige einden bestemd, maar enkel tot dat gebruik ongeschikte, overtollige of dergelijke bijzondere plekjes, die tot zulk een kronkelenden aanleg, en dan nog enkel maar voor bloemen en bloemdragend struikgewas, gebruikt worden. - Wat voor het overi-
{==27==} {>>pagina-aanduiding<<}
ge de groote en aanzienlijke buitenplaatsen aangaat, ook dezer aanleg is niet zoo Engelsch als men hier veelal wel gelooft; het zijn slechts de zoogenaamde Cottages of Hutten, in Engeland, die met de(n) hier in gebruik zijnde aanleg eenige overeenkomst hebben: - niet zelden ziet men, hier, de kronkelpaden, met bloem-en struikgewas en boschjes versierd, reeds bij de deur der woning beginnen, daar intusschen de Engelsche buitenplaatsen geheel vrij op eenen groenen grond, het zij dan op eene vlakte, of op het hangen van eenen heuvel liggende, een onbelemmerd uitzigt hebben over een Park zoo verbazend uitgestrekt, dat wij er ons hier niet wel een juist denkbeeld van kunnen vormen, en hetwelk weiden voor talrijke kudden groot en klein Vee, koornvelden, ja geheele natuurlijke bergen en bosschen in zich besluit. - Hadden vele(n) van die planmakers en raadgevers eens in dat land rondgekeken, zij zouden het verbazend onderscheid tusschen hier en daar ontdekken, en zien, hoe veel alhier niet Engelsch is, dat door hen en anderen op hun geloof daarvoor gehouden wordt. - Intusschen hetgeen het best van allen is, - zonder dat ik daarom eene aangename verscheidenheid in de eenheid zou afkeuren, - de gevolgen van zulk eene ingebeelde volgzucht zijn niet zonder belang voor Hovenieren en Boomkweekers, die er, even als de Modekraamsters, in een ander opzigt, wel bij varen.’
Wij Letteroefenaars, nu van onzen Schrijver op dit onderwerp gebragt, billijken gaarne te dezen 's Mans oordeel; en onthouden ons noode in ons hoekje van den haard te meesmuilen over deze modekuur, die oude statige lanen omhakt, keurige en met smaak aangelegde bloemparterres vernielt, en in ons vlak Land molshoopen van bergen opwerpt, en stijve uitgegraven slootjes in natuurlijk kronkelende beekjes tracht te herscheppen.


{==28==} {>>pagina-aanduiding<<}

Beknopt Vergelijkend Tafereel der Oude Geschiedenis, gevolgd naar het Fransch van den Heer Ch.S. le Prevost-d'Iray, Opziener over de Studiën aan het Keizerlijk Lyceum, te voren Professor in de Geschiedkunde aan de centrale Scholen van Parijs. In den Haag, bij Immerzeel en Comp. 1809. In folio.

De geschiedenis, van de vroegste bekende eeuwen tot op onzen tijd, is zoo uitgebreid in haren omvang, dat elke gepaste bijdrage, om hare beoefening te verligten, als een waardig geschenk voor de letterkunde moet geschat worden. Men kent in dit vak de verdiensten van paulus, bredow en anderen, en dit Tafereel van den Heer prevost verdient mede eene dankbare goedkeuring. Het overzigt, door hem in onderscheidene Tabellen gekozen, is verschillende. Na eene algemeene Inleiding over de eerste Maatschappijen, geeft hij, ten behoeve der Tijdrekenkunde, in dit eerste Stuk, welk de oude Geschiedenis tot op de Christelijke Jaartelling bevat, de verdeeling op in zes Tijdperken, ieder gekenmerkt door onderscheidene belangrijke gebeurtenissen; daarna in vierëntwintig Eeuwen, zoo in het Oosten als Westen, gekenschetst door de beroemde Mannen, welken iedere Eeuw heeft voortgebragt. Voorts behandelt hij de afzonderlijke Geschiedenis der voornaamste Volken, als de Hebreërs, Assyriërs, Egyptenaars, Pheniciërs, Grieken, Macedoniërs, Karthagers, Romeinen, die van Opper- en Klein-Azië en de Eilanders, in doorloopende kolommen, te gelijk met aanwijzing der jaren, welken hij, gemakshalve, altijd terug rekent tot op de geboorte van Christus. Alsdan deelt hij mede een kort berigt wegens de Chinezen en Japanners, ook van die Volken, wier geschiedenis tot geen vast tijdperk kan gebragt worden, of die slechts eenen korten tijd bestonden; en eindelijk, bij wijze van herschouwing, eene algemeene opgave der vierëntwintig Eeuwen, zoo als dezelve zich hebben onderscheiden door aanmerkelijke Gebeurtenissen. Uit dit overzigt ontwaren onze Lezers van zelve, hoe nuttig deze arbeid zijn kan voor ieder liefhebber der geschiedenissen, die zich dezelve, op deze wijze, gaarn in het geheugen terug roept,

{==29==} {>>pagina-aanduiding<<}
maar bovenal voor ieder Schoolleeraar, die zich daarvan met bijzonder voordeel tot zijn onderwijs kan bedienen, en dan ook bepaaldelijk voor de Jeugd, welke ook dit middel der zinnen ontvangt, om de geschiedenis zelve gemakkelijker in het geheugen te prenten. - De vertaling, hoe zeer wij die met het oorspronkelijke niet konden vergelijken, is ons echter in het algemeen voorgekomen, allezins getrouw te zijn. - Taal en spelling is vrij naauwkeurig. - Wij zien met verlangen het tweede Stuk te gemoet, dat de latere Geschiedenis der Christelijke Jaartelling tot op den tegenwoordigen tijd behelzen zal.




Mengeldichten van H. van Loghem jr. Te Haarlem, bij A. Loosjes, Pz. 1809. In gr. 8vo. 172 Bladz.

Bij gelegenheid der recensie van het Eerste Deel der Gedichten van den Heer h. van loghem jr., in het jaar 1808. bij p.j. uylenbroek uitgegeven, hebben wij over 's Mans dichterlijke verdiensten een voorwaardelijk oordeel geveld; die Gedichten niet verwerpelijk, maar ook geenszins meesterstukken genoemd, onderscheidene gewigtige gebreken in dezelve aangewezen, en den Schrijver geraden, om, bij de uitgave van een volgend Deel, meer moeite aan de beschaving zijner verzen te besteden (*).
Thans de beoordeeling van de boven aangekondigde Mengeldichten van denzelfden Schrijver ons ter take hebbende gesteld, moeten wij al aanstonds den Heere van loghem het regt doen wedervaren van te erkennen, dat wij tusschen de vroegere, bij uylenbroek uitgegeven, Gedichten en deze Mengeldichten een zeer aanzienlijk onderscheid hebben opgemerkt, en dat de vergelijking van beide verzamelingen allezins ten voordeele van de laatste is uitgevallen. Vanwaar toch, dachten wij meermalen, dat aanmerkelijk onderscheid in twee dichtbundels van denzelfden Maker, zoo spoedig na elkander in het licht verschenen? en schoon wij zulks, voor een gedeelte, aan eene zorgvuldiger beschaving van het laatste Dichtwerk gereedelijk toeschrijven, meenen wij, daarenboven, te moeten vaststellen, dat de eerste Verzameling onderscheidene stukken bevat, welke in 's Dichters vroege jeugd zijn vervaardigd.
Hoe het zij - deze Mengeldichten prijzen zich van meer dan eene zijde allervoordeeligst aan. Hunne zedelijke inhoud

{==30==} {>>pagina-aanduiding<<}
leert ons in den Hr. van loghem eenen man kennen, die de losheid in beginselen en zeden, het eigenaardig en droevig kenmerk van onzen tijd, levendig gevoelt en betreurt, wiens hart, te midden der algemeene bedorvenheid, onbesmet is gebleven, en die, wel ver van de opgaande zon te aanbidden en zich door den stroom der verleiding te laten wegslepen, met loffelijken ijver en mannelijken ernst voor de zaak van waarheid en deugd openlijk uitkomt en daaraan zijne dichterlijke begaafdheden dienstbaar maakt. Hunne dichterlijke waarde moge dan al niet volkomen evenredig aan deze zedelijke strekking zijn, zij blinkt echter met genoegzamen glans, om door de meer schitterende voortbrengselen van anderen niet verdonkerd te worden.
Vraagt men nu, waarin het meerder voortreffelijke, dat deze bundel van den vorigen onderscheidt, bestaat? Zonder ons met eene opzettelijke vergelijking van enkele gedichten, in beide Verzamelingen voorkomende, te kunnen ophouden, zij het genoeg hier in het algemeen op te merken, dat de stukken, of althans de meeste van dezelve, welke wij thans beoordeelen, meer echt dichterlijk gevoel ademen, krachtiger en stouter zijn, en dus meer op de verbeelding en het hart werken; dat zij meerder eenheid bezitten en minder wijdloopig en omslagtig zijn. Ook is het werktuigelijke in de verzen hier met meer zorgvuldigheid behandeld; de versificatie is losser, ongedwongener; de beelden zijn gepaster, de uitdrukkingen meer poëtisch, enz. enz.
Het is er echter ver van daan, dat wij niets op dezen bundel zouden hebben aan te merken. Wij zullen den Lezer eenige schoonheden nader doen kennen, en daarbij gelegenheid vinden, om voor den Dichter het een en ander op te teekenen, hetwelk hem, vertrouwen wij, niet onaangenaam zal zijn.
In het eerste stukje, de moeder getiteld, treffen wij eenige fraaije regels aan. Des Dichters oogmerk is, om de mengeling van zwakheid en kracht, van teederheid en sterkte in eene Moeder te schilderen. Doch het komt ons voor, dat hij hiertoe wat al te sterke kleuren gebezigd heeft, waardoor teederheid en sterkte tegen elkander strijden, in plaats van zachtkens ineen te smelten en dus onderling overeen te stemmen. Wij althans kunnen de vrees, de angst, de wanhoop enz. in het 6de coupl. met den moed en de sterkte in het 7de moeijelijk overeenbrengen. In den laatsten regel van het 5de coupl. bedoelt de Dichter, zonder twijfel, de Moeder; doch dezelve slaat letterlijk op God, die bij den aanvang van dit couplet wordt aangesproken; terwijl helfche gloed ons hier een zeer ongelukkig gekozen epitheton schijnt.
Het hierop volgend gedichtje: aan eenen jongeling, is, in onze

{==31==} {>>pagina-aanduiding<<}
oogen, veel schooner. Het is overal lief en roerend, en behoort onder de besten van den bundel. De regel:

‘Maakt dit blozend, lief gezigtje,’ 

in het 4de coupl. voldeed ons echter niet. Moet het gelaat van zulk een kind dan juist blozen? Indien het nu eens bleek ware geweest, (dat toch voor dit kind, uit hoofde van het lijden der Moeder, natuurlijker zoude zijn) zou het dan het vaderhart niet warm hebben kunnen maken? Niet de blos, maar de onschuld van het kind, en het vaderlijk gevoel moesten hier de werking doen. Wij zouden daarom liever gelezen hebben:

‘Maakt dit schuldeloos gezigtje’ onz. 

Het paard behaagde ons minder. Men treft elders zulke uitmuntende beschrijvingen van het Paard aan, dat deze ons, bij vergelijking, tamelijk mager voorkomt. Ook Pegasus komt hier wel onverwacht te voorschijn, doch hij veroorzaakt ons geene aangename verrassing.
De pen is een goed vers; ofschoon de titel onder die aardigheden behoort, waarmede wij niet veel op hebben. Al wat hier van de pen gezegd wordt, is even goed toepasselijk op de hand, die schrijft, op het papier, den inkt, het pennemes, enz.
Dezelfde aanmerkingen gelden ook, ten deele, opzigtelijk het volgend dichtstuk, de tong ten opschrift voerende. Waarom hier niet liever het spraakvermogen bezongen? Ook wordt hier weder veel bijgesleept, dat niet tot het onderwerp behoort. Zoo zijn in het 10de coupl. de woorden: den naam van 't wichtjen stamelt, alleen op de tong toepasselijk, daar al het overige den Lezer doet deelnemen in de smart der moeder, die haar kind betreurt. Intusschen levert dit stuk vele zeer schoone coupletten op. Het volgende is uitmuntend:

‘Uw lof, grootmoedig held! word' voor 't heeläl gezongen: 
De faam is slechts 't accoord van millioenen tongen, 
Wanneer ge onsterflijke eer in 't strijdperk hebt behaald: 
Maar waart ge een dwingeland of een gehate roover, 
De volken zwijgen dan en slechts de galm blijft over 
Van hem, wiens slaafschen zang gij met uw goud betaalt.’ 

In het stuk, het gevoel, komt ons de laatste regel van het 9de coupl. vrij lam en krachteloos voor. Nadat de Dichter gezegd had, dat het gevoel den Kunstenaar en Held, het kunstvuur en den heldenmoed opwekt, breidt hij dit verder uit en zegt:

{==32==} {>>pagina-aanduiding<<}


‘Gij vormdet een' Homeer en schiept een' Pindarus; 
Gij vuurt den krijgsman aan - en - wekt den zachten kus.’ 

De vreeze schijnt ons toe onder de minst uitgevallen stukken te behooren. Het geheele vers is eenigzins gedwongen, en de tegenstelling van den moed en de vrees heeft ons in het geheel niet getroffen.
In denzelfden rang plaatsen wij de zorgen. Reeds de aanhef en de laatste regel van het eerste coupl. zijn flaauw en onbepaald. Ook is de schildering niet juist, en de met zorgen beladen man niet naar waarheid geteekend. Van hem toch kan men niet zeggen, dat hij het liefst rust

‘aan barre rotsen, 
Waar hemelhooge golven klotsen, 
Verwoesting grijnst en stormwind loeit,’ 

hetwelk beter op de wanhoop en vertwijfeling toepasselijk zoude wezen. Meer overeenkomend met het onderwerp, doch inderdaad weinig strookend met de zoo even aangehaalde regels, komt ons het volgende voor, waarbij de Dichter van denzelfden bezorgden mensch (die NB. het liefst rust aan barre rotsen enz., voor wien het woedend zeenat razen, de nacht over de aarde zweven, en deze op hare assen schudden moet) aldus zingt:

‘Rolt van een berg een brokje neder, 
Dan drijft de schrik hem heen en weder; 
Reeds trilt en beeft hij voor den val, 
Die de aarde in d'afgrond neêr zal dondren, 
Een' vuurgloed rijzen doen van ondren 
En 't heerlijkst kunststuk sloopen zal.’ 

Ook is de regel:

‘Zij op hare assen schudden, beven:’ 

ten uiterste zwak: daar het eerste woord (schudden) veel meer uitdrukt dan het laatste (beven) en hier dus, in stede van een' climax, eene daling plaats heeft.
Het sterfbed is een uitmuntend stuk. Men treft er onderscheidene roerende tooneelen in aan, met kracht voorgesteld, volgehouden en uitgevoerd, en meestal regt mannelijke, gespierde verzen. Wij zullen voorzeker onze Lezers geenen ondienst doen, door eenige regels uit dit treffend dichtstuk voor hun af te schrijven. Wij kiezen hiertoe de volgende:

{==33==} {>>pagina-aanduiding<<}


‘Daar stort ge op 't sterfbed neêr, gij man van rijpe jaren! 
Helaas! uw beste tijd is nutloos heên gevaren. 
Wat siddring grijpt u aan? Dit klamme zweet: gij beeft! 
't Is 't beeld der beste vrouw, dat om uw sponde zweeft. 
Eene andre roofde uw hart: op haar, zoo zacht, zoo teeder, 
Zag nu een ligtekooi met trotsche blikken neder. 
Allengskens viel de bloem van 't kwijnend steeltjen af: 
De moeder van uw kroost zonk hulpeloos in 't graf. 
Dit kroost! Hoe! zou de zoon geen heete tranen plengen, 
Geen offer aan natuur op 's vaders sterfbed brengen? 
Hij komt: wat vreemde blik! hij kent dien vader niet, 
Die hem van de eerste jeugd aan andren overliet. 
Hij dwaalde op d'oceaan van dit onstuimig leven, 
Werd roer- en bandeloos van klip op klip gedreven, 
De zwakke kiel bezweek, hij stortte in d'afgrond neêr, 
En, in dit vreeslijk uur ziet hem de vader weêr! 
Die dochter, groote God! een bloem, die veel beloofde, 
Zoo vroeg reeds afgeplukt; wier schoon de wellust roofde; 
Die nooit van 't vaderhart een wijze les ontving 
En zorgloos, onbewaakt den weg der schande ging; 
Die kindren, arme man! als 't onkruid opgeschoten; 
De kanker in den stam; slechts wilde en geile loten; 
Hun kaken bleek en hol; het blosje weggevaagd; 
De kern der vrucht vernield, en 't gift door 't sap gejaagd: 
ô Gij, die holt en zwiert, uw kroost verwaarloost, nader, 
Leer wat de losheid zij, bij 't sterfbed van een' vader!’ 

Eene enkele aanmerking houde ons de Dichter ten goede, Bladz. 85 zegt hij:

‘Ja U, wier namen nooit aan 't dankbaar hart ontvliên, 
U, Vorsten als Trajaan! wil ik op 't sterfbed zien. 
Daar ligt gij’ enz. 

En nu beschrijft de Dichter het sterfbed van dusdanige Vorsten, en komt op washington, van wien het is:

‘Verheven Washington! waarop (op wien), na duizend jaren, 
Het dankbre Amerika - elk werelddeel zal staren; 
Ik zag uw sterfbed niet: maar zoo, van angsten vrij, 
Zoo vrolijk, zoo bedaard, gewis zoo groot stierft gij!’ 

Hieruit zoude men opmaken, dat de Dichter het sterfbed van de Vorsten als trajaan al had gezien, omdat hij hetzelve beschrijft, en dat hij dat van washington niet beschrijft, omdat hij het niet heeft gezien, maar vertrouwt, dat de Man even zoo bedaard, vrolijk en groot zal gestorven zijn, als de ge-
{==34==} {>>pagina-aanduiding<<}
melde Vorsten.
De onsterfelijkheid heeft ons minder voldaan. Bladz. 100 lezen wij:

‘Zou God zijn schepsel dan bedriegen 
En spelen met zijn hulploos kind? 
Zou de ingeschapen trek dan liegen, 
Die met de kindsheid reeds begint; 
Den jongling toelacht bij zijn rozen; 
Den man het leed verdragen doet; 
En voor den grijsaard licht zelfs blozen, 
Wanneer zijn zon naar 't westen spoedt!’ 

Behalve dat ons dat spelen in den tweeden regel dubbelzinnig en althans na het bedriegen in den eersten zwak voorkomt, en ons de trek, die den jongeling toelacht bij zijne rozen, niet behaagt, is de zevende regel, in den eersten opslag, ganschelijk onverstaanbaar. Met moeite ontdekt men, dat, niettegenstaande de 4de, 5de en 6de regel op trek slaan, bij den zevenden regel het zou in den derden moet te hulp worden geroepen, zal men er een' zin aan geven; en dan nog is die zin niet duidelijk, doordien men ligtelijk het licht (der onsterfelijkheid) met de zon (des aardschen levens) verwart, en, in dat geval, het zeer natuurlijk vindt, dat er nog licht voor den grijsaard bloost, als zijne zon naar het westen spoedt, en derhalve nog niet ondergegaan is.
In het dichtstuk: het geraamte, vinden wij:

‘De tijd heeft de eedle bloem ontbladerd, 
De rozen van haar koon geroofd.’ 

Hoe! rozen van de koon der bloem te rooven? Is dit geen onzin?
Het stukje: mijne vrienden, is aardig en vloeijend, alhoewel de vinding niet nieuw is:
De belegerde stad heeft veel, dat treft en roert. De vijf eerste coupletten zijn, inzonderheid, krachtig en stout. Ons bestek duldt niet, dat wij dezelve overnemen. Wij kunnen ons echter niet weêrhouden, om er één van af te schrijven:

‘Naauw naderen van ver de benden 
Of schrik en wanhoop gaan haar voor: 
Gij hoort reeds van het vrouwenschenden 
En roof en moord verraân hun spoor. 
Het landvolk vlugt; vernield ligt de akker; 
't Gekraak der vlammen maakt het wakker: 

{==35==} {>>pagina-aanduiding<<}

De moeder vliegt naar 't hulploos kind; 
Houdt met een hand zich aan den vader, 
Daar zij nu man en kroost te gader 
Alleen haar zorgen waardig vindt.’ 

Het is jammer, dat de Dichter het treffende in de vijf eerste coupletten weder verzwakt, door te veel in detail te treden; eene fout, waarop wij hem te voren reeds opmerkzaam hebben gemaakt. Zoo zal de bijzonderheid, bladz. 31, dat het gonzend? bloed van de moeder en het kind, uit beider wonden vermengd, in 's vaders aangezigt spat, de deelneming van den Lezer niet vermeerderen; terwijl het ongeluk, dat een bruidegom kort vóór de voltrekking van het huwelijk sterft, niet onder de jammeren eener belegerde stad had behooren vermeld te zijn. Het onderwerp heeft zoo veel verschrikkelijks, zoo veel ijsselijks, dat aan hetzelve alleen eigen is, dat men waarlijk niet behoeft af te dalen tot onheilen, die dagelijks in de Maatschappij, buiten oorlogen en belegeringen, voorvallen.
Het huisselijk geluk is een lief stukje. Even fraai, zoo niet treffender, is het Tegenstuk: het kruis in huis.
De kermis (Eene Voorlezing) heeft ons vermaakt. Het is, inderdaad, een aangenaam Tafereel, los, bevallig, levendig en met juiste kleuren geschetst. Het slot vooral is roerend:

‘Vergeef mij, Vriendenkring! die minder losse toonen. 
'k Zie de onschuld hier vertrapt, 'k hoor heilgen Godsdienst honen; 
'k Hoor vuile lastertaal op hemelschoone deugd 
Geworpen in den roes der onbezonnen jeugd. 
Die dan nog luchtig zingt, hij moge een dichter wezen, 
Nooit is er warm gevoel in zijne borst gerezen: 
Ja, dat de hoogste kunst zijn zachte lier ook stemm', 
'k Begeer geen enkel lied, geen enklen toon van hem.’ 

De ligtekooi is het laatste, en zoo niet het beste, ten minste een der besten uit den bundel. Wij zouden er gaarne iets uit overnemen; doch onze beoordeeling is reeds te breedvoerig geworden voor het bestek van dit Maandwerk. Wij hebben daarom ook vele stukjes met stilzwijgen moeten voorbijgaan, en veel moeten achterhouden, wat ons anders aanmerkenswaardig voorkwam. Dit weinige nog:
Hier en daar hebben wij iets aangetroffen, dat ons onduidelijk of wel geheel onverstaanbaar voorkwam. Wij hebben hiervan reeds eene proeve gegeven. Daaronder behoort ook, bladz. 88:

........ ‘maar ook geen worm vergeten,’ 


{==36==} {>>pagina-aanduiding<<}

en bladz. 169:

‘Voor de oogleên zwart als git;’ 

Het woord makker, in het dichtstuk het sterfbed voorkomende, is, onzes inziens, in den zin, waarin de Dichter het gebruikt, eenigzins triviaal, en hinderde ons te meer op eene plaats, zoo fraai, zoo treffende, dat wij dezelve in haar geheel onzen Lezeren nog moeten mededeelen:

‘Ja, warme vriend der deugd! 't Zij ge in uw prille jaren 
Den laatsten tol betaalt, of met uw zilvren haren 
Den hoogsten top beklimt, dien immer mensch beklom, 
God vindt uw ziel gereed in jeugd en ouderdom. 
'k Wil nog een oogenblik bij 's grijzen sterfbed beiden, 
Die eedle grootheid zien, bij dit ontzagg'lijk scheiden. 
Treed nader, liefdrijk kroost! besproei die vaderhand (*): 
Zij heeft u elke deugd, de Godsvrucht ingeplant. 
Hoe hangt gij aan zijn borst! Gij kust, nog kust hij weder; 
Hij zegent met zijn oog - dit stervend oog, hoe teeder! 
Daar ligt hij sprakeloos. Hij lacht nog: 't is het beeld 
Der eindelooze vreugd, dat op zijn wangen speelt. 
Hij ademt zachtkens nog, als 't windje door het loover: 
En 't juichend englendom voert nu een' makker over.’ 

Ook zouden wij de uitdrukkingen van loshoofd en beuzelpraat voor den ernstigen toon en de deftige houding van datzelfde gedicht onvoegzaam keuren.
Voorts moeten wij den Dichter waarschuwen voor het veelvuldig gebruiken van zekere beelden en bijvoegelijke naamwoorden. Hoe veel bloemen en rozen treffen wij in deze Verzameling niet aan! en hoe dikwijls komt het epitheton lieve niet voor! Overal is het: lieve vreugd, lieve vrede, lieve ruiker, lieve koon, lieve geur, lieve vrolijkheid, lieve slaap, lieve mond enz. Lieve deugd komt op bladz. 72 tweemaal voor, en is dáár, volgens ons oordeel, telkens ongelukkig gekozen.
Eindelijk vonden wij nog: dienst verweigren, voor diensten weigren, Godsdienst vrouwelijk gebruikt, w
{== afbeelding 	==} {>>afbeelding<<}
    
n
{== afbeelding 	==} {>>afbeelding<<}
    
r en altijd 
{== afbeelding 	==} {>>afbeelding<<}
    
le
{== afbeelding 	==} {>>afbeelding<<}
    
, 
{== afbeelding 	==} {>>afbeelding<<}
    
lende enz., wel is waar slechts kleine vlekken, doch gewigtig genoeg, om den Schrijver de noodzakelijkheid van eene meer zorgvuldige beschaving zijner, anders zoo fraaije, gedichten te doen gevoelen.
Wij raden den Hr. van loghem ernstig aan, om zich, inzonderheid door de verkeering met zijne dichterlijke Vrienden, welken hij eenige lieve regels heeft toegezongen, in

{==37==} {>>pagina-aanduiding<<}
de edele en goddelijke Dichtkunde, die hij reeds zoo gelukkig beoefent, verder te volmaken; en daar wij als een hoofdgebrek in onzen Schrijver aanmerken, dat hij niet zelden te omslagtig is, en door noodelooze uitweidingen en het invlechten van bijzonderheden, die tot het hoofdonderwerp eigenlijk niet behooren, het belang van het geheel verzwakt, eindigen wij ons verslag met de volgende regels van horatius:

Semper ad eventum festinat, et in medias res, 
Non secus ac notas, auditorem rapit, et quae 
Desperat tractata nitescere posse, relinquit. 





Puntdichten van P.G. Witsen Geysbeek. Te Amsterdam, bij P.G. en N. Geysbeek. 1809. In gr. 8vo. Buiten het Voorberigt, 32 bladz.

Wij hebben onder deze Puntdichten onderscheidene aangetroffen, die, naar ons oordeel, inderdaad geestig verdienen genoemd te worden; eenige van minder gehalte, welke nogtans in een verloren oogenblikje der lezing niet onwaardig zijn, en enkele, welke wij wel gewenscht hadden, dat de Heer witsen geysbeek bij de, door hem gehouden, monstering verworpen had.
Het is moeijelijk, om dit ons oordeel met bewijzen te staven, daar het aan eenen zekeren maatstaf ontbreekt, waarnaar men soortgelijke voortbrengselen moet waarderen. Men denkt nog al onderscheiden over de vereischten van het Puntdicht, en al ware men het hieromtrent ook volkomen eens, dan zal men nog dikwijls ten aanzien van de vraag: of hetgene men leest aan die vereischten voldoet? verschillen. De goede smaak moet hier beslissen. Hetgeen de een voor aardig, treffend, geestig houdt, komt anderen niet zelden ongezouten en laf voor, en even als het wel slagen in het vervaardigen van deze soort van verzen veelal afhangt van de luim des Auteurs in den oogenblik, dat hij zijne epigrammen opstelt, zoo hangt het oordeel des Lezers veelal af van de luim, in welke hij zich bij de lektuur bevindt. De Auteur noemt het Puntdicht te regt den inval van een' oogenblik; maar of die inval inderdaad gelukkig geweest zij, - hierover zal natuurlijk onderscheiden gedacht worden.
Alles, wat wij doen kunnen, is den Heere witsen geysbeek eenige versjes uit zijne verzameling op te geven, die wij onder de besten, minderen en slechten rangschikken. Onder de eerste klasse behooren, naar onzen smaak, No. 1, 2, 16, 20, 21, 27, 37, 52, 64, 87, 89, 95 enz.; onder de

{==38==} {>>pagina-aanduiding<<}
tweede, No. 3, 4, 8, 11 enz., en onder de laatste soort, No. 14, 18, 45, 57 en 72.
No. 62 is waarlijk zeer naif; doch het onderwerp komt ons juist niet zeer kiesch voor, en is daarenboven reeds zoo menigmaal bearbeid, dat wij den Schrijver zouden afraden, in het vervolg aan dergelijke afgesletene aardigheden zijn vernuft te koste te leggen. De titel van No. 68 heeft ons geërgerd. Ook hebben wij soms eenen enkelen germanismus ontmoet.
Wij vertrouwen onze Lezers geenen ondienst te zullen doen, door hun eenige van de fraaiste stukjes uit dezen bundel mede te deelen.

Het puntdicht.


Als de inval van een oogenblik, 
Is 't puntdicht kort en scherp: het geeft, om zoo te spreken, 
Der menschen dwaasheên en gebreken 
Geen dolksteek, maar een' speldeprik. 


Het gevonden rijm.


Toen onlangs Pallius een rijmwoord zocht op ‘Musa,’ 
Zag hij zijn weêrhelft aan, en vond het rijm - ‘Medusa.’ 


Het vereffend spellinggeschil.


Spel ‘wEreld!’ eischt de wet door Siegenbeek gegeven; 
En ‘wAreld’ wordt door Bilderdijk 
Als de echte spelling voorgeschreven: 
Wie ongelijk hebbe of gelijk 
Is me onverschillig. 'k Wil met beiden vrienden blijven: 
'k Neem beider letters aan, en zal dus ‘wAEreld’ schrijven. 


Jobs voordeel.


Anthonij las dat Job had dubbel weêr bekomen 
't Geen eens door God hem was ontnomen. 
‘'t Was goed,’ sprak hij, ‘dat God zijn wijf hem niet ontnam, 
En Job dus ook geen twee voor één bekwam.’ 


Do. Pravus

aan zijne gemeente.


Ik wijs den smallen weg u aan, 
En zelf bewandel ik den breeden: 
Mogt iemant vragen naar de reden, 
't Is om ulieden niet te hindren onder 't gaan. 



{==39==} {>>pagina-aanduiding<<}

De Gouden Eeuw.


Gij dwaalt, die in den waan nog zijt 
Dat wij thans de ijzren eeuw beleven, 
Omdat geen handel meer aan d'Amstel wordt gedreven; 
Neen, 't was eene ijzren eeuw, toen gij, van elk benijd, 
Het goud met moeite en zorg en vlijt 
In 't zweet uws aanschijns hebt gewonnen; 
Maar nu gij, van dien last bevrijd, 
Het goud in hofcostuum, borduursels en galonnen 
Zijn' glans verspreiden ziet, is 't eerst een gouden tijd. 

Ten aanzien van het laatste, geven wij den Dichter in bedenking, of de tegenstelling er niet bij winnen zoude, zoo de vijfde regel op deze of soortgelijke wijze wierd gesteld:

‘In ijzren kisten sloot het goud, dat gij met vlijt’ 

Uit de opgegevene stalen zal de Lezer, zoo anders zijn smaak niet al te veel van den onzen verschilt, bespeuren, dat het den Heere witsen geysbeek niet aan geschiktheid voor het Puntdicht ontbreekt, en dat hij in dit vak alle aanmoediging verdient.

De Koophandel, door J.A.H. Reimarus, M.D. Professor in de Natuurkunde, enz. te Hamburg. Amsterdam, bij J.S. van Esveldt-Holtrop. 1808. In kl. 8vo. 32 Bladz.

‘Zints dat er beschaafde Volken zijn, was de Koophandel de ziel van de Staatkunde. Het is derhalve niet te verwonderen, dat de stormen, die dit gebied overvallen, in den handel inzonderheid neêrslagtigheid verwekken. In dit oogenblik van lijden en angstvolle bekommering, waarin Mars en Neptunus om strijd schijnen te ijveren ter vergruizing van den vredelievenden slangenstaf, verheft een leerling van Aesculaap, een grijsaard, eerwaardig en wijs, van zoo vele zijden den grijsaard van Cos gelijkende, zijne bedaarde en geruststellende stem, ten einde alle partijen indachtig te doen zijn, hoe veel de vrije verstandhouding tusschen de onderscheidene volken en gewesten der aarde ten allen tijde hebbe bijgedragen tot de aangenaamheden en volmaking van den maatschappelijken staat. Hoe schoon is het, eenen man, wiens onderscheidene opgeklaardheden, wiens groote roem gewigt hechten aan zijne woorden, van wien alle de dagen eener lange loopbane gekenmerkt zijn geworden door de eene of andere weldaad voor de menschheid, nog zoo ijverig

{==40==} {>>pagina-aanduiding<<}
hare zaak te zien dienen, en door zijne bijna tachtig-jarige hand met juistheid, met zwier en met zuiverheid eene schets te zien ontwerpen van de voordeelen, die de maatschappij onophoudelijk heeft getrokken van den Koophandel, en van de beweegredenen, welke zij heeft dien te beschermen!’
Dit is het oordeel, hetwelk een achtenswaardig en bevoegd Regter, de beroemde villers, velt over het aangekondigde boekje en diens Schrijver. En, inderdaad, het stukje is op eene aangename en bevattelijke wijze geschreven, kort en zaakrijk, bondig en onderhoudend, niet overladen met geleerde aanhalingen, niet ontbloot van zwier en bevalligheid. De geschiedenis des Koophandels wordt er beknoptelijk in voorgedragen van de vroegste tijden af. Deszelfs opkomst, voortgang, weldadige invloed op den voorspoed en bloei van Volken en Maatschappijen, op de verzachting en beschaving van zeden en gewoonten, op de uitbreiding van denkbeelden en verspreiding van licht en kennis, worden er in aangewezen; en wij twijfelen niet, of de ware Hollander zal het met genoegen lezen.

Dissertatio Philosophica Inauguralis, de iis, quae veteres Philosophi de magnitudine Telluris prodiderunt. Auct. J.C. Low, Lugd. Bat. &c.

Bij den ongemeenen voortgang der letteren, blijft een terugzigt op de gevoelens der Ouden ten allen tijde eene schuldpligtige hulde aan derzelver verdiensten, en gelijk zij bovenal den grond legden tot wiskunstige berekeningen, op de wijsbegeerte toegepast, zoo verstrekt het den jongen Geleerden tot eer, dat hij zich bekend make met de geschiedenis der oude Letterkunde, om over de stelsels van zijnen tijd juist te kunnen oordeelen. Gepast is alzoo de keuze van den Heer low, om, bij gelegenheid zijner bevordering tot Leeraar der Wijsgeerte en Meester der Vrije Kunsten, den arbeid der Ouden na te sporen in de berekening van de grootheid der Aarde. Naauwkeuriglijk deelt hij alzoo mede die der Chaldeërs, gelijk mede die, welke door aristoteles en archimedes is opgegeven, en eindelijk die van eratosthenes, posidonius en ptolemaeus. Hieruit maakt hij eene vergelijking, ter vindinge van de lengte en breedte, zoo ook van de reismaten of passen, en toont alzoo de overeenkomst tusschen die oude berekeningen en de latere van de Heeren mechain en delambre. Ten slotte dient eene plaats uit simplicius, zoo ten aanzien van den Griekschen tekst, als van de Latijnsche overzetting, getrouwelijk medegedeeld. Het geheele

{==41==} {>>pagina-aanduiding<<}
beloop dezes werks van zeven Hoofdstukken, in eenen zuiveren stijl, en de stellingen, in het openbaar verdedigd, geven het sprekendste bewijs van den ijver, waarmede zich deze jonge Geleerde op de beoefening der wetenschappen heeft toegelegd, en doen van hem alles goeds voor de toekomst beloven.





Redevoering, uitgesproken in de eerste Vergadering van het Twentsche Departement Tot Nut van het Algemeen, binnen Borne, op den 19 van Louwmaand 1809, door den daar toe benoemden Voorzitter Mr. J.M.J. Aansorgh. Te Deventer, bij G. Brouwer. In gr. 8vo. 24 Bl.

Naar gelang, in weerwil der nog heerschende vooroordeelen, de weldadige invloed der loffelijke Maatschappije Tot Nut van 't Algemeen meer en meer kennelijk wordt, nemen ook, al gaande weg, hare Departementen in getal toe. Nu en dan moge er een Departement vernietigd worden (en der zulken getal is zeer gering), die vermindering wordt door aanwinst meer dan vergoed. Ook te Borne, en in omliggende plaatsen, vonden zich eenige goedgunners aan het heil der natuurgenooten opgewekt, om ten algemeenen nutte iets bij te dragen. De Heer en Mr. aansorgh, tot Voorzitter van het nieuwe Departement benoemd, opende de Vergadering met de Redevoering, die thans voor ons ligt. Na eene beknopte ontwikkeling van het wezen, doel en de opkomst der Maatschappij, stelt de Redenaar zich ter taak, eenige bedenkingen in het midden te brengen over 's menschen roeping door de Natuur, om, tot de bereiking van zijn eigen welzijn, ten nutte van het algemeen te werken en te leven. Het bewijs voor deze stelling ontleent de Heer aansorgh van, en bouwt hij op onze bestemming als Mensch; op de betrekking, waarin wij ten opzigte van onzen evenmensch geplaatst zijn; en op de bijzondere neigingen of driften, die de wijze Schepper der Natuur ons heeft ingeplant. In de ontwikkeling van deze bewijzen toont de Heer aansorgh een man te zijn van goeden smaak en gezond oordeel, die, hoe zeer ijverende om tot nut der natuurgenooten iets bij te dragen, zijne medeleden echter vermaant, in dit loffelijk werk met omzigtigheid te handelen. ‘Dat geene toomelooze ijver ons vervoere,’ zegt hij onder andere tot zijne medeleden, ‘om geneesmiddelen te gebruiken, die erger dan de kwaal zijn, welke wij trachten te genezen. Tot verlichting van menschen behoort de grootste behoedzaamheid. Hun verlichting te willen opdringen, is zoo goed,

{==42==} {>>pagina-aanduiding<<}
als hen in hunne vooroordeelen en onkunde te sterken. En hunne vooroordeelen en dwalingen te vernietigen, alvorens men iets beters bij hen in de plaats gesteld heeft, is zoo goed, als hen tot een gewis verderf te leiden!’

Alphabetisch Register voor het Wetboek Napoleon, enz. Te Zwolle, bij J. de Vri.

Wij kunnen dit Register niet aanbevelen. Het is noch volledig noch oordeelkundig zaamgesteld, en draagt alle blijken eener onvoegzame en in deze soort van stukken altijd nadeelige overhaasting.





Register op de Ordonnantie der Belasting op het Regt van Successie van 4 Oct. 1805, door J.A. Graswinckel, Secretaris der Stad Haarlem, enz. Tweede Druk. Te Haarlem, bij J.L. Augustini.

Zoo ongunstig als ons oordeel over het zoo even aangekondigd Register op het Wetboek Napoleon was, zoo gunstig oordeelen wij over het Register, hetwelk thans voor ons ligt. Menigvuldig gebruik heeft ons de waarde daarvan doen kennen; en daar deze tweede druk nog vermeerderd is met opgave en aanwijzing van al datgene, hetwelk, zoo tot regeling der executie, als tot opheldering en toepassing van de genoemde Ordonnantie, sedert hare invoering, van tijd tot tijd is bepaald geworden, zoo durven wij dezelve met de grootste gerustheid aanbevelen.




De Redevoering van Mr. C.C. Paehlig, Prof. te Groningen, door den Schrijver verdedigd tegen de Beoordeeling van dezelve, geplaatst in den Schouwburg van in- en uitlandsche Letter- en Huishoudkunde van 1807. I. Te Groningen, bij W. Kamerling. In gr. 8vo.

De Heer paehlig had in den jare 1804, toen hij den post van Hoogleeraar in het Burgerlijk Regt en de Geschiedenis van het Romeinsch Regt aan 's Lands Universiteit te Groningen aanvaardde, eene Redevoering gehouden, ten betooge, dat de beoefening van de Regtsgeleerdheid overeenkomstig het belang van den Burgerstaat, en de behoefte van den tegenwoordigen tijd, moet worden ingerigt. Van deze Redevoering

{==43==} {>>pagina-aanduiding<<}
gaf de Schouwburg in het begin van 1807 in zeven bladzijden een over het geheel aanprijzend berigt, doch voegde daar eenige aanmerkingen bij, in welke eene te groote en zelfs hier en daar zeer onwijsgeerige gehechtheid aan het oude ook den minkundigen Regtsgeleerden gemakkelijk in het oog liep. De Heer paehlig betoogt nu (1809) in 109 bladzijden, dat de Schouwburg veel gekheden gezegd heeft. Wij gelooven, dat de Heer paehlig, zonder veel gevaar voor de wetenschap, deze moeite had kunnen uitwinnen, en zich vele verdrietige uren had kunnen besparen. Men doet sommige aanmerkingen te veel eer aan door ze te wederleggen, en de toon der twistschriften geeft maar al te veel aanleiding om in tegenovergestelde uitersten te vallen; gelijk ook in dit geschil het medio tutissimus ibis misschien de billijkste uitspraak zoude zijn.





G. van Hasselt's Antwoord op de Recensie van de Algemeene Bibliotheekschrijveren, van zijn Werk over Rozendaal. Te Arnhem, bij J.H. Moeleman Jr. 1809. In gr. 8vo. 14 Bladz.

Wij vinden hier eerst de bovengenoemde Recensie uit No. VII. der Hed. Vad. Bibliotheek enz. voor 1809. herdrukt, en dan eenige aanteekeningen van den Heer van hasselt op dezelve. Aangaande de Recensie achten wij ons, naar den aanleg van ons Tijdschrift, niet bevoegd eenige uitspraak te doen. Wat wij zelve over het Werk des Heeren van hasselt oordeelen, blijkt uit No. X. der Alg. Vad. Letteroefeningen, voor 1809. bl. 439 en volg., en wij verklaren, door de aanteekeningen, die tegen de Recensie der Bibliotheek-schrijveren hier door hem gemaakt worden, voor zoo ver dezelve ook tegen onze aanmerkingen kunnen geacht worden gerigt te zijn, (wel te verstaan, toevallig; want onze Recensie is later dan dit antwoord in het licht gekomen,) geenszins van ons gevoelen afgebragt te zijn, aangaande het onoordeelkundige van zulk een' arbeid. Al stemmen wij het den Heer van hasselt toe, wanneer hij, aanteekening i, zegt: ‘De Geleerden mogen alzo vorderen, gelyk zy doen, dat hun iedere ontdekking [van echte stukken] in deszelfs [derzelver] oorspronkelyke taal werde [worde] voorgesteld, hoe oud en versleten en kwaad die ook luiden moge;’ zoo neemt dit onze aanmerking niet weg, dat de bekendmaking van zulke stukken van ophelderende aanmerkingen behoorde vergezeld te gaan, die derzelver algemeene en bijzondere belangrijkheid in het oog deden vallen. Wij hebben de belangrijkheid van vele stukken erkend, doch kunnen daaronder niet rangschikken diegenen, welke hier door den Heer van hasselt, aanteekening g, worden bedoeld. Welk nut toch heeft het, of men wete, dat

{==44==} {>>pagina-aanduiding<<}
de oude Graven en Hertogen aanhoudend hun verblijf op Rozendaal hielden? En de nuttigheid daarvan al eens toegestemd zijnde; wat baat het, ieder verblijf aldaar met echte stukken in extenso te bewijzen? Indien de Heer van hasselt zijn bevinden daaromtrent in een' regel of drie had te kennen gegeven, wie ter wereld zou zijne getuigenis in twijfel trekken, en de oorspronkelijke stukken zelve willen lezen? Moeten wij nu ook niet op zijne naauwkeurigheid in het afschrijven gerustelijk aangaan? Moet het geloof aan zijne goede trouw thans niet even sterk zijn, als bij zulk eene behandeling, gelijk wij wenschten? - Het overige der aanteekeningen, meer bijzonder de Recensie der Bibliotheek-schrijveren rakende, heeft, schoon het de bewijzen draagt van de kunde des Heeren van hasselt in het door hem geliefkoosde vak van studie, waarin noch oud noch nieuw zijne aandacht schijnt te ontslippen, echter als wederlegging van het tegen zijnen arbeid aangemerkte weinig om het lijf, en is in eenen omslagtigen, slordigen en vrij duisteren stijl vervat; en daar, waar hij geestig zijn wil, is hij ten uiterste laf. Men leze, om zich hiervan te overtuigen, alleen zijne aanteekening n. Met één woord; gelijk het den man aan oordeel mangelt, zoo is hij ook van vernuft en smaak ontbloot. En niet alleen zijn stijl, maar ook zijne taal is allerellendigst, en zondigt tegen de eerste regelen; waarvan deze weinige bladzijden overvloedige bewijzen opleveren. - Dan genoeg, ja meer dan te veel over deze Brochure, die uit haren aard tot geen bestendig aanwezen geschikt is.

Philibert, of de Betrekkingen. Een Roman. (Naar 't Hoogduitsch) van A. von Kotzebue. Iste Deel. Te Amsterdam, bij J. van der Hey. 1809. In gr. 8vo. 171 Bl.

Gelijk alles op deze wereld uit eigenbaat zijnen aanvang neemt, zoo gaat het ook met vriendschap en liefde, zelfs de reinste en edelste niet uitgezonderd. Wij verwijzen den Heer Vertaler naar den laelius van cicero met deze zijne magtspreuk, waarvan men zich liefst onthouden moest, ten zij men dien ouden Heer alvorens gelezen, verstaan en wederlegd had. Si qui putant ab imbecillitate proficisci, ut sit, per quam quisque assequatur quod desideret, humilem sane et minime generosum relinquunt, ut ita dicam, amicitioe ortum, quam ex inopia et indigentia natam volunt. Quod si ita esset, ut quisque minimum in se esse arbitraretur, ita ad amicitiam esset aptissimus. Quod longe secus est. Het is desniettegenstaande zeker, dat de Heer Vertaler gelijk heeft ten aanzien van hetgeen men niet zelden liefde en vriendschap noemt, en dat de onervarene jeugd, ja

{==45==} {>>pagina-aanduiding<<}
dikwerf de man van rijpere jaren en ondervinding, zich maar al te zeer in de keuze van vrienden en zijne verwachtingen bedrogen ziet; zeer vele vrienden vindt men zeker moeijelijk, maar eigenbaat is ook bij ons de grond der vriendschap niet; als wijsgeer moge de Vader der Latijnsche welsprekendheid geen orakel zijn, 's mans verstandig betoog geldt voor 't minst bij ons nog meer, dan een stout gezegde tot Voorberigt voor de vertaling van een verdicht verhaal, waarvan de Schrijver zonder eenig Voorberigt begon, en misschien het geschil niet aanroert, of hetzelve welligt aan onze zijde beslissen zal.
De Roman behaagt ons. De jonge uitmuntende philibert vond zich in zijne zoo hooggespanne verwachting van zuivere eeuwige liefde en vriendschap al spoedig te leur gesteld. Hij had zich intusschen, door zijne beminde althans, wat al te lomp laten bedriegen; en wat zijne vrienden betreft, zijne ondervinding is niet vreemd; men doorbladere slechts zijne eigen vriendenrol! - ongelukkig intusschen, indien men juist op ieder blaadje, na verloop van ettelijke jaren, of maar eenen goeden bekenden, of huichelaars en verraders vindt. Dat alles, wat zich de jeugdige verbeelding voorstelt en belooft, vindt men zeker ook bij de beste vriendschap niet - veel daarvan is overdreven en alzoo onmogelijk, veel wordt dit door betrekkingen; het volmaakte is nergens op de wereld. Maar 't geen de Voorredenaar zegt: alles, wat van deze wereld is, vergaat en moet vergaan, geven wij, op liefde en vriendschap, ook de reinste en edelste, toegepast, zoo ligt niet toe. Men moge zeggen: ‘deze zijn van de wereld niet;’ op de wereld zijn ze toch, Gode zij dank! en geven het duurzaamst en zuiverst genoegen. Het is al geen goud, wat er blinkt; deze les is den jongeling nuttig. Philibert leerde dit en zal het nog wel verder leeren. Intusschen vertrouwen wij (de geschiedenis is nog niet geëindigd) eenig goud vindt of behoudt hij toch, misschien wel daar, waar hij het te voren miskend had. Omzigtigheid mag - moet men aanprijzen, maar geen ongeloof aan den adel der menschheid; zoo vormde men hem tot haat, immers verachting der menschen, en daar wordt niets goeds van. De mensch heeft, tot zijn geluk, (zoo sluit dit eerste Deel) andere menschen noodig; doch niet zoo als zij
werkelijk zijn, maar zoo als hij ze zich voorstelt. Wij twijfelen, tot welk geluk? - Philibert zal, hopen wij, zijne behoefte door menschen, zoo als zij werkelijk zijn, voldaan vinden. Wij beschuldigen de natuur van begoocheling, maar men begoochelt zichzelven. Ook de betere mensch is de eenige betere niet. Maar genoeg - nog eens, de Roman behaagt ons, en wij zien den afloop in het laatste Deel, dat reeds ter perse is, met verlangen te gemoet.


{==46==} {>>pagina-aanduiding<<}

Aline van Riezenstein, door August Lafontaine. IIde Deel. Te Haarlem, bij F. Bohn. 1809. In gr. 8vo. 338 Bl.

Wij haasten ons om van de voortzetting en voltooijing van dit voortreffelijk stuk berigt te doen, en twijfelen geen oogenblik, of de afloop van dit verhaal zal even zeer, zoo niet meer nog dan het begin, behagen. Trouwens, de Schrijver boezemt het aandoenlijkst belang in voor de door hem geteekende karakters, en aan het einde zien wij nu alle die ons dierbaar gewordene personen gelukkig, sommige niettegenstaande onze lange en zeer waarschijnlijke vrees. Overigens bezit deze geschiedenis in eene groote mate die schoonheden, welke de Romans van lafontaine kenmerken, en dat leerzame en zedelijke, dat deze zijne schriften met een nieuw genoegen doet herlezen. Het geval der begrafenis eener arme onbekende vrouw, dat ons in het eerste Deel zoo bijzonder beviel, wordt nagenoeg de aanleidende oorzaak van al het volgend geluk; en geheel de rij der hier vermelde gebeurtenissen is de gang der hooge Voorzienigheid, die de ondeugd en vijandschap en wrok van eenen booswicht jegens zijnen edelen, deugdzamen Broeder te leur stelt en vergoedt door de vereeniging en hartelijke liefde hunner kinderen. Te regt zeide buol tegen den booswicht: ‘God en alle verhevene geesten zitten hier in de kamer geregt te houden, en beslissen het langdurige proces tusschen twee Broeders, die elkander haatten, tusschen u en uwen Broeder, en alle hemelsche en menschelijke stemmen verklaren u schuldig, veroordeelen u! - De Hemel heeft de beide Familien in spijt van u verzoend. Gij zijt gestraft. - Nog kunt gij vreugde genieten, indien gij wilt. De Hemel heeft u voor de laatste maal gewaarschuwd.’ De verharde booswicht wilde niet, en was alzoo de éénige ongelukkige. ‘In de ledige kamers stond nu de verlaten Grijsaard, de President, arm, naakt, van alles ontbloot; want niets, niets behoorde hem op de wijde aarde, zijn kleinzoon niet, alle behoorden zij tot de familie zijns Broeders. Niet eens zijne bezitting was de
zijne. Hij wilde die verkwisten, om der Familie niets na te laten; maar hij was er te gierig toe. Hij verzamelde groote rijkdommen. Hij wilde zijnen kleinzoon onterven; bij ieder voornemen daartoe stond echter de geest zijns Zoons dreigende voor hem, en maakte het hem onmogelijk. Hij zag het, ook zijne bezitting zou de kinderen zijns Broeders verrijken.’ De Familiegeschiedenis van aline, waarvan het verhaal in het eerste Deel begon, is derhalve van dezen Roman het belangrijkste gedeelte, en omtrent al het vorige donkere erlangt

{==47==} {>>pagina-aanduiding<<}
de Lezer genoegzame opheldering. - Wij onthouden ons van eene uitvoerige opgave en verdere aanprijzing, omdat goede wijn geenen krans behoeft.

De Vrucht valt verre van den stam. Uit het Hoogduitsch van A. von Kotzebue. IIde Boek. Amsterdam, bij J.S. van Esveldt-Holtrop. 1809. In gr. 8vo. 147 Bl.

De gelieven zijn nog niet verre gevorderd; een medeminnaar is, wel is waar, uit den voet geruimd, en de oude Heer is gevallen, en zit in de gevangenis; hij laat nu zijne dochter vrij; theodoor klom intusschen; dan nu hapert het aan het meisje; dit verdenkt haren minnaar; zij is ver van huis, en toen zij haren vader het laatst sprak, sprak hij een vloek uit over dat huwelijk. Een ander paar gelieven deed zich intusschen op. Theodoor had zekere emma uit de klaauwen van eenen wellusteling en uit een bordeel gered; op deze verliefde zijn vriend, de Musicus, en zij zelve meent hem hartelijk; dan, geplaatst als huishoudster bij den Inspecteur der gevangenis, ontdekt zij daar, dat de genoemde gevangene haar vader is; dien vader in zijne ellende te verlaten, kan haar niet van 't hart; die reden verzwijgt zij, en alzoo wordt dit Stuk met twee blaauwtjes besloten. Schep moed, en hoor mijn voorstel, zegt de vriend van theodoor: korte zotheden zijn de beste: laat varen de ijdele hoop op ijdele meisjesharten gebouwd. Het zal ons benieuwen, wat de vrienden zullen aanvangen. De tijd, denken wij, zal nog rozen baren! De liefhebbers van kotzebue miskennen ook in dezen Roman hunnen geliefkoosden Schrijver niet.

Almanac(h) de la Cour, pour l'Année 1810. à Amsterdam, chez E. Maaskamp.

Almanach van het Hof, behelzende (behalve den zeer volledigen gewonen inhoud) de Geslachtlijst der voornaamste gekroonde Hoofden, het berigt wegens de Koninklijke Familie, het Huis van den Koning, van de Koningin en de Prinsen, de Leveranciers van het Hof, het Krijgswezen, de Ambassadeurs en Consuls, zoo alhier als buiten 's lands vertoevende, de Staatsministers, Directeurs en Maarschalken van Holland, het Koninklijk Wapen, Titel des Konings, Hofgebruiken bij de Gehoorgevingen, met de Rouwdragten, de Koninklijke Orde der Unie, Kleeding en Lijst der Ridders, Koninklijk Instituut van Konsten en Wetenschappen met de naamlijst van deszelfs Leden; voorts een verslag der Krijgsbe-
{==48==} {>>pagina-aanduiding<<}
drijven van het Hollandsche Leger in den jare 1809, en eindelijk een kort berigt wegens het Koninklijk Kasteel, het Loo.
Deze inhoud beveelt zich van zelf aan allen, die in eenige betrekking tot den Koning of Hoogstdeszelfs Hof staan, en zal ook niet onwelkom zijn aan vele anderen, die omtrent de gezegde onderwerpen een naauwkeurig berigt verlangen; te meer, daar ook dit Jaarboekje zelf zich, op nieuw, aanprijst door een aantal keurig bewerkte Platen, waaronder de beeldtenissen van den Koning der beide Siciliën, den Koning van Westphalen, den Admiraal verhuell, en van den Generaal chassé, en voorts eene afbeelding van het Ordesteeken en de Kleeding der Ridders, en ten laatste van het Kasteel, het Loo, uitmunten, als door onzen bekwamen portman gegraveerd.

Berquins Kindervriend. Een Leesboek voor Kinderen. Naar de spelling van den Hoogleeraar M. Siegenbeek. Iste Deeltje. Uit het Hoogduitsch. Te Arnhem, bij J.H. Moeleman, Jun. 1809. In kl. 8vo. 116 Bl.

Bij het nemen eener proeve, hoe deze Kindervriend onze kleinen bevallen zou, liet ik mijnen kleinen jan No. XII. De Paruik, de Schapenbout enz. eens voorlezen; maar naauwelijks was hij begonnen, of zijn zusje wipte de kamer uit, en bragt mij een boekje, waarin zij zeide dat het veel fraaijer stond. Dat fraaijer nu laten wij eens daar, - maar even goed, daarin had zij volkomen gelijk. Het tweede Deeltje van De Vriend der Kinderen, bl. 114 enz. (waarvan de vertaling 1779 te Haarlem bij bohn uitkwam) is door den Heer berquin, zoo als men zegt, deugdelijk gestraft. Het boekje verder doorbladerende, vonden wij, naar het ons voorkwam, nog al meer oude bekenden; dan wij hebben geene roeping om die alle op te zoeken en aan te wijzen. De Heer moeleman verklaart, dat hij tegen eenen Nadrukker in 't geheel niet mak zou zijn; en als wij zoodanig iemand in staat stelden om het alibi van een goed gedeelte aan te wijzen, gaf dit welligt aanleiding casu quo tot onnoodig gekijf en gehaspel. Maar had gemelde Heer, in stede van aan den aanwijzer van een Nadrukker, Verkooper enz., aan den aanwijzer waar zijn berquin ter markt ging zijne premie van vijftig gulden uitgeloofd, zoo zou, vertrouwen wij, dit buitenkansje onze kleinen niet ontgaan, en zij zouden hem wel willen ontslaan van zijne verdere belofte, dat hij den naam van den Aanbrenger strictelijk verzwijgen zal.


{==49==} {>>pagina-aanduiding<<}

Algemeene Vaderlandsche Letter-oefeningen.

Historische en aesthetische beschouwing van den geest en form der Evangelische geschiedenis. Door Frederik Adolf Krummacher, Doctor der Godgeleerdheid en gewezen Hoogleeraar aan de Universiteit te Duisburg aan den Rhijn. Παντα Θεια ϰαι ἀνϑϱωπινα παντα. Hippocrates. Uit het Hoogduitsch vertaald. II Deelen. Te Amsterdam, bij W. Brave. 1809. Te zamen 619 bl.

't Geen wij van harte gewenscht en met verlangen hebben te gemoet gezien, is dan eindelijk gebeurd; de Nederduitsche vertaling van het belangrijk werk, hier boven gemeld, ligt voor ons. Zekerlijk hadden wij liever gezien, dat men het boek eenigzins omgewerkt, en met onze gewone wijze van voorstellen wat nader vereenigd hadde. Doch - zulk eene omwerking zou waarschijnlijk onder de pia vota gebleven zijn; weshalve wij ons ook nu hartelijk verheugen, overtuigd, dat het werk, zelfs in dezen vorm, zeer veel nut zal kunnen stichten onder allen, wien het behoefte is, in den geest onzer heilige oorkonden in te dringen. Doch ter zake.
De titel getuigt genoegzaam van de schoone strekking des geheelen boeks, en het motto: alles is goddelijk, en alles is menschelijk, kenmerkt het standpunt van den Schrijver. Het werk is in geene strenge systhematische orde geschreven; maar men mist dezelve ook niet, dewijl deze wijs van de zaak te beschouwen uit haren aard minder geschikt is voor zulk eene behandeling. Intusschen staan de afzonderlijke deelen met elkander in een natuurlijk, inwendig verband, daar alles zich uit één beginsel als van zelfs ontwikkelt.
Om onze Lezers met het werk eenigzins bekend te maken, zullen wij eerst het standpunt van den Schrijver aanwijzen, met bijvoeging van ons oordeel over hetzelve, en vervolgens een overzigt geven van den hoofdzakelijken inhoud.

{==50==} {>>pagina-aanduiding<<}

Het groote vraagstuk bij het verklaren der H. Schrijvers, en met name der Evangelische Geschiedschrijvers, bestaat ongetwijfeld daarin: of men hen met andere ongewijde Auteuren moet gelijkstellen, dan of men iets hoogers in het opstellen van hunne schriften moet erkennen. Neemt men het laatste gevoelen aan in den gewonen zin van inspiratie, dan is geene eigenlijk gezegde verklaring mogelijk. Immers door deze veronderstelling vernietigt men al het menschelijke in den Schrijver, en maakt denzelven tot een bewusteloos of lijdelijk werktuig van eene vreemde magt, welke zich door hem op deze wijze heeft willen uitdrukken. Dan, zulk eene willekeurige en zichzelve vernietigende veronderstelling verdient geene wederlegging, en behoeft dezelve ook niet meer bij verstandigen. Zij toch strijdt met het wezen der menschelijke zoowel, als der Goddelijke Natuur; ja zij zou, ingevalle zij wierd aangenomen, evenwel niets oplossen, dewijl men nog altijd de taal der Godheid moest zoeken te verstaan, en derhalve - geene schrede verder gevorderd ware.
In lateren tijd is men van dit gevoelen tot het tegengestelde overgegaan. Men heeft, namelijk, de H. Schrijvers wel als menschen beschouwd; maar niet als die menschen, die zij in de daad waren. Men heeft hen beschouwd als koude verhalers of uitleggers van zekere algemeen erkende, of althans algemeen erkenbare waarheden en daadzaken, die zich van de taal hunnes tijds bedienen, welke wij dus slechts in onze taal, spreekwijzen en denkvormen behoeven over te brengen.
Krummacher, het verkeerde van deze handelwijze bevroedende, tracht de Evangelisten te beschouwen, zoo als zij waren, en hunne schriften uit dat standpunt te verklaren, waarop zij zelven stonden. Hij meent eerst in de Schrijvers, en vervolgens door hen in hunne schriften te moeten dringen.
Ter uitvoering van dit voornemen, heeft hij den natuurlijken en eeniglijk zekeren weg ingeslagen, welke hier mogelijk is, en welke ook bij de verklaring van ongewijde Schrijvers gevolgd wordt, sedert Wijsbegeerte de Letterkunde met haar weldadig licht heeft bestraald.
Niemand toch zal het thans voor eene naauwkeurige bevatting van den geest eenes Griekschen of Latijnschen Auteurs genoegzaam achten, slechts algemeene woordkennis te bezitten, en uit alle, zelfs de ongelijksoortigste Schrijvers, hoe zeer ook door tijd en onderwerp geschei-
{==51==} {>>pagina-aanduiding<<}
den, woorden of spreekwijzen op te zamelen. Met welk een' ongunstigen uitslag men deze wijze van verklaring ook op de H. Schrijvers hebbe toegepast, toont krummacher duidelijk, zich reeds op ernesti beroepende.
Maar, vermits ieder Schrijver tot eene zekere bepaalde klasse behoort, zoo ontstaat er, behalve de algemeene uitlegkunde, van zelfs eene bijzondere (speciale.) Deze bepaalt zich vooral tot het eigenaardige van eene bijzondere taal in 't algemeen, of van een bijzonder tijdperk, of eindelijk tot de manier van uitdrukking van eenen enkelen mensch in zijne schriften.
Ieder Volk drukt in zijne taal zijn eigenaardig karakter uit. Deze taal is aan gestadige wisseling onderhevig, zoodat men uit de wijziging van dezelve (somtijds van enkele woorden) den geest van een tijdvak kan opmaken.
Maar daarenboven heeft ieder mensch zijne eigene taal en eigen' stijl, welke insgelijks uitdrukking is van zijn karakter. In werken, waarin de Schrijver zijne persoonlijkheid als verloochent of verliest, ontwaart men dezelve ook minder. Het is dan, alsof men de zaak zelve slechts ziet; de mensch verdwijnt. Dit is de hoogste oorspronkelijkheid, waarin de natuur onmiddellijk spreekt. Homerus, xenophon, caesar zijn voorbeelden van dezelve.
Behalve deze oorspronkelijkheid is er nog eene tweede, welke haren grond heeft in den mensch zelven, in deszelfs bijzonder aesthetisch en aesthetisch-zedelijk karakter, in deszelfs geheele individualiteit, of de hem eigene wijziging van verstand en gevoel. Deze staat tegen over een wiskundig betoog, en openbaart zich in karakter, daden, woorden en gelaatstrekken. Dit eigenaardige openbaart zich dan het meest, wanneer de mensch door iets buitengewoons is aangedaan, en zijn gevoel spreekt. Is nu datgene, wat hem aandoet, iets bovenzinnelijks, iets, dat hij niet vermag uit te spreken, en 't welk hemzelven onverklaarbaar is, dan wordt hij als buiten zichzelven gerukt; hij poogt hetzelve te naderen, te bevatten, en in woorden uit te drukken. Daarom noemt men de zoodanigen Enthusiasten, omdat zij van een Ideaal bezield zijn, dat niet op zichzelf voorgesteld, maar alleen door beelden, symbolen en daadzaken kan worden uitgedrukt.
Tot regt verstand van zoodanige werken, moet men zich in de gemoedsgesteldheid des Schrijvers verplaatsen, en nasporen, wat het is, dat hem bezielt, en hoe hij daarvan is aangedaan. Dan eerst is men in staat, het

{==52==} {>>pagina-aanduiding<<}
werk te verstaan en te verklaren. Maar wanneer wij geene andere berigten van het karakter des Schrijvers bezitten, dan die in zijn boek vervat zijn, moeten wij omgekeerd te werk gaan, en, in plaats van het boek uit den Schrijver, hem uit het boek verklaren. Het is dus geen cirkel, maar een rugwaarts gekeerde gang, welken wij toch in alles moeten volgen, waar wij van het uitwendige tot het inwendige willen doordringen.
Dit nu had plaats bij de Evangelisten. Zij waren van zulk een Ideaal vervuld. Het goddelijke in den mensche jezus is hier het onbekende. Hierdoor ontstonden de Evangeliën als van zelfs, en waren voortbrengsels der natuur, vol van strenge waarheid en onpartijdigheid. ‘Het zijn geene,’ zegt de Schrijver, ‘met koele bedaardheid, pragmatisch overzigt en nadenkend onderzoek vervaardigde schilderingen van een' geoefenden Geschiedschrijver; maar veeleer voortbrengsels der natuur, die op Joodschen bodem in het tijdvak der kindsheid des Christendoms voortkwamen, en, door deszelfs magtigen geest te voorschijn gebragt, zich kunsteloos, gelijk alle voortbrengsels der natuur, maar daarom geenszins regelloos ontwikkelden en vormden.’
Dit is - voor zoo verre het zich in een kort uittreksel laat mededeelen - de weg, welken krummacher inslaat, om aan de Evangeliën hunne regte plaats aan te wijzen. Men ziet uit dit kort verslag, hoe nieuw en belangrijk des Schrijvers denkbeelden zijn, over den oorsprong, vorm en inhoud der Evangeliën; en men moet zijne verdienste erkennen, van eenen middelweg te hebben betreden tusschen de twee bovengemelde zoo zeer uiteenloopende paden. Doch hoe zeer wij aan den eenen kant den juisten en natuurlijken gang dezer denkbeelden erkennen; zoo gevoelen wij echter aan de andere zijde, dat hier nog iets wezenlijks ontbreekt. Wij zijn het, namelijk, met den geachten Schrijver ten volle eens, dat hij, bij de bewerking van zijne stoffe, het gewone denkbeeld van inspiratie niet kon volgen, dewijl het onderwerp van zijn onderzoek zuiver historisch is. Dan, wij voor ons meenen, dat dit gevoelen, hoe gegrond ook, hem te verre, en dus van de waarheid afgeleid heeft. Immers het zij zoo, dat de Evangeliën, voor zoo verre zij historie behelzen, met de werken van andere ongewijde Historieschrijvers kunnen vergeleken worden; maar hieruit volgt nog niet, dat zij daarmede volmaakt gelijkstaan. De Evan-
{==53==} {>>pagina-aanduiding<<}
geliën hebben, bij alle hunne gelijkheid met historische boeken, iets kenmerkends, waardoor zij zich van dezelve onderscheiden. Dit nu, wat hun als gewijde Schrijvers eigen blijven moet, te bepalen, is hier de groote vraag. Men kan het denkbeeld van iets hoogers in dezen niet geheel verbannen; maar het komt er slechts op aan, om het wél te verstaan en te bepalen. De H. Schrijvers waren in zekeren zin geinspireerden, d.i. mannen, die door hun rein godsdienstig gemoed vatbaar waren voor die volkomene erkentenis van het goddelijke, en dus in zoo verre hunne individualiteit verloren; weshalve de zaak zelve in hunne schriften spreekt. Omdat zij in
jezus geloofden, d.i. omdat het goddelijke, dat in hen lag, de voleindigde openbaring van het goddelijke in jezus erkennende, zich daarmede vereenigde, konden zij zijne Geschiedschrijvers worden. Juist die eenvoudigheid en kinderlijkheid, waardoor zij zichzelven in jezus als verliezen, is hier het hoogste en goddelijke. Dit neemt hunne individualiteit als menschen geenszins weg. Zij schrijven, omdat zij, van de goddelijke kracht der waarheid gedreven, het niet laten kunnen, en schrijven zoo, omdat zij niet anders kunnen, omdat het zoo is. Hunne menschelijke persoonlijkheid, hun karakter behoudt evenwel zoo zeer alle zijne oorspronkelijkheid, dat ieder weder anders schrijft (*).
De twee uitersten raken elkander alzoo hier. Het menschelijke gaat over in het goddelijke door zichzelf te vernietigen, niet door vernietigd te worden. De Evangelisten worden, door het geloof geinspireerd, orakels van het goddelijke. Tot dit punt moet men, naar ons gevoel, komen, of de klove blijft, en er is niets verklaard.
Dit nu is het, wat ons in de beschouwing van krummacher nog schijnt te ontbreken. Hij zoekt in de schriften der H. mannen minder het godsdienstige, of menschelijk-goddelijke, dan het aesthetische. Misschien ligt de eerste grond van deze min juiste beschouwing -
{==54==} {>>pagina-aanduiding<<}
het protopseudos - in de wijze, waarop onze Schrijver jezus zelven voorstelt. Wij erkennen zijne verdienste, van het goddelijke en menschelijke als vereenigd in jezus beschouwd, of de reine menschelijke natuur in hem tot het goddelijke verheven te hebben; maar meenen evenwel, dat hij ook hier somwijlen te veel bij het aesthetische staan blijft, in plaats van dit goddelijke op zichzelf te beschouwen.
Na deze aanmerkingen over het ontstaan der Evangeliën, toont de Schrijver den invloed aan van de individualiteit en het gemoed der Evangelisten op derzelver vorm. Maar deze vorm werd niet slechts hierdoor bepaald; het goddelijk-menschelijke in het karakter van jezus had insgelijks een uitgebreiden invloed op zijne Discipelen, en dus ook op de Evangeliën. Dit wordt met veel scherpzinnigheid ontwikkeld, en gestaafd met de ontvouwing van eenige wonderverhalen uit het onderscheidene oogpunt, waaruit de Evangelisten dezelve beschouwden, en uit den aesthetischen vorm hunner voordragt. Naar verdienste gispt krummacher hier den Commentarius van Dr. paulus en deszelfs manier van verklaring. Krachtig verzet hij zich tegen deze onzinnige handelwijze, het losse en schadelijke van dezelve duidelijk aantoonende. Maar veelligt hadde het werk aan eenheid en oorspronkelijkheid gewonnen, ware het geschreven zonder de zijdelingsche bedoeling ter wederlegging van den genoemden Schriftverklaarder. Want, ofschoon met voortreffelijke wederleggende aanmerkingen vermeerderd, ademt het echter op eenige plaatsen meer of min denzelfden geest, waartegen zoo sterk wordt geijverd. Immers schijnt het ons ten minste te verre gegaan, en zelfs strijdig met des Schrijvers aangenomene beginselen, het bedaren van den stormwind op het meer Genesareth als een bewijs bij te brengen van den invloed der subjectiviteit in het karakter der Evangelisten op de beschouwing en voorstelling der gebeurtenissen, en diensvolgens al het wonderdadige weg te redeneren. Hoe veel men ook moge toeschrijven aan den invloed van de poëtische natuur en de geestdrift der Discipelen op het verhaal van dit voorval, wij zien volstrekt niet, hoe de historische waarheid, en vooral het karakter van jezus, kan gered worden, wanneer men hier geen wonder aanneemt. - Op dezelfde wijze verklaart krummacher de vischvangst
van petrus, (Luk. V.) Echter wil hij het niet op zich nemen, stellig te beweren, dat deze beide gebeurtenissen geene wonderen geweest zijn; maar alleen,

{==55==} {>>pagina-aanduiding<<}
naar den grondregel: miracula non funt multiplicanda, een ander, mogelijk, oogpunt voorstellen, waarbij voor 't overige ieder Lezer, gelijk hij zelf, zijn eigen geloof behouden kan. Eenvoudiger en gemakkelijker is dan ten minste de hier ook aangehaalde natuurlijke opvatting van het ternedervellen der wacht bij de gevangenneming van jezus. Of echter hiermede gelijkstaan de berigten der drie eerste Evangelisten van de verschrikkelijke natuurverschijnsels bij den dood van jezus - dit zouden wij wederom zeer in twijfel trekken.

(Het slot hierna.)

Nieuwe Leerredenen van Dr. Frans Volkmar Reinhard, Koninklijk Saxisch Opper-Hofprediker, Kerkraad en Opper-Consistoriaal Assessor. Uit het Hoogduitsch. Iste Stuk. Te Amsterdam, bij W. Brave. In gr. 8vo. 286 Bl.

Er is reeds een groot aantal Leerredenen van den beroemden reinhard voorhanden, waarbij de zoogenaamde Evangeliën, of Voormiddagsteksten uit de Evanlische Geschiedenissen, die hij, volgens de sedert lang bij 't Luthersche Kerkgenootschap aangenomene gewoonte, verpligt was te volgen, ten grondslage gelegd zijn. In het jaar 1806 aan de begeerte van hun, die wenschten, dat ook de Zondagsafdeelingen uit de Brieven der Apostelen, in de Luthersche Kerk voor elken Zondag achtermiddag vastgesteld, door hem op den predikstoel mogten behandeld worden, voldaan hebbende, gaf hij, in 't daar aan volgende jaar, de Leerredenen over die teksten ook in druk; en de ons onbekende Vertaler zal ongetwijfeld, door derzelver overzetting, bij velen onzer Landgenooten dank behalen. 't Verlangen, om dezelven te lezen, zal, vertrouwen wij, des te meer opgewekt worden, als men verneemt, hoe de Leeraar, volgens zijne eigene opgave, met dezelven is te werk gegaan. ‘Meent men,’ zegt hij, ‘over de Afdeelingen uit de Brieven goed te prediken, wanneer men de eene of andere daarin voorkomende, of slechts geopperde gedachte opvangt, en dezelve, zonder op het hoofdoogmerk van den tekst en op den overigen dikwijls zeer verscheidenen en rijken inhoud daarvan te letten, geheel alleen op eenen trant, die ons

{==56==} {>>pagina-aanduiding<<}
goeddunkt, ontwikkelt: dan is zeker niets gemakkelijker, dan het houden van zulke Leerredenen; maar de teksten zelve worden, op deze wijze, noch verklaard noch in hare vruchtbaarheid aangewend; men draagt zoo niet zoo zeer, hetgene eigen aan dezelve is, als wel iets vreemds voor, hetgene men daarmede verbindt. Mijne poging was daarentegen, om geen gedeelte van den tekst, waarover ik prediken moest, ledig te laten liggen, maar, zoo veel het in eene korte redevoering mogelijk was, alles, wat dezelve bevattede, op te helderen en aan te wenden. Op deze wijze werden de meeste Leerredenen, welke men hier vindt, algemeen bevattelijke, voor de stichting berekende Bijbelverklaringen, en ontvingen als 't ware van zelve de gedaante van Homiliën. Deze Homiliën zijn echter, gelijk een ieder bij het eerste inzien terstond ontdekken zal, geene opeenstapeling van menigerlei in geen naauw verband staande gedachten; overal is een leidend hoofddenkbeeld ten grondslag gelegd, waaronder alles gerangschikt wordt, en waardoor het geheel zamenhang en orde erlangt. Zekerlijk is de behandeling van deze teksten daardoor zwaarder geworden, dan men wel zou denken, wanneer men het zell niet beproefd heeft; mogten slechts de oogmerken, welke ik daarbij had, - waarlijk bereikt worden!’ Men vindt derhalve in deze Leerredenen meer Bijbelverklaringen, dan in de andere tot hiertoe uitgegevene, waarin doorgaans de tekst niet zoo zeer opzettelijk verklaard, als wel de eene of andere daarin voorkomende waarheid van eenen leerstelligen of zedelijken aard behandeld wordt. Jammer evenwel, dat die tekstverklaringen, ook in deze nieuwe Leerredenen, veelal zoo kort en schraal zijn. Doorgaans is wel van 't een en ander, dat in den tekst, wel uitgelegd zijnde, ligt, verstandig gebruik gemaakt; doch veel meer, waarvan tot gemeennuttig onderwijs partij kon getrokken zijn, voorbijgegaan, en dat wel, zoo 't ons
toeschijnt, om des te meer eenheid in de behandeling te hebben: 't geen men echter bij zoodanige soort van Leerredenen, die de gedaante van Homiliën zouden hebben, onnoodig zou kunnen rekenen.
Zie hier eene korte opgave van de behandelde onderwerpen in de elf Leerredenen, welke dit eerste Stuk bevat, waarop nog drie van dezelfde grootte zullen volgen: 1. Op Nieuwjaarsdag, Gal. III:23-29. Hoe gelukkig het nieuwe jaar voor ons zijn zal, indien wij het-
{==57==} {>>pagina-aanduiding<<}
zelve met dien kinderlijken zin en geest doorbrengen, waarmede ware Christenen jegens God bezield zijn. - 2. Rom. XII:1-6. Overdenkingen over de voorregten, die ware Christenen, als medeleden der Gemeente van Jezus, moeten bezitten. - 3. Rom. XII:7-16. Overdenkingen over de voorregten, welke ware Christenen voor hunnen persoon, en zonder opzigt tot bepaalde betrekkingen, bezitten moeten. - 4. Rom. XII:17-21. Overdenkingen over de voorregten, waardoor ware Christenen zich van de overige wereld onderscheiden. - 5. Maleach. III:1-4. Over den heiligen ernst, die aan de zaak van Jezus zigtbaar is. - 6. 1 Kor. XIII. geheel. Dat eene echte Christelijke liefde, in den strengsten zin, eene oneindige waardij hebbe. - 7. 2 Kor. VI:1-10. Overdenkingen over de denkwijze en het gedrag van de eerste verkondigers van het Evangelie. - 8. 1 Thess. IV:1-7. Waarschuwingen tegen eenige veel te weinig erkende verkeerdheden, die de reinheid der zeden onder ons nadeel kunnen toebrengen. - 9. Rom. VIII:31, 32. De genade van God in Christus, als de rijkste bron van troost bij alles, wat ons ontrusten kan. Op eenen Bededag. - 10. Gal. IV:21-31. Opmerkingen over de bestellingen Gods, ter zedelijke opvoeding en vorming van ons geslacht. - 11. 1 Kor. XI:23-32. Over de redenen, welke ons tot het gebruik van het Avondmaal van Jezus verpligten.
Men kent, uit andere Leerredenen van den eerwaardigen Prediker, den buitengemeenen rijkdom van gedachten, die daarin allerwegen wordt aangetroffen, den eenvoudigen en helderen gang, dien derzelver regelmatige ontwikkeling gewoon is te houden, en den diep indringenden nadruk en waar godsdienstgevoel wekkende warmte der uitdrukking, altijd gepaard met overtuigende bondigheid en vermeesterende kracht der bijgebragte bewijsredenen. Met opzigt tot deze laatstgenoemde eigenschap vooral, munten deze Leerredenen, onzes oordeels, uit boven de meesten, die wij reeds hadden. En wij verblijden ons, dat de vertaling in eene zoo bekwame hand is gevallen.





{==58==} {>>pagina-aanduiding<<}

Gebeden, Overdenkingen en Gezangen, betreffende eenige Gesprekken en Woorden uit den mond van Jezus. Een Huisboek voor Christenen. Door J. Hazeu, Cs. Zoon. Iste Deel. Te Amsterdam, bij W. van Vliet. 1809. In gr. 8vo. 410 Bl.

Er zijn zoo vele Huisgezinnen in ons Vaderland, in welken eene godsdienstige stemming plaats heeft, en de mate van opgehelderde kundigheden en vatbaarheid voor rein Godsdienstgevoel is zoo verschillend, dat men niet ligt de welmeenende pogingen van hun, die den zoodanigen, door Hand- en Huisboeken, of andere dergelijke grootere of kleinere geschriften, tot opwekking en bevestiging van godvruchtige gevoelens trachten van nut te zijn, behoort tegen te werken, door de gebreken, die men er in meent aan te treffen, in openbare boekbeoordeelingen al te zeer in 't licht te stellen, en daarop alleen of voornamelijk de aandacht te doen vestigen.
Met deze, welligt in 't oog van anderen te angstvallige gedachte, zetteden wij ons, dit boek van den Heer hazeu doorgelezen hebbende, tot de aankondiging van deze nieuwe vrucht van 's mans lofwaardige zucht, om Godsdienstige stichting onder zijne Medechristenen te bevorderen. En, ofschoon 't ons dan leed doet te moeten zeggen, dat, onzes inziens, door 's mans zoogenaamde korte en zaakrijke letterlijke verklaringen van eenige heilrijke bijzondere gesprekken en woorden van Jezus, over diens Godsdienst- en Zedeleer niet 't door ons verlangde licht verspreid, en de geheele wijze van behandeling van deze onderwerpen, naar ons gevoel, niet in diervoege is ingerigt, dat wij er ons voor opgeklaarde Christenen veel goede werking van kunnen beloven; zoo willen wij desniettemin gaarne vertrouwen, dat een aantal, voor redelijker en grondiger onderrigt min vatbare Lezers, gewoon aan die manier van Bijbellezen, en geheel ingewijd in die wijze van denken en gevoelen omtrent Godsdienstige onderwerpen, die in dit Huisboek doorstraalt, er zich ter goeder trouwe, op hunne wijze, in hunne eenvoudigheid mede zal

{==59==} {>>pagina-aanduiding<<}
stichten, al is 't ook, dat zij onder 't lezen niet veel warmte ontwaar worden.
Hier en daar ontmoet men nog wel eene aanmerking, waarin de Schrijver, niet zonder grond, van meer algemeen aangenomene denkbeelden asgaat. Tot eene proeve, willen wij hier 's mans gunstige gedachten, over den veelal miskenden en, tegen 's Heilands openbare meening, onmeêdoogend veroordeelden Jongeling in 't Evangelie, ter neder schrijven. ‘En of nu hetgene wij in deze bespiegeling hebben voorgesteld, van achteren niet is bevestigd geworden, kunnen wij met zekerheid niet bepalen. - Echter vertrouwen wij, dat 's heilands onderwijs niet geheel vruchteloos geweest zij aan het hart van dezen jongeling; dit geeft ons zijne droefheid duidelijk te kennen; hij was droevig, een bewijs dus, dat het hem ernst ware, en dat hij niet overschillig bleef omtrent zijne eeuwige belangen; nergens toch lezen wij, dat zulk een zoeken onvruchtbaar gebleven is. - Wij kunnen dus hier geene bepalingen maken; echter mogen wij uit den aard der zaak, en uit het karakter van jezus, zijne goddelijke wijsheid, goedheid en alvermogen, wel eenig vertrouwen koesteren, dat deze jongeling, vroeg of laat, het voorwerp van jezus liefde zijnde, ook door Hem zal zijn te regt gebragt! - Jezus zag hem dus droevig henen gaan, gewis met een oog van medelijden, dat hij de heilgoederen der eeuwige zaligheid, waarop hij toch zeer gesteld scheen te wezen, zoo weinig wist te waarderen; en geen geloofsvertrouwen had op Hem, den waren messias: den Leeraar der geregtigheid; den Verlosser zijner ziel.’
De Gezangen zijn voorzien van muzijknoten, om, even als de Gebeden, bij den Huisgodsdienst, bijaldien men zulks mogt goedvinden, te kunnen gebruikt worden.






{==60==} {>>pagina-aanduiding<<}

De Hulpvaardigheid aan Verkondigers van het Evangelie onder de Heidenen, aangeprezen in eene Leerrede over den III Brief van Joannes vs. 5-8, uitgesproken den 17 van Oogstmaand 1809, bij gelegenheid der Algemeene Vergadering van het Nederlandsch Zendeling-Genootschap te Rotterdam, door J. Weldijk, Predikant te Gouda, en Lid van hetzelve Genootschap. Te Gouda, bij W. Verblaauw. 1809. In gr. 8vo. 27 Bl.

Eene wel eenvoudige, ongekunstelde, maar oordeelkundige Leerrede, tot het oogmerk, waarvoor dezelve was opgesteld, juist geschikt, en die een ieder, hoe hij anders ook over het tegenwoordig Zendelingswerk oordeelen moge, met genoegen lezen zal. De Eerw. weldijk spreekt met warmte vrij uit zijn gevoelen, maar hindert nergens eenen andersdenkenden. Den tekst houdt zeker iedereen bij uitnemendheid wel gekozen. Nadat de Redenaar zich een oogenblik als meer of min in twijfel doet voorkomen, hoe men het Genootschap, waarin hij sprak, hebbe aan te merken, komt hij op den Apostel joannes, wiens getuigenis, zegt hij, bij mij meer weegt, dan dat van duizend Wijzen onzer dagen, al hadden zij zelfs door reizen hunne kundigheden vermeerderd, of door verkeering onder Heidenen zich bekwaam gemaakt om te oordeelen over volken en derzelver karakters. Duidelijk heeft de Redenaar hier, zoo als doorgaans in deze Leerrede, het oog op den Heer haafner, dien hij in eene aanteekening vervolgens ook noemt. De opheldering van den tekst is kort, maar voldoende, en naar denzelven gaat hij dan de hulpvaardigheid, op den titel vermeld, aanprijzen. Vooraf merkt hij aan, dat, door de verandering van omstandigheden en tijden, die pligt nu anders gewijzigd wordt, en nu daarop nederkomt, dat men voorziet in de behoeften van de broeders en vreemdelingen, die onder de Heidenen gaan arbeiden, en in de opleiding der genen, die zich daartoe aanbeiden, ter verkrijging van de noodige kundigheden, hunne behoorlijke verzorging en toerusting, - zoodat zij ter verkondiging van den naam des Allerhoogsten niets behoeven te nemen van de Heidenen. Daar het dit nu is, hetwelk het Zendelingsgenootschap verrigt, zoo is de getuigenis van
joannes hier toepasselijk, en bewijst de Rede-
{==61==} {>>pagina-aanduiding<<}
naar, dat het een lofwaardig, goed en voordeelig werk is. Na dit betoogd te hebben, volgt eene opwekking om standvastig in dat werk voort te gaan, - zich door geene berisping te laten afschrikken; en moedigt eindelijk de Leeraar zijne Broeders aan door de verzekering, dat het doel, de uitbreiding van den heerlijken Godsdienst, zeker eenmaal tot stand komt. Een gezegde, bij gelegenheid der bedenking, dat kennis aan geleerde talen in eenen Zendeling zou vereischt worden, trok onze aandacht bijzonder: Wij kennen, zegt hij, een Christelijk Genootschap, waar menschen zonder geleerdheid plegen te vermanen en op te wekken, en ik schrome niet om te verklaren, dat, naar mijn inzien, dit Genootschap in kunde, Godsvrucht en zedelijkheid voor andere niet behoeft te wijken, zoo het niet mag gerekend worden alle, over het geheel genomen, te overtreffen. Eer hebbe het hart en de gepaste vrijmoedigheid van dezen waardigen Leeraar onder de Hervormden! maar (hij houde het ons ten goede) een enkel woordje zagen wij hier nog gaarne tusschen ingevoegd: waar ook menschen zonder geleerdheid, enz. zouden wij hier liever lezen.
Wij twijfelen geen oogenblik, of ieder Lezer van dit kleene Stukje zal ons toestemmen, het Zendelingsgenootschap vond in den Eerw. weldijk eene goede voorspraak en bekwamen verdediger; zoodanige mannen strekken hetzelve tot eer, en wie zou anders dan over hunne pogingen den besten zegen wenschen! - Een gezegde, bijzonder tegen de Verhandeling van den Heer haafner gerigt, trof ons bij de lezing; wij willen het afschrijven: ‘Wraak over al de geledene smaad en ongeregtigheden zal de Natiën bezielen; dat zich een aanvoerder opdoe, die hunnen moed ontvonkt, hen vereenigt, zich aan hun hoofd stelt!’ - ‘Zoo las ik, maar ik dacht er bij: daartoe wordt grootheid en sterkte gevorderd. En juist deze worden in de menschelijke zielen opgekweekt door het Evangelie, dat onder de Heidenen den held zal vormen, die het volk tot beschaving leidt, en hen vatbaar maakt om vergiffenis te schenken aan het nageslacht hunner onderdrukkeren.’ - Maar reeds ter proeve genoeg.


{==62==} {>>pagina-aanduiding<<}

Geschiedverhaal van de opkomst en den bloei der Evangelische Luthersche Gemeente, toegedaan der onveranderde Augsburgsche Geloofsbelijdenis, binnen Arnhem; sedert het begin der Hervorming, tot op den tegenwoordigen tijd: uit echte Stukken zamengesteld, door een Lid der Gemeente. Te Arnhem, bij J.H. Moeleman, Jun. 1809. In gr. 8vo. 54 Bl.

Volgens den inhoud van dit klein, doch voor liefhebbers der Kerkelijke Geschiedenis nog al belangrijk Stukje, grootendeels overgenomen uit de grootere Werken van den Heere van hasselt, (Geldersch Maandwerk, Arnhemsche Oudheden en Stukken voor de Vaderlandsche Historie,) zal de leer van luther, reeds in 't midden der zestiende eeuw, in de Stad Arnhem bekend geweest zijn. Men vindt echter niet eerder van eene Godsdienstige bijeenkomst der Lutherschen aldaar melding gemaakt, dan in het jaar 1643, wanneer een en andermaal aan een vrij aanzienlijk getal leden het H. Avondmaal is uitgedeeld, en telkens op zon- en feest-dagen Godsdienstige bijeenkomsten zijn gehouden. Er kwam wel van den kant der Regering eenige tegenstand, maar, terwijl deze niet zeer geweldig was, ging men daarmede heimelijk voort, en 't getal der leden werd meer en meer uitgebreid. Men huurde, tot dat einde, op de korenmarkt, in zeker huis, eene groote zaal, waar reeds in 1644 aan honderd en negentig leden 't H. Avondmaal werd bediend; zijnde dezelfde plaats, waar naderhand de tegenwoordige Kerk gebouwd is. Hierop volgde echter, van den kant der Regering, eene stoornis. Men verbood die zamenkomsten ten sterkste: 't geen ten gevolge had, dat de Lutherschen buiten de stad godsdienstig vergaderden. Ook hierin belet zijnde, begaven zij zich eerst tot zijne Hoogheid, vervolgens tot den Zweedschen Afgezant, met 't aangenaam gevolg, dat, door de veelvermogende voorspraak van den laatstgenoemden inzonderheid, de zaak der Lutherschen een' gunstigen keer nam; zoo zelfs, dat reeds in 1648 een vast Predikant werd beroepen, door wien de Gemeente eerst bij oogluiking, en naderhand meer openlijk, ook met toestemming der Regering, bediend werd. De kelk, waarmede destijds, in den aanvang, het H. Avondmaal gevierd werd, wordt nog tot eene gedachte-
{==63==} {>>pagina-aanduiding<<}
nis bewaard. En nu kreeg de Kerk, door milddadige liefdegaven, waarin
vooral de familie van den Heer bock uitmuntte, meer en meer bloei. Haar eerste Predikant overleden zijnde, ontving zij, na eenige sukkeling, een tweeden, j.c. hoppius. Op zijne aansporing werd het huis, waarin tot heden de Godsdienstoefening gehouden werd, in 1657, aangekocht, en tot gebruik voor den Godsdienst in orde gebragt. Door zijne onvoorzigtigheid evenwel kwam de Gemeente kort daarna in ongelegenheid. Hem werd het prediken, en vervolgens ook aan de Gemeente hare Godsdienstige bijeenkomsten verboden. De onrustige en wispelturige Leeraar ging tot de Gereformeerden over, en men ging voort, 't zamenkomen der Gemeente, zelfs met geweld, tegen te gaan. De predikstoel werd, op hoog gezag, afgebroken, en 't geheele huis onbruikbaar gemaakt. Niet lang daarna evenwel werden hare omstandigheden weder gunstiger. Zij herkreeg de vrijheid, om godsdienstig zamen te komen, en bekwam nu van tijd tot tijd vaste Leeraars; 't Kerkgebouw werd hersteld, en vervolgens, door bekomene ondersteuning, merkelijk verbeterd en opgesierd. Het getal der leden is thans ongeveer zeshonderd zielen. Zij behoort mede tot de Fraterniteit of Broederschap van de in dit Rijk verbondene Gemeenten. - Er volgt nog eene beschrijving van 't bij haar gebruikelijk Kerkbestuur, met bijvoeging van de namen der Predikanten, welke, sedert de oprigting dezer Gemeente, bij dezelve gediend hebben, zijnde achttien in getal.

Leerschool der Apothekers, of beknopte Tafelen der Artsenijmengkunde, ten gebruike der Leerlingen, en der zoodanigen, welke zich voorbereiden tot het doen van hun Examen, door J.B. Trommsdorff, Professor in de Artsenijmengkunde op de Hoogeschool te Erfurt, enz. Uit het Hoogduitsch vertaald en met Aanmerkingen verrijkt door P. Leschevin, Lid van de Hoogeschool te Dyon, enz. In het Nederduitsch overgezet en met Bijvoegsels vermeerderd door C.G. Reynhout, Chemist, Apotheker, enz. te Rotterdam. Aldaar, bij P. en J. Holsteyn. 1809. In fol.

Was er immer een tijdvak, waarin men bijzonder werkzaam geweest is, om den Leerling de beoefening

{==64==} {>>pagina-aanduiding<<}
der wetenschappelijke kunsten, en onder deze inzonderheid de Schei- en Artsenijmengkunde, gemakkelijk en aangenaam te maken, het waren voorzeker onze dagen. In de daad alle reden heeft men dus, om van den Leerling buitengewone vlijt en grondiger bekwaamheden te vorderen, daar zij zich op velerlei wijzen in staat gesteld zien om in hun vak uit te munten. Hielden zich reeds voorheen onderscheidene bekwame Mannen, en onder dezen vooral ook de verdienstelijke hagen, onledig, om, met een even prijswaardig oogmerk, zoodanige Leerboeken der Artsenijmengkunde te vervaardigen, welke nog heden derzelver waarde blijven behouden; zoo verdienen nogtans latere dagen boven vroegere in dit opzigt den voorrang, en een dier Schrijvers, welke zich meer bepaaldelijk de grootste verdiensten kunnen toeëigenen, is de onvermoeid werkzame trommsdorff. Zonder zelfs een woord van het aantal zijner Scheikundige geschriften te spreken, is het reeds genoegzaam, de aangekondigde beknopte Tafelen der Artsenijmengkunde, als Leerschool voor Leerlingen, ten bewijze aan te voeren. Hier immers kan de weetgierige, de geoefende zelfs, de grondbeginselen dezer zoo onontbeerlijke kennis vereenigd vinden, zich het middel verschaffen om het geheel als met een enkelen oogopslag te kunnen overzien, te begrijpen, stuk voor stuk te bevestigen en alle de deelen in ééns te omvatten; een voordeel, dat aan de vervaardiging van Tafelen of Tabellen, wanneer zij zoo juist zijn als deze, bijzonder eigen is. Gelukkig tevens voor den Leerling in ons Vaderland, dat hij zijne ontoereikende kennis aan die talen, waarin zulke onontbeerlijke geschriften het licht zien, te gemoet ziet komen door zoodanige verdienstelijke Mannen, aan welken derzelver vertaling zoo wél is toevertrouwd; en in dit opzigt verdient de Heer reynhout zijnen dank en onze billijkste lofspraak.
Tien Tafelen maken den eersten inhoud van deze Leerschool uit. De eerste bepaalt zich tot een algemeen overzigt der artsenijmengkunde; de tweede tot de werktuigen en gereedschappen, die in eene artsenijmengkundige en scheiartsenijmengkundige werkplaats vereischt worden; (bij deze zijn de afbeeldingen der voornaamste werktuigen gevoegd): - de derde handelt over de enkele geneesmiddelen en de werktuig- en scheikundige bewerkingen van de artsenijmengkunde; - de vierde bepaalt zich tot de scheikundige artsenijbereidingen: 1o. de Loogzoutige, 2o. Zuren, 3o. Aardachtige, 4o. Zouten met eene loogzoutige

{==65==} {>>pagina-aanduiding<<}
grondstof; - de vijfde tot het vervolg dezer zelfde Zouten, 5o. Zonten met eene aardachtige grondstof, 6o. Aarden; - de zesde (7o.) tot de Zouten met eene metaalachtige grondstof, 8o. Zouten met eene loogzoutigmetaalachtige grondstof; - de zevende (9o.) tot de Metaalverzuursels (oxides), 10o. de Metalen; - de achtste (11o.) tot de Zwavel-bevattende, 12o. Wijngeest-bevattende bereidingen, 13o. Harsen; - de negende (14o.) tot de verzoete Zuren, 15o. Waterachtige bereidingen, 16o. Uittreksels (extracten) en daarmede overeenkomstige bereidingen, 17o. Gesuikerde bereidingen; - de tiende bevat (18o.) de Olien, 19o. de Zeepen, 20o. de uitwendige Geneesmiddelen.
De Vertaler, de drie eerste Tafelen volgens trommsdorff afgewerkt hebbende, ontdekte, dat er reeds eene Fransche overzetting van den Heer leschevin bestond; nu staakte hij zijnen verderen arbeid, volgende die van den Franschen Scheikundigen, die het oorspronkelijke bekortte, verbeterde, en met eenige aanmerkingen verrijkte. Deze aanmerkingen maken nu den volgenden inhoud uit, en hebben gedeeltelijk betrekking op de vereenvoudiging en verbetering der werktuigen, gedeeltelijk op de vervaardiging van eenige artsenij-bereidingen, zoo als die in Frankrijk plaats hebben. Deze aanteekeningen hebben voorzeker hare waarde, en zetten de Hollandsche uitgave dezer Tafelen luister en nut bij. Van gelijke nuttigheid zijn de aanmerkingen van den Vertaler zelven, die voor dezelve, gelijk voor zijne opgave met betrekking tot die bereidingen, waarvan in deze Tafelen geene melding gemaakt is, en welke in de Bataafsche Apotheek voorkomen, onzen dank verdient. Deze bereidingen zijn het oxydum hydrargyri nigrum, de murias hydrarg. ammon. acerr., het sulphuretum calcis stibiatum, het sulphuret. hydrarg. et stibii, de axungia oxygenata, te bereiden volgens de opgegevene wijze van den Hoogleeraar driessen, en eindelijk het ol. oliv. oxygenat.
Na al het aangevoerde, zal het niet verder noodig zijn, onze Lezers te overtuigen van het belangrijke en nuttige dezer Tafelen. Mogt onze aanprijzing het debiet van dit zoo wél uitgevoerd, in papier en druk uitmuntend, werk begunstigen!


{==66==} {>>pagina-aanduiding<<}

Brieven, geschreven op eene Wandeling door een gedeelte van Duitschland en Holland, in den Zomer van 1809. Iste Deel. Met Platen. Te Groningen, bij W. Wouters en R.J. Schierbeek. 1809. in gr. 8vo.

Alleen reizen is leven, gelijk ons leven slechts eene reis is, zegt jean paul, een zoo vermaard Schrijver in het naburige Duitschland. En waarlijk, wanneer wij de menigvuldige voordeelen eener welingerigte reis overwegen, kunnen wij niet anders, dan zijne woorden beämen. Reizen immers, gelijk een Reiziger zich uitdrukt, breiden den kring onzer denkbeelden uit, verhessen ons boven eene te bekrompene gehechtheid aan de naauwbeperkte plaats onzer geboorte, doen eenen edelen geest van wereldburgerschap in ons ontstaan, die met een liefdevol gevoel het geheel omvat, en belang stelt in het groote en het schoone, onder welke luchtstreek men hetzelve ook aantreffe. Reizen scherpen het geheugen, wekken den geest der opmerkzaamheid op, doen ons geduldig zijn bij de gewoonten en zwakheden van anderen, en verrijken ons met eenen schat van levenswijsheid, welken men, als het ware, spelende verzamelt. - Evenwel, hoe eenstemmig in onze dagen het oordeel zij over de nuttigheid van het reizen, verschilt men echter merkelijk in gevoelen over de beste reismanier. Sommigen, alleen hun gemak beöogende, verkiezen in een afzonderlijk rijtuig hunnen weg af te leggen; anderen, uitgelokt door de menigte van vreemde physionomiën, bijzondere karakters en zeldzame karikaturen, welke men dikwijls op openbare postwagens aantreft, schenken aan deze manier van reizen boven elke andere den voorrang; terwijl wederom anderen, door de waarlijk uitstekende voordeelen van het voetreizen ingenomen, de ongemakken, hieraan verknocht, over het hoofd zien, en deze manier van reizen bij uitnemendheid verheffen.
De jonge Reizigers, van wier Brieven wij thans aan onze Lezers verslag zullen geven, hebben ook deze laatste wijze voorgetrokken, en, even gelijk seume zijne reis naar Syrakuse einen Spaziergang noemde, hunne reis naar Duitschland onder den naam eener Wandeling in het licht gegeven. Ook wij stemmen gaarne met de Reizigers in, daar zij op bladz. 7 en 67 de voordeelen van het voetrei-
{==67==} {>>pagina-aanduiding<<}
zen opgeven, vooral, wanneer men met geene lastige pakkaadje bezwaard is, maar, gelijk hunne gewoonte was, dezelve door eenen gids laat dragen.
In den laatstverloopenen Zomer ondernamen een zestal jonge lieden, van welken sommigen met roem in ons Vaderland bekend zijn, de Heeren van swinderen, lulofs, crull, steringa kuyper, modderman en van heeckeren, de reis, welker beschrijving, door de vijf eerstgenoemden vervaardigd, ter beoordeeling voor ons ligt. - Het eerste Deel bevat het reisverhaal door Drenthe, Bentheim, Steinfurt, Munster en een gedeelte van het Koningrijk Westsalen naar het Hartzgebergte. Het kan onzen Lezeren niet ongevallig zijn, dat wij eenige bijzonderheden uit hetzelve hier aanstippen.
De beschrijving, door onze Reizigers van de Drentsche Hunnebedden gegeven, en de geschiedkundige berigten, omtrent deze ontzaggelijke steenklompen door hen medegedeeld, zullen, voor den blooten Dilettant, die zich op de Vaderlandsche oudheden niet bijzonder heeft toegelegd, merkwaardig en belangrijk zijn. - Onder de berigten omtrent Steinfurt vermelden wij alleen het volkomene verval der Akademie, welker Professoren reeds sedert eenen geruimen tijd geene toehoorders gehad hebben, bl. 59. Met genoegen zal men op bl. 60-64. de beschrijving van het Bagno, eene lustplaats van den Graaf van Steinfurt, lezen. - Te Munster, in den vijfden brief beschreven, zal het klooster der barmhartige Broeders, aan de verzorging van onvermogende kranken toegewijd, bij iederen menschlievenden lezer belang verwekken. - Met een weemoedig genoegen is Rec. de Reizigers in de zaal op het Munstersche raadhuis gevolgd, waar in 1648 die vermaarde Vrede gesloten wierd, welke ons Vaderland rust en onafhankelijkheid verschafte; en hij deelde gewillig in de vreugde, welke hen bij het beschouwen van dezelve bezielde. - Met regt geven de Schrijvers hunne begrooting van het getal der inwoners van Munster, door hen op 16 a 17000 bepaald, als onzeker op. Volgens gaspari en anderen beloopt hetzelve 25000. - De beschrijving van het lieve Vrouwenbeeld te Telgt en deszelfs wonderdadige werking, op bl. 106, zal velen bevallen.
De laatste helft van dit eerste Deel bevat berigten omtrent Cassel en Göttingen. Dat in eerstgemelde plaats, onder de gebouwen en merkwaardigheden, de lustplaats Napoleonshöhe, voorheen Wilhelmshöhe, en het oude kas-
{==68==} {>>pagina-aanduiding<<}
teel de Leeuwenburg niet zouden vergeten worden, was wel te verwachten. Over de verrukkende schoonheden van Napoleonshöhe laat een der Reizigers zich op bl. 196 onder andere dus hooren: ‘Nogmaals herhaal ik het, ik kan u niet dan eene flaauwe, allerflaauwste schets van al dat verrukkelijke en bekoorlijke geven, 't geen hier overal bij elken voetstap de oogen treft, hart en zinnen bekoort, en den aanschouwer in den zoeten waan brengt, als ware hij in de tooverlustplaats van de eene of andere Fee, zoo bekoorlijk aangelegd, als dezelve ooit in de gloeijende verbeelding der Dichters bestaan hebben. Neen, gij moet zelf komen en zien, hoe hier een uitmuntende vijver in zijn helder kristal de flikkerende zonnestralen opvangt, en het spattende water eener fontein met geweldige kracht somwijlen bij de tweehonderd voeten uit dezelve ten hemel bruist; hoe ginds een prachtige waterval met donderend geklater van de puinen eens ouden Romeinschen bouwvals naar beneden stort, en den wandelaar in den waan brengt, als ware hij te Tibur of Tivoli; hoe verder het reuzengevaarte van den Octogoon zijne trotsche gewelven ten hemel verheft, en, den metalen Hercules op zijne tinnen torschende, dikwijls zich met eenen sluijer van wolken bedekt; hoe daar, op dien berg, aan de linkerzijde tusschen steile rotsen gelegen, een eerwaardige oude burg zijne gele, met mos begroeide torens uit het donkere groen verheft, en de beelden dier tijden voor den geest roept, toen het klinken der trompetten en het getrappel der rossen voor het oor des woesten ridders de liefelijkste muzijk
was, en men, nog wars van de zachte kunsten der beschaving, slechts vermaak schepte in de woelige bedrijven der jagt en de bloedige tooneelen der velden van Mavors; hoe weêr op eenen anderen heuvel eene zoete begoocheling, door het gezigt van den tempel van Apollo verwekt, u als in Griekenland overbrengt, en u in die dagen verplaatst, waarvan schiller in zijne Götter Griechenlands zoo fraai zingt’ ..... Dan waar dwalen wij met onzen Reiziger henen! Ons verslag, buitendien reeds uitvoerig, zoude te breed worden, zoo wij nog meer wilden afschrijven.
Bijzonder belangrijk is ons de elfde brief over de kweekschool van Schoolmeesters te Cassel voorgekomen, in 1779 door fredrik II, Landgraaf van Hessen, gesticht. De

{==69==} {>>pagina-aanduiding<<}
kweekelingen, welke tot een getal van veertig in dit Seminarium worden opgenomen, (schoon zes van dezelve buiten het gebouw wonen, hetwelk slechts vierëndertig kan huisvesten) worden in alle die vakken van kunst en wetenschap onderwezen, welke voor eenen toekomenden Schoolleeraar dienstig zijn. Bijbelsche geschiedenis, Godsdienst, Zedekunde, lezen, schrijven, rekenen, Aardrijkskunde, Natuurlijke Historie, vooral Natuurkunde van den Mensch (empirische psychologie), voor zoo ver dezelve voor hunne aanstaande bestemming noodig is, de Fransche en de beginselen der Latijnsche taal worden hier opgenoemd. Met verwondering miste Rec. hier de Algemeene Geschiedenis en die van hun Vaderland, welke in zijn oog voor eenen toekomstigen onderwijzer der jeugd minder gemist kunnen worden, dan eene geringe en oppervlakkige kennis der Latijnsche taal. De kweekelingen worden bovendien in het zingen, klavier-, orgel- en viool-spelen onderrigt, en in afzonderlijke uren over de pligten hunner aanstaande bestemming onderhouden. Voor het overige geeft een uitgestrekte tuin hun gelegenheid, om zich met de boomkweekerij, bijen- en zijdewormen-teelt bekend te maken en zich in allerlei tuinmanswerk te oefenen, hetwelk voor aanstaande dorpbewoners van zeer veel belang is. Eindelijk worden zij ook reeds in deze kweekschool aan het praktikale van het onderwijs gewend, door in eene bijzonder tot dit oogmerk opgerigte school aan kinderen les te geven. Over de inrigting van het gebouw zelve en over de onderwijzers der kweekelingen kunnen wij niet uitweiden, maar voegen hier alleen bij, dat, bij openvallende posten van Schoolmeesters, aan de leerlingen uit het Seminarium altijd de voorkeur gegeven wordt.
Niet minder gewigtig zijn de bijzonderheden, welke ons in den veertienden en vijftienden brief worden opgegeven over de Hoogeschool te Göttingen, derzelver voortreffelijke inrigting, en de beroemdste Hoogleeraars, welke aan dezelve ten sieraad strekken. Vooral is de aanwijzing der oorzaken, welke deze Hoogeschool, hoewel eerst voor vierënzeventig jaren gesticht, boven hare oudere Zusters in Duitschland verheven hebben, ons zeer belangrijk voorgekomen, en schijnt ons toe, in deze dagen, waarin aan eene hervorming der Vaderlandsche Akademien geärbeid wordt, de aandacht onzer geleerde landgenooten dubbel waardig. In het bijzonder verdient

{==70==} {>>pagina-aanduiding<<}
hetgene op bl. 246-249 over Encyclopedisch en Methodologisch onderrigt gezegd wordt, eene zorgvuldige overweging. - Van de rijke en keurige Bibliotheek, van het geleerde Göttingsche Genootschap, van de nuttige inrigtingen voor aanstaande Leeraars van den Godsdienst, van het Museum voor de Natuurlijke Historie enz., van den Kruidtuin, het Chemische Laboratorium, de Akademische Hospitalen voor de Genees-, Heel- en Verloskunde, van het Kabinet voor de proefondervindelijke Natuurkunde, van den OEkonomischen Tuin, het Philologisch Seminarium en andere hulpmiddelen ter beoefening der onderscheidene wetenschappen, geven deze Reizigers berigten, voor welke ieder lezer, dien de vordering in kennis en beschaving ter harte gaat, hun dank betuigen zal. - Gedurende hun verblijf te Göttingen zijn zij de gehoorzalen der beroemdste geleerden ingetreden, hebben bij sommigen een bezoek afgelegd, en roemen het onthaal, overal door hen genoten. Over de voorlezingen en wijze van voordragt van maijer, blumenbach, hugo, (die over den Code Napoleon in het Fransch collegie houdt,) van heyne, heeren, (wiens Collegie over de Geschiedenis zoo talrijk was, dat de toehoorders zelfs tot buiten de deur op de trappen zich plaatsten,) van schrader, stromeijer en anderen wordt een beknopt verslag gegeven, en omtrent blumenbach, heeren, heyne, von schlözer, hugo en himly verschillende berigten medegedeeld. Gaarne zouden wij over eichhorn, meiners, mitscherlich, bouterweck en andere geleerden dergelijke hebben aangetroffen. - Het getal der Hoogleeraren bedraagt thans 41, dat der Studenten 730. Van het gedrag der laatstgenoemden wordt met uitmuntenden lof gewag gemaakt. - De laatste brief bevat de reis naar den Hartz. De beschrijving van dit gebergte en de terugreis naar
Holland zal het onderwerp van het volgende laatste Deel uitmaken.
Ziet daar eenige belangrijke punten uit dit reisverhaal voorgedragen. De lezer verbeelde zich evenwel niet, dat deze wandeling alleen voor geleerden zij uitgegeven; integendeel, lezers, van welken stand of betrekking ook, zullen hier veelvuldige stoffe tot genoegelijk en aangenaam onderhoud vinden. Rec. heeft vooral datgene uitgekozen, hetwelk hem algemeen belangrijk scheen. Aan leerzame wenken, welke voor volgende reizigers nuttig kunnen zijn, is in dit boek even min gebrek, als

{==71==} {>>pagina-aanduiding<<}
aan zonderlinge karakters en vreemde en lachverwekkende ontmoetingen. - Hier en ginds verspreidde opmerkingen en bedenkingen over schoonheid en verhevenheid in de Natuur, over Zedekunde, Menschenwaarde, Oorlog en Wereldburgerschap duiden ons beoefenaars en voorstanders der nieuwere Wijsgeerte aan.
Onder datgene, wat Rec. het minste bevallen heeft, is de schertsende wending, welke op bl. 9. aan de schoone woorden van schiller gegeven wordt. Dergelijke toespelingen kunnen niet anders dan den dichterlijken invloed van treffende gezegden verzwakken, daar wij ons bij de herlezing dier plaatsen onwillekeurig aan zulke toespelingen herinneren, welke het gevoel van den kieschen lezer moeten beleedigen. - Voorts vindt Rec., dat het water, dat, volgens bl. 204, en kletterend en klaterend en schuimend en spattend nederploft, door vrij wat wind bewogen wordt. - Ook kan hij niet begrijpen, hoe de Reizigers, na het beschouwen van het paard, bl. 213, nog in het onzekere zijn, of het uit hout of steen vervaardigd zij. - En eindelijk kan Rec. zijn begrip van het aardige volstrekt niet met het Gothische, trotsche en antieke van den Leeuwenburg overeenbrengen, en stemt dus met de Wandelaars niet in, toen zij (bl. 213) in de wapenkamer van dit slot alles aardig ingerigt vonden.
In den stijl, boewel doorgaans vloeijend, is een merkelijk onderscheid, en geen wonder, daar deze brieven uit vijf verschillende pennen gevloeid zijn. Hier en daar zijn bevallige dichtstukjes ingevlochten. Taal en correctie zijn zuiver en naauwkeurig. Het knupdoekje, echter, en de velingskousen, op bl. 53, verraden eenen Groningschen oorsprong, en het wiegelen in het vers op bl. 100 gemeenzaamheid met Duitsche dichters. - De titel is versierd met de afbeelding van den Desenberg bij Warburg, door den Heere crull op de plaats zelve afgeteekend; terwijl de tot dit Deel behoorende plaat bij het volgende zal worden uitgegeven.
Het werk is aan de nagedachtenis van den jongen modderman, eenen der Reizigers, toegewijd, die kort voor de uitgave dier bladen, tot droevig verlies voor Vrienden, Wetenschappen en Vaderland, gestorven is.





{==72==} {>>pagina-aanduiding<<}

Reizen in China, inhoudende Beschrijvingen, enz. gedurende het verblijf in het Keizerlijk Paleis van Yuen-min-yuen, en in eene daar op volgende Reis door het Land van Pekin tot Canton, enz. Door John Barrow, voorheen Geheim-Secretaris van den Grave van Macartney. Uit het Engelsch. IIIde Deel. Met Platen. Te Haarlem, bij F. Bohn. In gr. 8vo. 341 Bl.

Voltooid is, met de afgifte van barrow's IIIde Deel, dit jongste Werk over het Chinesche Rijk. Noodig is het niet, na de beoordeeling en aanprijzing der twee vroegere Deelen, ons weder daartoe te zetten (*). Alleen mogen wij niet nalaten van den hoofdinhoud iets te vermelden, met opgave van eene en andere bijzonderheid, die eene zoo bloote aankondiging eenigzins kan veraangenamen, en teffens onderhoud aan onze Lezers opleveren.
Bij de voltrekking dezes Werks mogen wij aanmerken, dat het in handen eens bekwamen Vertalers gegeven is, en dat de uitvoering, alsmede de Platen aan de waardije des Werks beantwoorden, zoodat het eene plaats verdient bij het groot en kostbaar Werk van den Heere george staunton, over dat, in vele opzigten, zoo geheimzinnig Rijk. Elke lichtstraal, in die duisternis flikkerende, moet den Liefhebberen van Land- en Volks-kunde aangenaam wezen; terwijl barrow's voorzigtigheid in het mededeelen zijner narigten geene geringe waarde bijzet aan den arbeid, welken hij op zich nam, om te voltooijen, wat hij oordeelde aan de voorgaande berigtgevingen wegens het Gezantschap, waarin hij een' zoo aanzienlijken post bekleedde, of te ontbreken, of eene wijdlustiger vermelding te verdienen.
Niet vreemd vloeit uit barrow's pen, bij den aanvang des VIIIsten Hoofdstuks, waarmede dit Deel begint: ‘Het wantrouwig en waakzam gedrag van het Chinesche Gouvernement jegens vreemdelingen, geenszins strookende met den vrijen en onafhankelijken aard der Britten, die opgesloten waren binnen de grenzen van hun verblijf, zoodat de volkrijke Hoofdstad van China voor hun wei-
{==73==} {>>pagina-aanduiding<<}
nig beter was dan eene woestijn, was hun des te minder onaangenaam, toen zij zich genoodzaakt zagen eene plaats te verlaten, die zij in geen ander licht konden beschouwen, dan in dat van eene eerlijke gevangenis, en afscheid te nemen van een volk, wiens algemeen karakter zoo veel heeft van hoogmoed, van laagheid en onkunde.’ Dit Hoofdstuk behelst Gissingen over den oorsprong der Chinezen, - hunne Godsdienstige Secten, - Leerstellingen en Plegtigheden.
Lang staat barrow stil op het duistere van der Chinezen herkomst, en vermeldt voorts, wat, na derzelver bekendwording aan andere Volken, daar te lande gebeurd is, bovenal met de Joden, en Christenen van onderscheiden aanhang en gezindheden; de vervolgingen, daar verduurd. Vrij breed is onze Reiziger, om ons de Leerbegrippen en Zedekunde van der Chinezen Leeraar confucius te doen kennen. Tot bijzonderheden kunnen wij ons niet inlaten. Alleen mogen wij niet afzijn, twee slot-aanmerkingen dezes breeden Hoofdstuks mede te deelen.
In den aanvange dezes Hoofdstuks had barrow opgemerkt, dat de Tempels bij gelegenheid gebruikt worden ten dienste van Staats-officiers, Ambassadeurs en andere hooge karakters, wanneer zij door het land reizen, omdat er geene andere huizen geschikt zijn om hen te herbergen. ‘Als zij,’ schrijft hij vervolgens, ‘zoodanig eenen tempel verlaten, wordt het noodzakelijk geoordeeld een bewijs van eerbied te geven, die al zeer na met dien van godsdienst overeenkomt, doch echter niet geschiedt aan de Godheid, maar aan den naam van den Keizer, die op den altaar geschreven staat. Deze gewoonte, gevoegd bij die, om rijst of ander graan, thee en olie, op zekere jaargetijden, en vooral op des Keizers geboortedag, op dien altaar te brengen, kan mogelijk wel geschieden als een blijk van eerbied en dankbaarheid, maar ook tevens tot erkentenis, dat hij de eenige eigenaar van den grond is; doch uit aanmerking van de heiligheid dier plaats, daar zulks verrigt wordt, moet men het tevens houden voor eene aanleiding tot afgoderij: want door het vereenigen der offerande aan de Godheid met die aan den Monarch, krijgt het gemeen een grooter denkbeeld van het vermogen van den laatsten, en stelt het gelijk met dat van den Eersten: zoo dat de Chinees, sprekende van eene

{==74==} {>>pagina-aanduiding<<}
gelukkige gebeurtenis, die er in zijn of in eenig ander land is voorgevallen, dit gewoonlijk toeschrijft aan den wil des Hemels en dien des Keizers van China.
‘Het gebruik maken van de Tempels tot herbergen geeft ook een tijdelijk voordeel aan de Priesters, door de giften, die bij zoodanige gelegenheden gegeven worden. De meesten van hen bestaan enkel uit vrijwillige gaven of uit kleine erfenissen, die hun door godvruchtigen gemaakt worden, en zij zijn zeer dankbaar voor de geringste gift: want er is geene de minste verbindtenis tusschen Kerk en Staat; zij ontvangen geen jaargeld of gift, hoegenaamd, van den laatsten. De Keizer betaalt zijne eigene Priesters, die alle Tartaarsche onderdanen zijn. De Chinesche Confucionisten of Geleerden onderhouden hunne Priesters, het zij die tot de fo of tao-tze behooren, en de hoop des volks geeft, door hunne heerschende drift om het toekomende te willen weten, een bestaan aan duizenden en ik mag misschien wel zeggen aan millioenen Priesters, door de offeranden, die zij op den altaar brengen, wanneer zij het noodig vinden om het boek van het noodlot te raadplegen, hetwelk een der gemeenste bedrijven van hun leven is.’
De Heer barrow meent, uit het kort overzigt, van de verschillende Secten genomen, met regt te mogen besluiten, dat de oorspronkelijke Godsdienst in China niet meer bestaat, of dat dezelve, zoo die al nog bestaat, geheel bedorven is; dat er tegenwoordig geen Nationale of Godsdienst van Staat meer is, en de artikelen van het geloof even zoo verschillende zijn, als de bijzondere manieren van Godsdienst; dat het volk meer schijnt te vreezen voor de rampen van dit leven, dan voor de straf in het andere; dat alle de pligten, die zij uitoefenen, alleenlijk geschieden om eene vertoornde Godheid te stillen en onheilen af te wenden, dan in hoop van er iets goeds door te zullen verkrijgen; dat zij eerder hunne Goden laten raadplegen, om te weten en te onderzoeken, wat hun staat te gebeuren, dan om te verzoeken van hun iets te schenken of van hen weg te nemen; een Chinees kan naauwelijks gezegd worden te bidden: hij is dankbaar als alles naar zijn zin gaat, maar moedwillig en gemelijk als het hem tegen loopt. - ‘Zoo weinig de Priesters en de talrijke leerlingen, die zij in hunne tempels hebben, gebruikt worden in de bezigheden van hun ambt of in wereldlijke verrigtingen, zoo zijn zij ook niet minder onzindelijk op

{==75==} {>>pagina-aanduiding<<}
hunne personen en vertrekken, dan zij, die genoodzaakt zijn hunnen tijd te besteden, om zich van de nooddruft des levens te voorzien. De kamer, daar wij zouden geslapen hebben, was vol schorpioenen en duizendbeenen, die in zulk eene menigte in ons bed kropen, dat zij er ons uitdreven, en dat wij genoodzaakt waren onze goederen in de open lucht tusschen twee boomen uit te kloppen. Dan hier werden wij niet minder gekweld door de muggen en ander ongedierte, welker gebrom den geheelen nacht duurde, tot dat de luidruchtiger gong de heilige menschen tot hunnen morgengodsdienst begon te roepen.’
Het IXde Hoofdstuk behelst de Reis van Tong-choo-foo naar de Provincie van Canton; in vele bijzonderheden wordt daar opgemerkt de gedaante des Lands en deszelfs voortbrengsels - de Gebouwen en andere openbare werken - toestand van het Volk - staat van den Landbouw, en de Bevolking. - Het is een gewoon zeggen van de Chinezen, dat, schoon er overal armoede is buiten Pekin, er echter overvloed is binnen deszelfs muren. Bij al het Boerenvolk in de thans doorreisde Provincie zagen de Reizigers niets dan armoede; en met die op de Schepen dienden, was het niet beter gesteld. Dit arm landvolk is aan pressing onderworpen, om de vaartuigen tegen den stroom op te trekken; hiervan hangt onze Schrijver een treffend tafereel op. - Een bevestigend blijk van het reeds vermeldde wegens der Chinezen godsdienstigheid ontmoeten wij in offeranden en plegtigheden, voor dat men de gevreesde Gele Rivier instak. - Waardig zijn gelezen te worden de aanmerkingen over de Waterleidingen en andere groote werken der Chinezen.
De reis, deels te water, deels te land afgelegd, geeft aanleiding om vele bijzonderheden op te merken, den inwendigen staat des lands betreffende. Men zal, twijfelen wij niet, met voldoening eenige algemeene opmerkingen hier geplaatst vinden van een' Reiziger door vijf Provincien van China, welke voor de volkrijkste en vruchtbaarste van het Rijk gehouden worden. Zeer verkort alleen kunnen wij des gewagen.
Het is eene te zonderlinge zaak, om ongemerkt te laten voorbijgaan, dat, uitgezonderd in de nabuurschap van het meer Poyang, de Boerenstand van die Provincie, waarin de Hoofdstad staat, de ellendigste is, de slechtste huizen bewoont, en hunne landen in een verwaarloosder staat zijn

{==76==} {>>pagina-aanduiding<<}
dan ergens anders. Eene aanmerking, die overeenkomt met het verslag, door het Hollandsch Gezantschap gegeven, van dat gedeelte van Pe-tche-lee, aan de zuidwestzijde van de Hoofdstad, door 't welk zij gereisd waren. Vier van slijk opgemaakte muren, met riet of stroo gedekt, maken hunne woningen uit, die gemeenlijk omringd zijn door eenen wal van klei of eene heining. Door eene mat wordt de hut in twee vertrekken gescheiden, ieder van welke een gat in den muur heeft, om er licht en lucht door te krijgen; de deur, die tot een ingang dient, bestaat gemeenlijk in eene sterke mat. Een blaauw katoenen jak, een lange broek, een strooijen hoed en schoenen van dezelfde stoffe maken de kleeding van het grootste gedeelte des volks uit. Matten van rieten of bamboes, een hoofdkussen van een blok hout met leder overtrokken, een deken van de harige wol van het breed gestaarte schaap, niet gesponnen of geweven, maar bij elkander gestampt, en somtijds eene matras, gevuld met wol, haar of stroo, maken hun beddegoed uit. Twee of drie aarden potten, eenige weinige aardewerksche kommen van de grofste soort, een groote ijzeren pot, eene koekepan en eene draagbare kagchel maken hun voornaamste huisraad uit. Stoelen en tafels hebben zij niet noodig: want mannen en vrouwen zitten op hunne hielen rondom een grooten ijzeren pot, ieder met eene kom in zijne hand, en op die wijze doen zij hunnen maaltijd, meest uit rijst of eenig ander graan bestaande. Visch, van welk eene soort ook, is in dit gedeelte van het land eene groote zeldzaamheid. Een stuk spek is het eenigst vleesch, 't geene die landbewoners te eten krijgen. De voornaamste drank is slechte thee, zoo lang gekookt en herkookt, dat er geene de minste bitterheid in de bladen overblijft. - Uit de valleijen van Tartarije wordt het volkrijk Pekin, 't welk men zegt dat drie millioen inwoners heeft, voornamelijk bezorgd.
De luchtsgesteldheid van de noordelijke Provincien is gansch ongunstig voor de arme Boeren. De zomers zijn zoo heet, dat zij genoegzaam naakt gaan, en de winters zoo streng, dat er, door gebrek aan kleeding en brandstoffe, duizenden van honger sterven. Kinderen worden, uit gebrek aan nooddruft, verkocht. - Schoon de gelijkheid een der grondbeginselen is van het Chineesch Gouvernement, en er geene rang-onderscheiding, dan die uit ambtsbediening en geleerdheid ontstaat, plaats hebbe, is er nogtans ten opzigte van den levensregel in China een

{==77==} {>>pagina-aanduiding<<}
veel grooter verschil tusschen rijken en armen, dan in eenig ander land. Daar de landlieden en de gemeene burgers een veelal zeer schraal onderhoud hebben, zijn de tafels der Grooten altijd gedekt met een aantal schotels van gestoofden visch, vogels, vleesch, met verschillende groenten en sausen van verscheidenerlei soorten. Hun drank bestaat in thee en zekeren scherpen drank, die uit kruiden gestookt wordt. In het drinken van dien drank, met kleine teugen, doch altijd heet, met het eten van pasteijen en vruchten, en met het rooken van hunne pijp, brengen zij het grootste gedeelte van den dag door, beginnende van het oogenblik dat zij opstaan, tot dat zij wederom naar bedde gaan.
Voorts neemt barrow der Chinezen Landbouw in opmerking, en den staat der Visschers, in oorden, waar vischvangst valt: deze is uiterst armoedig. ‘Zij hebben geene huizen aan strand of stilstaand verblijf, maar, altijd van de eene plaats naar de andere varende op de meren en rivieren, hebben zij geene gelegenheid om een stukje gronds te bebouwen, waarvan zij toch de vruchten, uit hoofde van hunne gedurige aswezigheid, aan anderen zouden moeten overlaten; zij verkiezen derhalve hunne uijen te planten op vlotten van bamboes, wel doorweven met riet en lang gras en overdekt met aarde, en deze vlottende tuinen maken zij achter hunne booten vast.’ - Wegens de Volkrijkheid dezes Rijks, dat zoo verschillend begrepen stuk, vinden wij hier breede en keurige narigten, en zal het geheel beloop wezen 333,000,000 zielen. De oorzaken van schaarschheid en hongersnood, in een Land wegens den Landbouw zoo vermaard, worden ontwikkeld.
De Reis door de Provincie van Canton, de toestand der Vreemdelingen, die in deze haven handel drijven, is de stoffe des Xden en laatsten Hoofdstuks. Van het veelvuldig merkwaardige nemen wij alleen over, dat de kosten dezes Gezantschaps voor den Keizer van China, die de Gezantschappen als gasten onderhoudt van het oogenblik der aankomste tot het vertrek, eenhonderd drieënzeventig duizend Ponden Sterling bedragen hebben. Schoon barrow wel gelooft, dat die verbazende som daartoe uit 's Keizers schatkist genomen is, geeft hij gronden op, waaruit blijkt, dat er veel aan Chinesche vingeren is blijven hangen. - De kosten van deze Ambassade beliepen voor Engeland niet boven de tachtig duizend Pond, de Geschenken daaronder begrepen; 't welk, naar barrow's oordeel, ‘bij

{==78==} {>>pagina-aanduiding<<}
zulk eene gelegenheid, geene aanmerkelijke som is voor eene Natie als die van Groot-Brittanje; ook is dezelve slechts een vierdepart van 't geen men zich in 't algemeen verbeeld had.’
Dit Deel is, even als de voorgaande, met fraaije Platen, alsmede met een volledigen Bladwijzer, voorzien.

De Natuur en de Menschen, of Merkwaardigheden van vele Volkeren, voor Lezers van allerlei Standen. Naar het Hoogduitsch van J.A.C. Löhr. Te Haarlem, bij F. Bohn. In gr. 8vo. 236 Bl.

Prachtig en kostbaar is het Werk, getiteld: De Mensch, zoo als hij voorkomt op den bekenden Aardbol, beschreven door m. stuart, afgebeeld door j. kuyper; een Werk, 't geen door 's laatstgemelden dood of geheel gestaakt, of althans vertraagd is, en onder dien Titel niet kan voortgezet worden. - Het voor ons liggend Werk zal echter niemand voor een Plaatsvervanger van 't zelve aanzien; schoon de Titel iets gelijkaardigs behelze. De aanwijzing, voor Lezers van allerlei Standen, duidt zulks genoegzaam aan. Het geringste aantal Lezers kon zich stuart's en kuyper's Werk, uit hoofde van de kostbaarheid, aanschaffen; schoon de stoffe, daarin begrepen, juist die is, welke het grootste gedeelte der Lezeren van Reis- en Volksbeschrijvingen meest zoekt en meest behaagt. De Mensch heeft eene zonderling sterke begeerte, om den Mensch, zijnen Natuurgenoot, te kennen; en wordt dagelijks de regel van pope:

The proper study of Mankind is Man. 

bewaarheid. Het was uit deze bronnen, dat stuart de beschrijvingen der door hem vermelde Volken putte. Getuigen zijne veelvuldige aanhalingen tot bevestiging der daadzaken, door hem bijgebragt, - aanhalingen, die de aard der zake vorderde; schoon sommigen, dit over het hoofd ziende, op eene gansch onbillijke wijze, dien Schrijver verweten, dat hij alles uit anderen ontleende.
Dus een verwijt zal den Heere löhr niet gedaan worden. Is misschien de Eerw. stuart, naar sommiger oor-
{==79==} {>>pagina-aanduiding<<}
deel, ruim schroomvallig genoeg geweest, om ten aanzien van elke bijzonderheid eene stavende getuigenis aan te voeren; de Heer löhr brengt ze veel te schaars bij, en, wanneer hij ze aanvoert, op eene vrij onbepaalde wijze. Schoon de aard zijns Werks, voor Lezers van allerlei Standen geschikt, die uitvoerige aanhalingen niet vordere, zal echter niemand ontkennen, of eene en andere bijzonderheid, zeer wijd en verre van de zeden en gebruiken der meeste Volken afwijkende, en daardoor soms aan het ongeloofbare grenzende, verdiende eene meer bijzondere staving. Bij voorbeeld, wanneer wij lezen: ‘Men vindt vele Volken in de overige deelen van Aziatisch Rusland, die zich van de vergiftige vliegenzwam als een middel ter verdooving bedienen, waartoe zij dezelve aan kleine stukken snijden, in melk laten trekken, en dit aftreksel gebruiken. Wegens derzelver duurte kunnen deze alleen de rijken onder de Tartaren, Ostiaken en Koriakken bekomen. Om evenwel dien drank niet geheel te ontberen, passen de armen op, wanneer de rijken hun water maken, en vangen dit op, hetwelk nog geheel deze bedwelmende kracht bezit, en drinken hetzelve met gretigheid. Deze vloeistof kan nog door twee ligchamen gaan, en evenwel de bedwelmende kracht voor een gedeelte behouden: van daar, dat hetzelve nog van diegenen wordt opgevangen, welke zich, door te veel van de rijken te nuttigen, buiten staat gedronken hebben. Wanneer de rijken eene partij hebben, dan wordt door de armen naauwkeurig opgepast, dat toch niets van hun kostelijk water verloren ga,’ - wenschen wij zulk eene ongehoorde vreemdigheid voldingend gestaafd te zien; en voorbeelden van dien stempel zijn ons vele ontmoet.
De Hoofdafdeelingen zijn: I. Levenswijze van onderscheidene Volken. II. Zeden en Gewoonten bij onderscheidene Volken. III. Eerste Behandeling en Opvoeding van den Mensch bij verscheidene Volken. IV. Voedsel en Lekkernijen bij verscheidene Volken. V. Brasserijen en Gastmalen. VI. Sterke Dranken. VII. Kleederen, Kleederdragten en Opschik.
Deze inrigting brengt mede, dat men onder eene en dezelfde Afdeeling wijd van elkander gelegene Volken aantreft, en de wereld als door- en omgevoerd wordt, om alle die verscheidenheden gade te slaan; terwijl men teffens zich in zeer onderscheidene tijden als 't ware geplaatst

{==80==} {>>pagina-aanduiding<<}
vindt. Ten bewijze van het een en ander strekke de inhoud der Afdeelinge, getiteld: brasserijen en gastmalen: ‘Bij Volken buiten Europa. In Kochinchina. Bij de Kalmukken. In Abyssinie. In Nutkasunde. Op Kamschatka. Van een Groenlander. Onder Vorsten en Edellieden in Europa. Bij het Bruiloftsfeest van Hertog johan den bestendigen en maria van meckelenburg. Bij het Bruiloftsfeest van karel van bourgondie en margaretha van engeland. Bij het aanvaarden der Bisschoppelijke Waardigheid door george den I te York. Bij het Bruiloftsfeest van den Ridder wilhelm von rosenberg en eene Prinses van baden. Bij het Huwelijksfeest van willem van oranje met eene Dochter van den Keurvorst van saxen. Bij het Huwelijksfeest van den Hertog george met eene Poolsche Prinses.’ Niet zonder verbazing zal men deze staaltjes van gastereren in Europa lezen. Wij willen onze Lezers, ten besluite, toeven op de Bruiloft bij gegoede lieden in den Burgerstand.
‘Hoe men in de 15de Eeuw het Bruiloftsfeest onder rijke lieden vierde, kan uit het volgende blijken.
Toen in het jaar 1493 de eenige Dochter van den Magistraatspersoon veit gundlinger, in Augsburg, met een Trompetter in het Huwelijk trad, werd de maaltijd aan 60 Tafels gehouden. Aan iedere tafel zaten 12 Gasten, welke dus het getal van 720 uitmaakten.
Het feest duurde acht dagen; zoodat de gasten ten laatste hier en daar nedervielen, en niet dan door het razen der overige weder konden bijgebragt worden. Voor dit feest waren aangekocht 20 jonge ossen, 44 jonge geiten, 300 jonge herten, 500 vogelen, 15 berghanen, 46 gemeste kalveren, 96 gemeste varkens, 106 ganzen, 15000 stuks visch van allerlei soorten, 900 worsten.’ - 't Is niet te denken, dat zoo veel spijs zonder dronk genuttigd zij; doch vinden wij des hier geene melding. Bij andere hier opgehaalde Feestmaaltijden wordt de drank niet vergeten, en was dezelve in evenredigheid met den voorraad van spijze.






{==81==} {>>pagina-aanduiding<<}

Verhandeling over het Ontwerp van Sluizen, volgens de uitgave van den Heer J. Blanken Jansz., het eerst aan de Benschopper Sluis beproefd, opgesteld door deszelfs Ambtgenoot A.F. Goudriaan. Met eene Plaat. Te Amsterdam, bij J.S. van Esveldt-Holtrop. 1809. In gr. 8vo.

Nog eene, en, zoo als wij nu reden hebben om te hopen, laatste proeve van den Heer goudriaan, om zijn vorig schrijven tegen den Heer blanken te regtvaardigen, en op nieuw, ook met bijgevoegde verklaringen van des bevoegde Personen, te doen zien, dat de ontwerpen des laatstgenoemden, ten opzigte der Sluizen en Spuideuren, zoo te Benschop, als te Medemblik en elders, niet kunnen gezegd worden nieuw te zijn, maar bij den eerstgenoemden zeer wel vroeger bekend geweest, doch door hem afgekeurd op verscheidene gronden, die alhier in het breede worden ontwikkeld. Dan, wie zal immer in twijfel trekken, dat twee Mannen van beproefde kunde in de Waterwerken, zeer gemakkelijk, op één en hetzelfde denkbeeld kunnen geraken, waarvan de zwarigheden bij den eenen veel zwaarder wegen, dan bij den ander, zelfs door den laatsten, zijns inziens, worden opgelost? Wij verblijden ons, dat deze Verhandeling, welke, op des Schrijvers verzoek, door eene Commissie van wege Z.M. den Koning, vooraf is gelezen, in eenen allezins gematigden toon is vervaardigd, waardoor de waarheid altijd winnen moet: en nog meer verheugen wij ons in de verklaring van den Heer goudriaan, daar hij schrijft: ‘De Heer j. blanken, jz. zal ondervinden, dat de rede op mij kracht genoeg heeft, om van mijnen kant al het gepasseerde steeds behoorlijk voorzigtig te kunnen afscheiden van de handelingen, in onze betrekkingen als Ambtgenooten.’ - Het stuk zelf is voor geene bijzondere ontwikkeling vatbaar, en dient door den liefhebber der Waterwerkkunde, die in deze geschillen belang stelt, zelf gelezen te worden.


{==82==} {>>pagina-aanduiding<<}

Verhandeling over de Oorzaken der toenemende Opslibbing van het IJ., en de Middelen, welke tot wegneming en herstel daarvan, zouden kunnen en behooren aangewend te worden, door Jellis Roelofs, Junior. Te Amsterdam, bij B. van Seldam. 1809. In gr. 8vo.

Eene Verhandeling, welke bij de Koninklijke Maatschappij der Wetenschappen is ingeleverd ter beantwoording der bekende opgegevene Prijsvrage, van welke wij te voren, bij de opgave der Prijsverhandelingen, reeds melding maakten, zonder dat de gezegde Maatschappij zich wegens deze Verhandeling op eenigerhande wijze heeft uitgelaten. De Schrijver geeft de Oorzaken op, als gelegen 1.) in de wanstaltige gedaante van het IJ zelve; 2.) in het uitbrengen van Hoofden, vooral van den bekenden Paardenhoek; 3.) in het opruimen van de Laag, vooral te voren bij de Oude Stads Herberg, en 4.) in het aanvoeren van modder en slijk bij de Vloeden, met Noorden en Noordwesten Winden, zonder dat die, bij de Ebben met Zuiden en Zuidwesten Winden, werktuigelijk worden weggevoerd. De door den Schrijver opgegevene Middelen bestaan 1.) in het Afnemen van den Paardenhoek; 2.) in het Afdammen der Bogt van Nieuwendam en van den Buikslooter Ham; 3.) in het formeren van eene altijd welgeslotene Laag, zoo na mogelijk aan de Gordingen of Paalwerken, en 4.) in het schoeijen of afdammen der Paalwerken. Tegen het vastzetten van den Modder in het vervolg, prijst de Schrijver aan het gebruik eener verbeterde Schep- of Krab-machine, welke door eene afteekening is opgehelderd.
Het blijkt alzoo, dat de Schrijver in vele opzigten overeenstemt met de denkbeelden, door den Heer blanken in zijne bekroonde Prijsverhandeling ontvouwd, en de Heer roelofs heeft zich de moeite gegeven, om, na het lezen der laatstgenoemde Verhandeling, in eene Narede aan te wijzen, in welke opzigten hij tot het plan van den Heer blanken nog meer zoude kunnen naderen, met opgave der waterkeeringen, welke zouden dienen gesteld te worden. Deze Narede wordt met eenige bedenkingen geëindigd wegens de verhooging van den Slaperdijk, welke de Schrijver voor de Stad Amsterdam zeer nadeelig keurt.

{==83==} {>>pagina-aanduiding<<}

Hoe zeer, in een onderwerp van dezen aard, altijd stoffe voorhanden is tot gewigtige bedenkingen en tegenbedenkingen, moeten wij echter zeer roemen den ijver en de oplettendheden van den kundigen Heer roelofs, en wij hadden wel gewenscht, dat de Haarlemsche Maatschappij, ter erkentenis dezer Vaderlandsmin, deze Verhandeling, zoo al niet met eenig eerbewijs vergolden, ten minste achter de bekroonde Stukken door den druk had gemeen gemaakt, daar zij inderdaad alle nalezing verdient.




De Wegen des Levens, of de vraag: welk Beroep wilt gij kiezen? gedaan aan alle aankomende Jongelingen en toegewijd aan alle Ouders en Voogden, door A. Fokke Simonsz. Met Platen. Te Amsterdam, bij J. van der Hey. 1809. Buiten het Voorberigt 278 bladz.

Onder dezen titel schenkt ons de Heer fokke sz. een welgeschreven en zeer bruikbaar werkje, dat, in het kort bestek van 278 bladzijden, den Lezer bekend maakt met de verschillende beroepen, die de Maatschappij oplevert.
In de Inleiding geeft de Schrijver het doel van zijn werkje aldus op: ‘Wie zijn leven onderhouden wil, moet de kunst bezitten om geld te bekomen, door de Maatschappij zulke diensten te bewijzen als zij thans noodig heeft: doch die diensten zijn oneindig meer, en verscheidener van aard, dan die, welke de eerste mensch behoefde; er worden dus oneindig meer geestvermogens vereischt, om dezelve te kunnen verschaffen; die vermogens laten zich in geesten ligchaamsvermogens verdeelen, en voorts in verscheidene soorten schiften, waarvan elk kiezen kan welke hij begeert; doch om die keuze te doen, dient men ze allen te kennen, en, om die kennis te bevorderen, is dit werkje ontworpen.’
Deze Inleiding, waar de Mensch in den natuurstaat beschouwd en deszelfs overgang uit dien staat tot de Zamenleving aangetoond wordt, heeft ons juist niet bijzonder behaagd. Over het geheel is zij niet zeer geleidelijk, ja somtijds bijster gedrongen. Het was onnoodig, dat de Schrijver zijn onderwerp zoo van gronds af ophaalde. De menschen leven nu eenmaal in Maatschappij. Hoe zij daarin gekomen - hoe de wederzijdsche afhankelijkheid, eigendommen en maatschappelijke betrekkingen ontstaan zijn, behoefde hier niet getoond te worden, en is ook elders duidelijker, vollediger en grondiger voorgedragen, dan het hier gedaan wordt.
Het eerste Hoofdstuk, over de keuze van een Beroep, beviel

{==84==} {>>pagina-aanduiding<<}
ons beter. Het behelst vele lezenswaardige zaken, en steit de nuttigheid en waardij van zoodanig een werk, als de Schrijver hier levert, in het helderste licht. Het kiezen van een beroep in de Maatschappij is, zonder twijfel, een allergewigtigst stuk, en niet zelden hangt daarvan het geheele tijdelijk geluk of ongeluk van den kiezer ganschelijk af. Ouders en Voogden worden hierin vaak door verkeerde beweegredenen bestuurd. Kinderen oordeelen als kinderen, en hunne keus is, inderdaad, niet veel te vertrouwen. Zij worden te ligt aangedaan door de voorwerpen, die hen het naast omringen, zijn niet in staat, om het wezen der zaak te doorgronden, laten zich meestal door de uitwendige gedaante der dingen begoochelen, en de losse, nietsbeduidende indruk, meestal de vrucht van ijdelheid, jeugdige ligtzinnigheid en volgzucht, wordt dan niet zelden door onkundige en verblinde Ouders of Voogden als eene welgevestigde hoofdneiging beschouwd. Men zoude er eene gewetenszaak van maken, om die neiging tegen te gaan, en het arme kind wordt dan (volgens deszelfs eigen vrije keus, zoo het heet) in een beroep opgebragt, waartoe het, zoo als de droevige ondervinding naderhand leert, geene de minste geschiktheid heeft.
De Hr. fokke wil dus met regt de keus van een beroep dan eerst bepaald hebben, als het kind omstreeks 14 jaren bereikt heeft. Dan begint de oordeelskracht zich te ontwikkelen, en dan kan men den Jongeling zelven over zijne ware neiging raadplegen. Tot dien tijd kan men het kind met de voorbereidende kundigheden, welke in alle beroepen, ja zelfs in alle omstandigheden des levens, van het hoogste nut zijn, gemeenzaam maken. Welke die voorbereidende kundigheden zijn, en op welke wijze dezelve worden aangeleerd, wordt door den Schrijver in het tweede Hoofdstuk geleerd. Wanneer deze kundigheden verkregen zijn (fokke vordert, onzes inziens, wat veel, en er zullen weinig kinderen zijn, welke die kundigheden verkrijgen) dan moet de Jongeling zich tot het een of ander beroep bepalen. Om dit te doen, is het noodig, dat hij te voren de moeite en zwarigheden, zoo wel als de gemakken en aangenaamheden, daaraan verbonden, ten minste oppervlakkig, liefst echter zoo veel mogelijk is, leere kennen: want eens gekozen zijnde, moet men volharden en met den meesten ijver voortgaan. Wanneer nu deze keus verstandig is, dat wil zeggen, wanneer dezelve met de juist daartoe vereischte neiging en geestgesteldheid gedaan is, zal men doorgaans in het gekozen beroep gelukkig slagen. (Wij mogen er bijvoegen, wanneer dezelve overeenkomstig met de uitwendige omstandigheden des Jongelings gedaan is. Deze komen toch wel degelijk mede in aanmerking. Tot sommige beroepen b.v. wordt vooraf eenige voorraad van geld vereischt, tot andere de begunstiging van vermogende vrien-
{==85==} {>>pagina-aanduiding<<}
den of bloedverwanten, en niet zelden moet de belofte van den een' of anderen naastbestaande of begunstiger eenigen invloed hebben op de keus des Jongelings.)
Om nu dit gewigtig stuk, die zware keus te gemakkelijker te maken, behandelt de Schrijver alle mogelijke te aanvaarden Beroepen afzonderlijk, en verdeelt dezelve in drie Hoofdklassen, namelijk in verstandelijke, vernuftige en werktuigelijke. Onder de verstandelijke brengt de Schrijver de Godgeleerdheid, Regtsgeleerdheid, Geneeskunde (liever: Geneeskunst) Wijsgeerte en den Koophandel. Onder de vernuftige, alle Kunsten, hetzij die enkel door den geest, of ook wel door werktuigelijke middelen beoefend worden; zijnde die der eerste soort de Fraaije Letteren, en der tweede soort de Nabootsende Kunsten; en onder de werktuigelijke den Landbouw, de Zeevaart, den Krijgsdienst, de Fabrieken en Ambachten of Handwerken.
Wij vinden deze klassificatie in het tweede Hoofdstuk opgegeven; doch in de behandeling zelve schijnt de Schrijver dezelve eenigzins uit het oog verloren te hebben, daar hij nu onder de verstandelijke Beroepen, als een aanhangsel tot de Wijsgeerte, van het Schoolonderwijs spreekt, onder de vernuftige Beroepen die Kunsten, welke enkel door den geest beoefend worden, en waaronder de Welsprekendheid, Redeneer-Dicht- en algemeene Taalkunde, voor zoo ver die een beroep, als onderwijzer in dezelve, konden opleveren, gesteld waren, weglaat, en zich in de Afdeeling van vernuftige Beroepen alleenlijk tot de Teeken- Graveer- Schilder- Bouw- Toon-Tooneelspel- en Danskunst bepaalt.
De Schrijver houdt zich nu met ieder beroep afzonderlijk bezig, waarin hij dus te werk gaat, dat hij eerst eene beknopte geschiedenis van hetzelve voorstelt, en door eene beschouwing van het beroep, van de vroegste tijden af tot nu toe, den Lezer met den aard en de eigenschappen van hetzelve bekend maakt, in deze beschouwing doorgaans grondige geleerdheid, naauwkeurigheid, beknoptheid en eene gemakkelijke en geleidelijke voordragt vereenigende; dan de vereischten en inleidende kundigheden tot het beroep duidelijk en volledig voordraagt, en eindelijk de aangenaamheden en onaangenaamheden, die het beroep oplevert, nadrukkelijk voorstelt.
Ons bestek laat niet toe, dat wij ieder beroep, door fokke behandeld, afzonderlijk nagaan. Liever willen wij eenige weinige aanmerkingen, zoo kort mogelijk en met bescheidenheid, aan den kundigen Schrijver mededeelen.
Dat alle, hier voorkomende, beroepen niet even naauwkeurig en volledig zijn voorgesteld en behandeld, kon men reeds vooraf vermoeden, en wel ver, dat wij den Schrijver hierover eenig verwijt zouden doen, moeten wij erkennen, dat die ongelijkheid zelfs minder is, dan wij verwacht hadden. Immers is het veld, dat fokke bewandelt, zeer ruim,

{==86==} {>>pagina-aanduiding<<}
en wij hebben door het geheele werk heen bewijzen gevonden van des Schrijvers uitgebreide en algemeene kundigheden, die overal toont niet slechts veel te weten, maar ook dat vele grondig te weten. Hier komt bij, dat de Schrijver bovenal aan eene, voor den veelwetenden Man zeker onaangename, beknoptheid gebonden was, wilde hij zijn werk niet bovenmatig groot doen worden, en daardoor het doel, dat hij zich had voorgesteld, verliezen.
Enkele vakken zijn echter, naar ons oordeel, wat al te beknopt behandeld, en had de Schrijver de evenredigheid in dit opzigt wel wat beter in het oog kunnen houden. De Godgeleerdheid en Geneeskunst b.v. zijn, naar het ons toeschijnt, vollediger dan de Regtsgeleerdheid. De Schoone Kunsten zijn tamelijk breedsprakig voorgesteld, de Landbouw en inzonderheid de Fabrieken daarentegen al te beknopt, en wij zijn het geheel niet met den Schrijver eens, wanneer hij, van de laatste zich met eene enkele pennestreek afmakende, daarvan in het algemeen zegt, dat zij niemand aan te raden zijn, dan die groote geldvermogens bezit. Hoe vele Fabrieken en Trafieken zijn niet met zeer geringe middelen aangevangen, uit zeer kleine beginselen opgekomen, door vlijt en oppassendheid allengskens uitgebreid en vervolgens aanzienlijk en vermogend geworden! Bovenal is de Krijgsdienst wat schraal bewerkt. Doch misschien heeft de Schrijver hiervoor wel gewigtige redenen gehad. De gevoelens loopen over dit beroep ook zeer uiteen. Er zijn er, die den Soldatenstand als eerevol en roemrijk verheffen. Anderen denken er min gunstig over. Kant zelfs noemt hem immoreel. Ons ook lust het niet, dit nader te onderzoeken, en wij gevoelen geene opgewektheid altoos, om de tegenwerping, die de Hr. fokke tegen den Krijgsdienst bladz. 270 in het midden brengt, te wederleggen. Er zoude over dit beroep, vooral in dezen tijd, vrij wat kunnen gezegd worden.
Voorts is het ons voorgekomen, dat de Schrijver, bij de beschouwing der aangenaamheden en onaangenaamheden, aan elken stand verbonden, van de eerste meestal te weinig zegt en de laatste te zeer doet uitkomen; zoodat wij vreezen, dat die ongunstige indruk den Jongeling besluiteloos, of wel afkeerig van eenige keuze konde maken. Dit valt bijna bij elk beroep in het oog. Wij zullen er een paar voorbeelden van opgeven. Zoo zouden wij gewenscht hebben, dat bij de geleerde standen melding ware gemaakt van het uitzigt, dat den studerende, die in zijn vak uitmunt, geopend is op eenen professoralen Leerstoel; terwijl tevens had kunnen gesproken worden van het voordeel, dat den bekwamen Regtsgeleerde, die in het lastige der judieiële praktijk geenen smaak heeft, ten deele kan vallen door een' gewigtigen post of aanzienlijke waardigheid, waaraan niet zelden pecuniële voordeelen verbonden zijn.

{==87==} {>>pagina-aanduiding<<}

Zoo misten wij de opgave van eenige der grootste aangenaamheden, aan den stand van Leeraar van den Protestantschen Godsdienst, vooral ten platten lande, verknocht; de bijzondere geschiktheid, namelijk, van dit beroep tot het genot van stille, huisselijke gelukzaligheid (van alle genoegens des levens toch het zuiverste en het duurzaamste), tot het beoefenen der Fraaije Kunsten, met name de Dichtkunst, de Muzijk en de Teekenkunst, en het smaken der reine, onvervalschte genoegens, die de Natuur oplevert.
Zoo hadden wij verwacht, dat als een voorregt, aan het beroep van Geneesheer verbonden, boven alles vermeld ware de onafhankelijkheid van dit beroep, - een voorregt, in onze oogen zoo groot, dat het niet genoeg kan geroemd worden, en door den Man, die zelfstandigheid bezit en zijne waarde gevoelt, als het voortreffelijkste goed des levens wordt aangemerkt en op prijs gesteld. De kundige Geneesheer, die eenmaal het vertrouwen zijner medeburgers verworven heeft, blijft, bij alle gebeurtenissen van den dag, bij iedere verandering in het bestuur des Lands, dezelfde. Hij is van zijn bestaan en onderhoud altijd zeker, en behoeft nimmer voor omwentelingen of organisatiën beducht te zijn.
Zoo vinden wij die eigene onafhankelijkheid bij den Koopmansstand wel aangestipt, maar niet genoeg op den voorgrond geplaatst, niet als het wezenlijkst voordeel van dit beroep (dat het toch in onze oogen inderdaad is) geschetst, - ja, zelfs vergeet de Schrijver deze, nimmer hoog genoeg te waarderen, vrijheid en onafhankelijkheid geheel uit het oog, wanneer hij, ten slotte, zegt, dat de koophandel niet anders dan met geld die verdrietelijkheden verzoet, die ook alleen om geld te winnen ondergaan worden.
Doch deze aanmerkingen (en wij zouden er nog vele van dezen aard kunnen bijvoegen) zijn niet door ons gemaakt, om iets aan de wezenlijke waarde van dit werkje te ontnemen. Wij kunnen het, integendeel, allen, die er aan gelegen ligt, om in het kiezen van eenen levensstand eenige voorlichting te hebben, als eene beknopte, aangename en tevens grondige handleiding, met volle ruimte aanbevelen.
Ook de Teeken- en Graveerkunst hebben het hare toegebragt, om dit werkje fraaijer en vollediger tevens te maken. De geschïedenis van ieder beroep is in een Tafereel voorgesteld. Ieder Tafereel bestaat uit twaalf vakjes, en de verklaring van ieder vak is er tegenover geplaatst. Deze Tafereelen strekken, inderdaad, tot sieraad van het werk en zijn te gelijk leerzaam. Het kan niet missen, of zij zullen de jonge lieden gretiger maken naar den inhoud van het boek, maakten zij slechts de onderneming voor den Uitgever niet te kostbaar, die zeker op een ruim vertier heeft gerekend, hetwelk dit werk ook verdient, en wij hem gaarne toewenschen.





{==88==} {>>pagina-aanduiding<<}

Poëzij van Mr. H.A. Spandaw. Te Groningen, bij W. Wouters. 1809. In gr. 8vo. VIII. 231 Bl.

Wanneer wij eens, ter zijde stellende al wat wij immer over de Theorie der Dichtkunst lazen of hoorden, onszelven vroegen: wat is toch Dichtkunst? wat is een Dichtstuk? welke zijn de vereischten der Poëzij? gelooven wij voor ons, dat het oordeel zuiverder en eenvoudiger, en dus ook beter zijn zou, dan het nu doorgaans bij de meesten onzer is. Het jurare in verba magistri (*) is zoo algemeen, het theoretiseren is zoo in de mode, dat het eenvoudig menschenverstand er deerlijk onder gebukt gaat. De meesten roemen verbeelding, verheffing en schildering, als de bronnen eener goede Poëzij, en stellen het verdichte en sierlijke tot ware en eenige kenmerken dezer edele kunst. Zoo het ons geoorloofd zij deswege eene bedenking in het midden te brengen, vragen wij: heeft dan de Redenaar, heeft niet ieder goed Prozaschrijver verbeelding, verheffing, schildering en sierlijkheid noodig? Men leze de beste Prozaschrijvers, bijzonder die der Zeventiende Eeuw, alles is weelderig en aanlokkend door keur van bloemen; en alzoo moet het inderdaad zijn: de verwaarloozing hiervan, en de zoo geliefkoosde zucht om grenzen te zetten en lijnen te trekken, deed den doorgaanden stijl in de Achttiende Eeuw meestal laf, flaauw en krachteloos zijn. Men vergelijke met ons gewoon Proza de Nederlandsche Historien van hooft, en brandt's Reformatie; men leze de Lof- en Levensbeschrijvingen, door dezen brandt, dat uitmuntend voorbeeld van een' goeden stijl, geschreven; men zie de Arcadia van heemskerk, den Wetsteen der Vernuften van de brune en eene menigte dergelijke Werken, ja den doorgaanden stijl van alle Schrijvers van dien tijd, en men zal verwonderd zijn, hoe het Proza na deze verhevene Schrijvers gezakt
en verflaauwd is. Men leze de Voorredenen, de Opdragten van meest alle de Dichters der Zeventiende Eeuw; men leze alleen met aandacht de Aanleiding tot de Nederduitsche Dichtkunst door vondel; men vergelijke daarmede de Voorredens van latere Schrijvers en die van onze Dichters, en men zal moeten erkennen, dat er een merkelijk verschil plaats heeft. Smaak ontbrak. Nu eens te hoog, dan weder te laag, missen zij den geest van onderscheiding. Deze onderscheiding moet gevoeld, kan niet beschreven, of in den vorm van regelen gegoten worden. Men heeft ook wel eens, in onze dagen, den schrijfstijl zoo wel, als de zoo naauw verwan-
{==89==} {>>pagina-aanduiding<<}
te Kunsten, als waren het wilde dieren, in afzonderlijke hokken willen sluiten, om elkander niet te schaden: men vergat, dat er eigenlijk maar ééne Kunst is, en dat smaak, oordeel en gevoel de ware onderscheiding geven. Bij gebrek hiervan heeft men dikwerf alles vermengd, en, door alles te willen uitpluizen, het geheel verward. Zou men het b.v. kunnen gelooven? de Maat, die onafscheidbare gezellinne der Poëzij, dat bestanddeel der kunst, wordt algemeen van de Poëzij uitgemonsterd. Fenelon's Telemachus is thans een Dichtstuk. Wij erkennen het voor een der grootste meesterstukken, die Frankrijk immer heeft voortgebragt; maar als dit een Dichtstuk is, is Don Quichot, en zelfs Moeder de Gans, niets minder. Is dichtstuk dan een goed verdicht stuk? - Men dwaalt inderdaad van den eenvoudigen weg; men verwart het dichterlijke met het Dichtstuk. Poëzij kan flaauw zijn, maar is daarom nog aan eenige maat en ter zijde stelling der gewone taal gebonden; een Dichtstuk kan prozaisch zijn, maar is daarom nog geen Proza, even min als een engelachtig kind een wezenlijke Engel is, of een verwijfd man alles heeft, wat de vrouwen hebben; en even zoo is het met de ongebonden
Rede.
Verbeelding is, onzes oordeels, niet de bron der Dichtkunst, maar Gevoel, eenvoudig Gevoel, een hartelijk, onwederstaanbaar Gevoel, dat van zelve bruist, van zelve zich aan de banden der gewone taal ontrukt, de menschelijke gewaarwordingen als boven het menschelijke verheft, en alzoo in Goddelijke bespiegelingen ons doet deelen. Dit Gevoel nu behoeft juist niet wild of woest te zijn, maar het moet altijd hartelijk wezen. Bij ongewone voorvallen in de wereldsche zaken, bij de geboorte van een' Eersteling, bij het sterven eener Gade, bij het vaarwel zeggen van Vrienden en Magen, bij het aanschouwen van den Vesuvius zoo wel, als bij het wederzien van den Vaderlandschen kerktoren na een lang afzijn, krijgen de eenvoudigste menschen dichterlijke bewegingen, dichterlijke invallen; alles is gespannen, alles is in beweging; de geest verheft zich, en de verbeelding schildert als van zelve. Verheffing en Verbeelding zijn dus gevolgen, geene bronnen der Dichtkunst. Bij zware gepeinzen in zwaarwigtige zaken, bij beslissende beraadslagingen in diepe eenzaamheid, is de geest, hoe ernstig gestemd, bijna altijd willig tot schildering en verbeelding, omdat de zaak krachtig ter harte gaat. Die diep gevoelt, gevoelt den dichterlijken grondslag; die het in maat en eene natuurlijke taal, aan dat diep gevoel eigen, uitdrukt, is Dichter. Hoe edel, hoe grootsch, hoe heerlijk, hoe overeenkomstig met onzen aanleg wordt niet bij deze beschouwing de Dichtkunst!
Wij zouden grooten lust hebben dit verder te ontwikkelen,

{==90==} {>>pagina-aanduiding<<}
en het gestelde, dat welligt velen vreemd zal voorkomen, met klem van bewijs te handhaven; maar ons bestek noch doel gedoogt zulks. Men veroorlove ons liever nog deze aanmerking: In alle eigenlijke Kunsten (men verwart anders ligt Kunst en Wetenschap) in alle eigenlijke Kunsten, zeggen wij, en bijzonder in de Dichtkunst, beschouwt men, onzes oordeels, de zaken te veel van voren. Men stelt regels, geeft vereischten, maakt voorschriften, en vraagt dan: in hoe verre voldoet dit of dat stuk aan de Kunst en hare regels? Inderdaad, deze wijze is geheel verkeerd. De Kunst werd kenbaar uit hare werken; de regels werden genomen uit de stukken, de voorschriften afgeleid van de modellen. Volgen wij dan, om billijk te zijn, den ouden oorspronkelijken leiddraad; denken wij om geene regelen; maar lezen wij den bundel, bezien wij de afzonderlijke gedichten, het schilderstuk of de galerij, en vragen wij dan aan ons gevoel, aan onzen smaak, aan onze aandoeningen: is dit een waar schilder-, is dit een goed dichtstuk? is deze galerij met smaak en oordeel verzameld? is deze bundel van gedichten hoog te schatten en waardig te worden aangeprezen?
Zie hier onze inleiding; zie hier het standpunt, (waarom zouden wij ook niet eens een geliefd woord gebruiken?) waarop wij ons plaatsten, bij het beschouwen van spandaw's nieuwelijks uitgekomene Poëzij.
Uit de echte bron is, onzes oordeels, deze Poëzij gevloeid; alles is gevoelig en hartelijk, de Dichter meestal van zijn onderwerp doordrongen, en, gelijk het zijn moet, krachtig met hetzelve ingenomen.
Het eerst voorkomende: Aan mijne Muze, is gepast tot eene inleiding en regt Hollandsch en rond, zoo het behoort; een paar regels mishaagden ons:

En 'k acht mij zalig door uw zaligende gunst. 

Wij houden niet veel van het woord zalig voor gelukkig, daar, door het veelvuldig gebruik, al die zaligheid al afgesleten is, en vooral niet van eene gunst, zaligende mij zalig.
Ook lazen wij liever voor:

Harmonisch trilden dan de snaren op mijn luit. 

Welluidend, enz. Er is, er wordt zoo veel vreemd, dat men het weinig eigene, ons overig, nog wel mag bewaren en gebruiken.
Het slot van dit gedicht is fraai:

{==91==} {>>pagina-aanduiding<<}


Ik zoek geen' Aristarch een lofspraak af te bedlen, 
En 'k vlei niet onbeschaamd om der Mecenen gunst; 
Het Nederlandsche hart te roeren - te veredlen, 
Zie daar 't eenvoudig doel der Nederlandsche kunst. 
 
Heb ik dit doel bereikt? Gij moogt hier 't vonnis strijken, 
Mijn Vaderland, waar nog de Dichtkunst heerlijk blinkt; 
Moet ik in kracht en zwier voor trotscher Barden wijken - 
Genoeg, zoo 't speeltuig Neêrlandsch klinkt! 

Alleen klinkt de laatste regel wat stooterig: ..... tuig en .... landsch zijn te lang, om ongeklemd of kort te zijn. De versificatie van den Heer spandaw is, over het geheel genomen, niet zeer vloeijend. De oude Dichters vertaalden eenig oud Dichter ook om eene gladde versificatie te erlangen; eene dergelijke oefening wordt tegenwoordig te veel verwaarloosd.
De Trajanus beviel ons ongemeen; wij vinden hem spandaw waardig, dat is meesterlijk, en in den regten gang en trant van het Lierdicht; alleen hij is voor een Lierdicht wat lang, en het laatste couplet was niet hujus loci, vooral niet aan het slot van zulk een hooggestemd stuk. Het kan ook zeer wel gemist worden: men behoeft juist niet alles van zijnen Dicht-held te melden, alles aan te roeren. Voor eenigen tijd was men zoo naauwkeurig in dit opzigt, dat Heldendichten met Levensbeschrijvingen op rijm niet veel verschilden.
Los en gemakkelijk is dat aan de Liefde en Vriendschap.
In het Bijschrift op wester hindert ons eenigzins:

Leeft .... zijn naam in 's Lands historie. 

De verdiensten van den Onderwijzer wester zijn vele; zijne uitgegevene werkjes regt geschikt voor de Jeugd; hij verdient eervolle melding, als bevorderaar van een verbeterd onderwijs: maar dergelijke spreekwijze, als hier door den Heer spandaw is gebezigd, gebruikt men meestal van Staatkundigen, die den Vaderlande als zoodanig gewigtige diensten hebben bewezen.
Poetus en Arria is fraai en gevoelig; doch nog meer bekoorde ons dat gedichtje, waarin de Dichter reden geeft, waarom hij de Vrouwen bezong. Het is, hoe eenvoudig, vol zachte en geestige trekken. Dergelijken trant buiten het kinderachtige en laffe te houden, is meer kunst, dan men doorgaans meent.
De Anakreon naar gleim beviel ons niet, omdat het oorspronkelijke ons niet geviel. Wat valt aan 't eind die haat

{==92==} {>>pagina-aanduiding<<}
en dat water ons ruw en overstelpend op het lijf! Het is echter aardig vertaald.
Dat aan wolthers is ons te flaauw. In Gelegenheids - gedichten vuur en leven te houden, is moeijelijk. Zij zijn, over het geheel genomen, meer uitvloeisels van welmeenendheid en welwillendheid, dan van bruisend gevoel.
Het dichtstukje Dichteren-loon doet den Vervaardiger eere aan, zoo wegens zijn hart als kunst. Met eenige coupletten van hetzelve besluiten wij dit gedeelte onzer Recensie.

Wat, Dichtren, hijgt uw borst? 
Wat is uw gloriedorst? 
Wat kan uw hart beroeren? 
Wat wilt gij uwen naam 
Naar 't nageslacht doen voeren 
Op vleuglen van de faam? 
 
Ach! wat is roem en eer? 
Een plantje, zwak en teêr, 
Het zal geen vruchten dragen; 
En zoo 't een vruchtje al gaf, 
Er kwam een wesp aan knagen, 
En 't viel van 't steeltjen af. 
 
Wat zwoegt gij, dwazen, thans 
Om roem en eer en glans? 
Verachting kunt gij vinden; 
Een teedre najaarsbloem, 
Ten prooi aan gure winden, 
Is 't beeld van Dichtren roem. 
 
Men jaagt naar zingenot; 
Het goud is slechts de God 
Der eeuw, zoo diep verbasterd; 
Zij kent er anders geen'; 
Verdienste wordt belasterd 
Door hoog en laag gemeen. 
 
Zoo de echte Dichtrengloed 
Uw borst ontvlamt, zoo 't bloed 
Met sneller vaart mag bruisen, 
En ge u dan edler voelt,... 
Laat dan van 't speeltuig ruischen 
De stroom, die in u woelt! 

{==93==} {>>pagina-aanduiding<<}

Dat edler zelfsgevoel 
Zij uw verheven doel, 
Als de aandrift u doet gloeijen! 
Aan 't zoete van uw' toon 
Eéne edle ziel te boeijen, 
Dit is een edel loon. 
 
Voor mij dat zelfsgevoel! 
Voor mij, voor mij dat doel! 
Voor mij die zegeningen! 
Voor mij, voor mij dat loon! 
ô Laat mij edel zingen, 
Al zing ik minder schoon! 

(Het overige in een volgend Nummer.)




De drie Gebroeders Alverwoesters, eene Komische Geestverrukking, voorgelezen in Felix Meritis, op den 3den van Louwmaand 1810. door A. Fokke, Sz. Te Amsterdam, bij J. v.d. Hey. In gr. 8vo. 24 Bl.

De Hr. fokke, voorgenomen hebbende zijne Hoorders met eenig gedeelte der Vaderlandsche Historie, vermakelijk voorgesteld, bezig te houden, was enzeker in de keuze. Hij vervoegde zich daarom tot zijn Geniusje om raad, en berinnert ons nu vooraf nog aan het gevoelen der Ouden, dat de Mensch van zijne geboorte af vergezeld werd van twee Genii, een' goeden en een' kwaden, gewaagt van den goeden Genius van socrates, alsmede dat, behalve de beide genoemde Geesten, nog een klein Geniusje ondersteld werd, doorgaans als een gevleugeld Kindje verbeeld, hetwelk onzen geest, neiging, keus en bijzondere geestvermogens bestuurde; vanwaar wij nog heden de zoogenaamde Genietjes in Monumenten en andere Kunstwerken bezigen. Aan dit zijn Geniusje dan (hetwelk de Schrijver nederig een heel klein urkje noemt) stelde hij zijn bezwaar voor; het noemde hem eenige Mannen uit onze aloude Geschiedenis, en, op de bedenking van het onzekere in derzelver Levens, verwees het hem naar den tijd. ‘Daar! daar loopt hij! sprak het Geniusje; spreek hem maar aan, maar vergeet niet hem te feliciteren, want hij is voorleden maandag jarig geweest; kom, laten wij maar wat aanstappen, anders halen wij hem niet in.’ De Tijd, hier grappig beschreven, trad nu met fokke, die moeite had hem bij te houden, al hard loopende in gesprek, hetwelk op dezen trant begon: ‘Welgewiegde Heer! ik ben zeer verheugd u hier aan te treffen: vernomen hebbende, dat uw Ongeboren, voorleden maandag, in het 5814de jaar

{==94==} {>>pagina-aanduiding<<}
van uw' ouderdom getreden zijt, heb ik de eer uw Alvernielendheid te feliciteren met de vermeerdering van uwe jaren.’ - ‘Dankje, dankje! zei de Tijd; maar hoe weetje, dat ik juist zoo oud ben?’ - Daar zat de knoop, en de Schrijver betuigde zijne onkunde; waarop de Tijd hem onderrigtte, dat de Chinezen zeiden, dat hij al ten minste in zijn 9000ste jaar ging, maar dat hij daarmede zijn hoofd niet brak, enz. - en toen fokke zich verbaasd toonde over zulke hooge jaren, keek de Tijd hem knorrig aan, en zei: ‘Och, wat legje te malen met je oud! Wat is oud? Mijn oudste Broer is oud, maar ik ben maar wat hoog van jaren.’ - ‘ô Heer! dacht ik, daar heb je 't al weer, dat wezen heeft ook al 't zwak van ons menschen, het wil ook niet weten dat het alle jaren een jaartje ouder wordt.’ - Nu onderrigtte hem de Tijd, dat hij nog twee halve Broeders had. ‘Ahrimanes is, zoo als ik zeg, de oudste, en is, even als ik, ongeboren; dan volg ik, zei de gek, en dan de dood, dat is mijn jongste halve Broer, die is eigenlijk geboren, maar toch niet wel geboren, want zijn moeder was niet van adel, maar van gemeene afkomst, en heette maar slechtweg Juffrouw de zonde. Het heugt mij zelfs nog even, dat die nog niet in de wereld was.’ - Na eenig nader onderrigt omtrent deze beiden, keuvelt de oude Heer, de Tijd, nog zoo wat over zijne eigene affaire, die ook gedeeltelijk bestaat in omversinijten, maar ook in weer wat nieuws in de plaats te maken; ‘want ik heb eene permanente authorisatie tot amotie, onder die mits echter van renovatie en melioratie, doch dat gaat zoo ver als 't voeten heeft; inzonderheid als ik eens verkouden ben of de koorts heb, want dan pleeg ik wel reis wat omver te smijten, waar aan ik verscheiden eeuwen achter een gewerkt had om het te maken;
en sedert eenige jaren heb ik weinig lust gehad om iets te maken dat wat van belang was. Voor vier jaren maakte ik toch geheel wat nieuws; sommige menschen zeiden het was heel mooi, anderen heel leelijk, al naar dat ze, om zoo te spreken, gemutst waren. Maar als Madame het Noodlot, die mij ook dikwijls schrikkelijk in mijne plannen dwarsboomt, het slechts belieft, kan het toch nog wel een heel mooi ding worden. Sedert, echter, ben ik weer heel lusteloos geworden, want Man! het scheelt mij ook aan geld; ik kan zoo niet als ik wel wil; afbreken, knagen en vernielen valt nog al minder kostbaar dan stichten en maken.’
Nu wendt de Schrijver het discours eindelijk op zijn onderwerp, den Tijd vragende, wat er hier te lande al zoo in 't begin der XIde Eeuw is voorgevallen; maar ontvangt ook van hem luttel lichts. ‘Dat moetje de Zanggodin der Historie, weetje, onze oude Clio, vragen, die weet het veel beter dan ik; want schoon ze dikwijls op mijn' rug heeft zitten schrijven, wat de Waarheid haar opgaf, zoo als je dat zeker

{==95==} {>>pagina-aanduiding<<}
wel op veel Titels voor Historische boeken gezien hebt, (want we zijn dikwijls zoo te zamen gepourtraitteerd) kon ik echter in die gegeneerde attitude geen letter zien, wat ze al in haar boek krabbelde, en zoo ik geen divertissement gezocht hadde in terwijl de oude pergamenten, die van haar' schoot vielen, te verscheuren en op te penzelen, en de mooije Waarheid wat aan te gluren, (want dat is toch waarlijk een knap meisje, maar bedroefd zwak van stem; ik kon althans geen woord verstaan van al wat ze pruttelde) zou mij dat stil en krom zitten dikwijls seldrements verveeld hebben.’
Na nog een koddig woord of wat over Tijd en Ruimte, eindigt dit luimig Stukje met een versje; zijnde hetzelve slechts de Inleiding der Verhandeling zelve, over Graaf dirk den IV en zijnen Broeder floris den I, die in het IIde Deel der Vaderlandsche Historie vermakelijk voorgesteld zal te vinden zijn. - De Titel is met een Karikatuur - vignet versierd.

Het Gebed onzes Heeren Jezus Christus, voor Kinderen, in hunne taal, en naar hunne bevatting. Door J.M. Sailer. Uit het Hoogduitsch. Te Amsterdam, bij B.J. Crajenschot. 1809. In 12mo.

Ja wel in hunne taal, en naar hunne bevatting; een uitnemend lief geschrift; die Protestant moet wel zeer onverdraagzaam zijn, die dit werkje zijne kinderen onthoudt, omdat het van eenen Roomschen Geestelijken komt, en hij bezit wel weinig of niets van het echte Christendom, die zijne lievelingen het Onze Vader niet gaarne naar dezen leiddraad hoorde bidden. Wij hebben de vertaling aan den Eerw. schrant te danken. Eene navolging, die men vertaling noemde, zag reeds in 1806 te Haarlem het licht; men had die intusschen bijzonder voor andersdenkende Christenen ingerigt. Wij vatten niet, waartoe dit noodig was; en, hoewel Protestantsch, zeggen wij voor deze overzetting hartelijk dank. Het geschrift, als ook het titelprentje, is allerliefst.


{==96==} {>>pagina-aanduiding<<}

Karel de Goochelaar, of de nieuwste, geheime natuurkundige Kunststukjes ontdekt, om de Jeugd en Gezelschappen, zonder onkosten, te onderwijzen en te vermaken. Door J.J. Funke. Uit het Hoogduitsch vertaald met Bijvoegsels van den Vertaler. Te Groningen, bij W. Zuidema. 1809. In 8vo. 68 Bl.

Het oorspronkelijk werkje tot op een derde verminderd, maar uit andere Hoog- en Nederduitsche werken aangevuld. De Schrijver hield het voor de Scholen, de Vertaler tot onderwijzing en uitspanning voor de Scholieren, ook voor Ouders en vrienden van Kinderen geschikt, en wenscht dat het ook door meervermogenden als een volksboekje mag worden uitgedeeld. Hij houdt het zeer geschikt, om het bijgeloof aan tooverij enz. te verdrijven. Het bevat 70 aardigheden, grapjes, kunststukjes, of hoe zullen wij ze noemen? meer of min, maar echter met een weinig handigheid, vrij gemakkelijk na te doen. En No. 71 is (bij zoodanig eene verzameling zonderling genoeg) een zeer eenvoudig, maar volgens den Vertaler dierbaar middel tegen de Fijt, door labat: de dojer namelijk van een versch gelegd hoender - ei, met een houten spadel stuk geslagen, en geroerd (want ijzer mag er niet bij komen) met tweemaal zoo veel zout als men gewoon is daar bij te eten, fijn gestooten en goed gemengd, zoo dat alles geheel vloeibaar is; op fijn pluksel slaat men dit om den geheelen kwaden vinger. Het verband mag niet sterk drukken, en tweemaal vier-en-twintig uren laat men het liggen. Nu heeft de Fijt eene kleine opening gemaakt in het vel, waardoor de bijtende stof wegloopt. Met wat rozenzalf of basilicum kan men nu in twee of drie dagen den vinger genezen. - Probatum est hopen wij, en daarom wilden wij dit Recept opgeven.


{==97==} {>>pagina-aanduiding<<}

Algemeene Vaderlandsche Letter-oefeningen.

Historische en aesthetische beschouwing van den geest en form der Evangelische geschiedenis. Door F.A. Krummacher, Doctor der Godgeleerdheid en gewezen Hoogleeraar aan de Universiteit te Duisburg aan den Rhijn. II Deelen.

(Tweede Berigt.)

Van zelfs komt krummacher langs dezen weg tot de onderscheiding van de verhalen der Evangelisten, met betrekking tot hunne bronnen. Zij verhalen sommige dingen als oog- en andere als oor-getuigen. ‘Bij de overgenomene verhalen komen niet alleen de aangevoerde omstandigheden, de geloofwaardigheid, de stand, en het doel van den eersten verhaler, maar ook vooral de situatie en het oogpunt, in en met welke de Evangelist het ontvangene wedergeeft, in aanmerking.’ Dit wordt opgehelderd door de ontwikkeling der Evangelische verhalen van 's Heilands doop, verzoeking in de woestijne, verheerlijking op den berg, geboorte, en vroege verschijning in den tempel; welke gebeurtenissen de Evangelisten als getuigen verhalen. De doop is, naar het bijzondere gevoelen van krummacher, de goddelijke beslissing van een' vereerenden wedstrijd tusschen jezus en joannes, welks onderwerp was: ‘wie van deze beide edele menschen voor de zaak Gods het meest werken, en de grootste opofferingen, het grootste werk op zich nemen zou? wie de uitverkorene Gods zij?’ - Opmerkelijk is de beschouwing van 's Heilands verzoeking in de woestijne, als eene parabolische inkleeding zijner uitzigten en overdenkingen bij de aanvaarding van zijn ambt. Schoon deze opvatting ook in ons Vaderland niet geheel nieuw zij, zal men dezelve echter met genoegen lezen; daar alles uit den geest van jezus en den tijd naauwkeurig ontwikkeld en op den toestand der Discipelen uitnemend is toegepast. Krummacher beschouwt de ver-
{==98==} {>>pagina-aanduiding<<}
heerlijking op Thabor als eene verschijning, waarmede de eigenlijke epoque des lijdens in het leven van jezus begint. Het oordeel der Discipelen over de verschijnende personen is, naar zijne opvatting, subjectief, en hij acht het even vermetel, het hoe dezer geestelijke gebeurtenis historisch te willen ontwikkelen,
als derzelver historische waarheid te willen ontkennen. - In de voorstelling van 's Heilands geboorte kunnen wij ons met den Schrijver geenszins vereenigen, daar hij het verhaal der Evangelisten niet letterlijk opvat, maar de geheele gebeurtenis als een familiegeval, als eene heilige overlevering beschouwt, welke zich allengs voortplantte, eindelijk schriftelijk opgesteld, en een onderwerp werd van episch-historische voordragt in onderscheidene gedaanten. Schoon, en geheel overeenkomstig met den geest der gebeurtenis, schetst krummacher, daarentegen, het kind jezus in den tempel.
‘Dat lukas dit geval heeft opgeteekend, en zoo schoon voorgesteld, doet reeds vermoeden, dat hij eene bijzondere manier van geschiedkundig voorstellen zal hebben;’ aldus gaat de Schrijver voort in zijn onderzoek. Dit bijzondere van lukas bestaat in het streven, om jezus in zijne menschelijke grootheid voor te stellen, waartoe hij alle kleine trekken uit deszelfs leven opzamelt. Zeer overtuigend zijn de redenen, welke voor dit eigenaardige worden aangevoerd, en gepast de voorbeelden, waarmede het gestaafd wordt. Datgene, wat lukas alleen heeft, wordt verdeeld in die opgaven, welke geheele gebeurtenissen behelzen, die hij alleen aangeteekend heeft, en waarvan de andere Evangelisten niets melden; of in enkele kleine omstandigheden en bijvoegsels, welke gevoegd zijn bij de gebeurtenissen, die de andere Evangelisten ook, maar korter opgeven, en welke deze wel niet opzettelijk, maar toevallig, en overeenkomstig den historischen geest en het karakter van lukas, vollediger maken. Na deze laatste aanvullingen met eenige voorbeelden te hebben bevestigd, onderzoekt krummacher de vraag, of jezus zijne redenen met opzet, en wel in dien zelfden vorm herhaald hebbe, en beantwoordt dezelve toestemmend. Men vindt hier treffende aanmerkingen over de Bergrede, daarheen strekkende, om dezelve als één groot geheel voor te stellen, t.w. (gelijk de Schrijver zulks eenigzins zonderling uitdrukt) als de eigenlijke acte van constitutie van het door jezus gegronde, zedelijk Godsrijk. Ter verdere ontwikkeling van het kenmerkende

{==99==} {>>pagina-aanduiding<<}
in de berigten van lukas, volgen de bijvoegsels van dezen Evangelist tot sommige gebeurtenissen, de wondergevallen, bij hem te vinden, en aanmerkingen over de gesteldheid van eenige wonderen des Heilands. Overeenkomstig met het aangewezen standpunt van lukas, als historieschrijver, ontwikkelt krummacher vervolgens de karaktertrekken van jezus in deszelfs Evangelie. De betrekking van jezus tot vrouwen, zijne redenen tegen de Farizeërs, de weemoedige ernst in zijn karakter, en zijne overhelling tot eenvoudige, onbedorvene menschen - dit alles vindt men hier treffend ontleed. Hiermede eindigt de ontwikkeling van het eigenaardige in het Evangelie van lukas.
Alle deze aanmerkingen over de onderscheidene redenen van jezus, en de onderscheidene wijze van dezelve voor te stellen, strekken daarheen, om de waarheidsliefde en geloofwaardigheid der Evangelisten boven allen twijfel te verheffen.
Dezelfde waarheidsliefde is ook vooral blijkbaar in de opgeteekende redenen van jezus na zijne gevangenneming: want al verschillen de Evangelisten in de opgave van dezelve, zij stemmen nogtans daarin overeen, dat zij van dien tijd af een geheel ander karakter hebben, dan zijne vorige manier van spreken. Dit wordt gestaafd door eene onderlinge vergelijking van de berigten der Evangelisten, betrekkelijk deze redenen, en door eene ontvouwing van het onderscheidende, schoone en geloofwaardige van dezelve. Het resultaat van deze vergelijking is, dat de Evangelisten, die ooggetuigen waren van de laatste voorvallen uit het leven van jezus, eene nadere, levendiger deelneming aan dezelve in hun verhaal moesten aan den dag leggen; terwijl lukas weder als bedaarde Historicus verschijnt, die, zelf geen Apostel, maar slechts hun togtgenoot, en een even warme vereerder van jezus als deze, eene natuurlijke hoogachting jegens hen bewijst, en uit dien hoofde vele voorvallen, die 's Heilands vertrouwelingen niet tot eere verstrekken, maar die zij zelve met de grootste openhartigheid verhalen, in een verschoonend en zachter licht voorstelt. Wie gevoelt niet de teedere en vereerende menschenkennis, in deze aanmerking gelegen? Ten bewijze worden aangehaald de verloochening van petrus, het lijden in Gethsemane, de gevangenneming van jezus, het verraad van judas, en het verhoor van den Heiland. Schoon, en als uit ons hart geschreven, is de voorstelling van het lijden

{==100==} {>>pagina-aanduiding<<}
in Gethsemane, als een strijd van het menschelijk gevoel met het goddelijk besluit, om voor het heil des menschdoms den dood te ondergaan. - Voortreffelijk zijn de menschkundige aanmerkingen van den Schrijver over het verraad van judas. Op eene natuurlijke, eenvoudige wijze toont hij, hoe judas, in wiens hart gierigheid, de wortel van alle kwaad, diep lag verborgen, van vriendschap en liefde tot misnoegdheid en verbittering tegen jezus moest overslaan, hoe deze inwendige opwellingen door uitwendige aanporringen werden versterkt, hoe zijn voornemen allengs in hem tot rijpheid kwam en ter uitvoer gebragt werd, en hoe, na zulk eene ontzettende daad, geen stilstand mogelijk was, vermits het doel bereikt, de daad volbragt, de hartstogt, die niet de vrije verkiezing, maar donkere neigingen volgt, bevredigd was, en het nadenken in deszelfs plaats trad. Wij voor ons achten dit stuk der Evangelische geschiedenis, 't welk zoo zeer verschillend verklaard werd, door deze uitvoerige ontvouwing voldongen. Hierop volgt eene vergelijking van de verhalen der drie eerste Evangelisten, betrekkelijk eenige afzonderlijke omstandigheden in de lijdensgeschiedenis.
Na dit alles gaat krummacher over tot de ontwikkeling van den veredelden Christelijken tijdgeest, bewezen uit de inrigting der Evangelien. Het Evangelie van mattheus is in zijnen vorm het meest Hebreeuwsch - niet omdat het voor Christenen uit de Joden is geschreven - maar omdat het in de vroegste tijden is opgesteld, toen het Christendom zich nog niet verder ontwikkeld en van het Jodendom losgerukt had, 't geen, naar de bedoeling van deszelfs Stichter, eerst allengs zou geschieden. Een aantal voorbeelden uit dat Evangelie bevestigen zulks. Het Evangelie van lukas, daarentegen, bevat in zijnen vorm de geschiedenis der voortgaande ontwikkeling van 's Heilands leer en van deszelfs ontwerp bij de Discipelen. Een vrijere geest en ruimere uitzigten kemmerken hetzelve. Ook behelst het reeds sporen van den toekomstigen togtgenoot des grooten Apostels der Heidenen, en bewijst des schrijvers duidelijker inzigten in het groot en alomvattend ontwerp van jezus; gelijk met gepaste voorbeelden wordt aangetoond.
Men ziet, hoe uitnemend geschikt het gezegde is, om den weg te banen tot de ontwikkeling van het denkbeeld des Godsrijks bij de Joden. Jezus vond dit denkbeeld als een algemeen heerschend volksgevoelen. Hij bediende zich van

{==101==} {>>pagina-aanduiding<<}
dit beeld, niet omdat hij zich schikte naar de godgeleerde spitsvindigheden van zijnen tijd, maar omdat het voor zijn verheven oogmerk noodzakelijk was, uit hoofde van de innige vereeniging van hetzelve met de eigene vorming en het karakter der geheele Natie. Krummacher ontwikkelt dit Joodsche denkbeeld, en toont aan, hoe jezus hetzelve op verschillende wijze veredelde en tot het heerlijkste ideaal verhief, en in welk eene betrekking het stond met de leer van de onsterfelijkheid der ziele.
Dit alles nu wordt op de Evangelische geschiedenis zoodanig toegepast, dat het ter opheldering verstrekt van vele woorden, redenen en daden van jezus. Breedvoerig weidt de Schrijver vervolgens uit over de dichterlijke en profetische redenen van jezus, derzelver bedoeling, schoonheid, waarheid en voordragt bij de Evangelisten naauwkeurig ontvouwende. De voordragt is, naar zijn oordeel, fragmentarisch, en draagt vele kenmerken van de subjectiviteit der schrijvers; 't geen echter niet het minst de gelooswaardigheid van dezelve benadeelt, gelijk hij met bondige redenen aantoont.
Het slot des geheelen Werks is toegewijd aan eene ontwikkeling der Gelijkenissen in 't algemeen, en van sommigen in 't bijzonder. Vooraf toont krummacher, dat jezus door zijne gelijkenissen aan zijne Discipelen de zuiverste denkbeelden van het zedelijk en geestelijk Godsrijk wilde mededeelen, en bepaalt derzelver beteekenis. Waarom leerde jezus in gelijkenissen? Deze vraag wordt met een' diepen blik in de zaak beantwoord. Vervolgens worden de parabels als epische gelijkenissen met betrekking tot het Godsrijk beschouwd. Naar het gevoelen van den Schrijver, moet men de parabels niet aanmerken als zinnelijke inkleedingen van zedekundige waarheden, maar als gelijkenissen, welke in de eerste plaats eene, om het zoo te noemen, politiek-godsdienstige of theocratische strekking hebben, en ten deele in betrekking staan met de huishouding, gesteldheid en toekomstige ontwikkeling van het Godsrijk, ten deele met de pligten, welke op de Apostelen en Discipelen van jezus, als uitbreiders van dit Rijk, rustten, met derzelver verbindtenis met hunnen Heer en het nieuwe Godsverbond, waartoe dan ook de belooningen behooren, welke, bij eene getrouwe vervulling der pligten, hun ten deel zouden vallen. Na dit in 't algemeen over de parabels te hebben aangemerkt, zoekt

{==102==} {>>pagina-aanduiding<<}
krummacher een' bepaalden gang in de voordragt van dezelve aan te wijzen.
Vermits vele parabels didactisch of paranaetisch zijn, of van dien aard, dat jezus door dezelve zijne vertrouwde Discipelen en Apostelen ter vestiging van het Godsrijk vormde, en die pligten in hen ontwikkelde, welke zij in hun aanstaand beroep, en met betrekking tot hunne toekomstige lotgevallen, zouden moeten vervullen, beschouwt onze Schrijver dezelve afzonderlijk, en ontwikkelt den inhoud en geest van de meesten.
Niets is natuurlijker, dan dat de laatste parabels van jezus, kort vóór zijnen dood aan zijne Discipelen medegedeeld, zijne bijzondere gemoedsgesteldheid moeten kenmerken. Hoe waar dit zij, welke betrekking deze parabels hebben, ten deele tot zijn naderend afscheid, ten deele tot de aanstaande lotgevallen van den Joodschen staat, en van de vijanden des Godsrijks, ten deele tot de toekomstige belooningen van zijne standvastige belijders, vinden wij hier voortreffelijk aangetoond.
Ten slotte volgen nog eenige aanmerkingen over de aesthetische waarde der parabels van jezus. Wie twijfelt, of de Schrijver vooral in dit gedeelte der H. Schrift diep is ingedrongen, die weet, welk een meester hij zelf is in deze verhevene soort van dichtkunde?
Men ziet uit dit beknopt verslag, welk eenen rijkdom van belangrijke zaken dit Boek bevat. De manier, waarin het is geschreven, beantwoordt ten volle aan de schoonheid en belangrijkheid des onderwerps. Krummacher, een man, die omvattende kunde en schranderheid niet slechts met eene levendige verbeelding, maar, wat meer is, met een godsdienstig harte vereenigt, dringt diep in den geest der H. Schriften. Zijn fijngevoelige geest weet uit alles het edelste op te zamelen, en dringt somwijlen met eene verwonderenswaardige juistheid door, waar menig Geleerde staat. Voor zijne reine ziel ontsluit zich het heiligdom van den Godsdienst, en waar hetzelve voor hem gesloten blijft, daar ligt de reden niet zoo zeer in zijn gemoed, als in den invloed der kunst op hem. Zijn hart is rein godsdienstig, en waar dit werkt, afgescheiden van allen vreemden invloed der speculatie, daar mist het ook zelden den waren zin.
De Vertaling heeft nog zeer veel van het oorspronkelijk taaleigen behouden. Maar - wij erkennen ook gaarne

{==103==} {>>pagina-aanduiding<<}
het moeijelijke, om des Schrijvers woordenrijken en zwellenden stijl in eene zuivere taal over te brengen. De uitlatingen en inkortingen van het oorspronkelijke, welke de Vertaler op vele plaatsen noodig geacht heeft, kenmerken deszelfs oordeel doorgaans zeer voordeelig. Het spijt ons, dat hij niet de moeite genomen hebbe, de aangeteekende zinstorende drukfeilen te verbeteren. De meesten zijn zoo getrouwelijk overgebragt, dat men op eenige plaatsen juist het tegendeel leest van 't geen krummacher wil zeggen. Zoo leest men bladz. 19 in de noot: zij hebben meer een epos der toekomst bij de profeten, voor: zij hebben slechts, enz.; bl. 145. in welke ook hem hetzelfde wedervaren zou, voor: in welke ook hun, enz.; bl. 296. hij eerde in de genen, die hem vervolgden en doodden, de waarheid, voor: de menschheid; bl. 369. deze geestdrift van den Verrader, voor: deze begroeting; bl. 412. hoe weinig zijne jongeren bij zijn leven gisten en gissen konden, voor: hoe weinig zijne jongeren bij zijn leven den omvang van hetzelve gisten, enz.; bl. 417. dan mag hij ook niet als de derde persoon voor den dag komen, voor: dan mag hij ook alleen, enz.; bl. 449. zonder die in zijn prisma op te vangen, voor: om die, enz.
Wij wenschen het Boek in veler handen, en, wanneer hetzelve met den geest des oordeels en der onderscheidinge wordt gebruikt, twijfelen wij geenszins, of het zal, overeenkomstig den wensch van Schrijver en Vertaler, medewerken ter verheerlijking van god en jezus christus, en ter bevordering van redelijke Godsdienst- en Bijbel-kennis.




Verhandeling over de verbreiding der Evangelieleer over den Aardbodem; door Mr. Rhijnvis Feith. Te Amsterdam, bij J. Allart. 1809. In gr. 8vo. 307 Bl.

Behalve twee bekroonde Verhandelingen van de Heeren statius muller en van kampen over de uitbreiding des Christendoms, in het vorige jaar door Teylers Godgeleerd Genootschap in 't licht gegeven, waren, volgens het Voorberigt, nog twaalf andere Antwoorden ontvangen, en daaronder vele, die alle aandacht verdienden, en, behalve de twee bovengemelde voortreffelijke Stukken, nog twee andere, die ook elk der Gouden Eermunze waardig gekeurd werden, ofschoon eindelijk de schaal

{==104==} {>>pagina-aanduiding<<}
der beslissing dezelve beneden de twee bekroonde deed stellen. Of dat van den Heere feith, hetwelk althans ook naar den prijs gedongen heeft, een derzelven zij, is ons onbekend. Ook wordt hetzelve door hem niet in 't licht gegeven, om zich eenigzins over de uitspraak zijner eigen gekozen Regters te willen beklagen, en nog minder, om zich van hun oordeel op dat des Publieks te beroepen. De Schrijver erkent overtuigd te zijn, dat er naar billijkheid gevonnisd is. Alleen, om aan de begeerte van diegenen onder zijne goede vrienden te voldoen, die er wel eenigen prijs op wilden stellen, om bepaald ook zijne gedachten over dit onderwerp te kennen, ziet deze Verhandeling het licht.
Wij willen onzen Lezeren den inhoud en het geheele beloop derzelve kortelijk mededeelen.
De opgehangene Prijsvraag was deze: ‘In welken opzigte mag men redelijkerwijze onderstellen, en op goede gronden besluiten, dat de verbreiding der Evangelieleer, oorspronkelijk, door God bedoeld zij? In hoe verre is dit doel reeds bereikt? En hoe laat zich, op die wijze, de tegenwerping der Ongeloovigen, ontleend uit de schijnbaar nog zoo onvolkomene uitbreiding dier Leer onder het menschdom, vergeleken met hetgeen daaromtrent in oude tijden voorspeld is, het beste en meest voldoende oplossen?’ Deze, zoo als zij daar ligt, opnemende, verdeelt de Heer feith zijne beantwoording in vier deelen.
In het eerste Hoofdstuk wordt dan onderzocht, in welk opzigt men redelijkerwijze onderstellen, en op goede gronden bestuiten moge, dat de verbreiding der Evangelieleer, oorspronkelijk, van God bedoeld is. Dit onderzoek valt geheel anders uit, dan bij de bovengemelde Schrijvers; zie ons verslag in de Letteroef. van 1809. bl. 233, 277. Volgens den Heere feith, gebiedt ons zelfs de Rede, zonder door eene bovennatuurlijke Openbaring voorgelicht te zijn, dit vast te stellen, dat eenmaal alle redelijke bewoners der aarde, als kinderen van denzelfden hemelschen Vader, een en hetzelfde huisgezin uitmaken, en zich als zoodanige erkennen en eerbiedigen zullen; maar dat dit buiten de Evangelieleer, en derzelver algemeene erkentenis onder het menschdom, naauwelijks te denken, althans niet zeker te berekenen is. De Openbaring bevestigt, zijns oordeels, ten krachtigste, dat men dit met grond mag verwachten. Hier doorloopt hij de oude voorzeggingen, die

{==105==} {>>pagina-aanduiding<<}
niet alleen de toekomstige verspreiding van verlichte godsdienstkennis onder allerlei volken, eene eindelijke volstrekte algemeenheid van toekomstige verlichting en verbetering zullen aanduiden. Er wordt begonnen met de bekende voorspelling, reeds aan Abraham gedaan, en vervolgens, uit Ps. XXII, CX. Jes. XI:6-10. XLV:22-24. Jer. XXXI:24 en andere godspraken, beweerd, dat 't Gods bedoeling zij, door de Christelijke Leer, ware, eenmaal algemeene verlichting over de gansche aarde te verbreiden. Jezus zelf, die zich en zijne Apostelen het licht der wereld noemt, zal, zoo door den geheelen geest zijner Leer, als door de ondubbelzinnigste verklaringen, duidelijk te kennen gegeven hebben, dat zijn plan van verlichting en begelukzaliging volstrekt algemeen was, de gansche aarde omvattede en het geheele menschdom bedoelde; de Apostelen zullen niet alleen het zelfde betuigd, maar ook een aantal van de oude voorzeggingen, op het duidelijkste, op de eindelijke vervulling van dit plan toegepast en t'huis gebragt hebben; zijn geheel gedrag zal dit bevestigd hebben, daar hij niet slechts met zijne Landgenooten, met Joden, maar, geheel tegen den geest en de godsdienstige begrippen van alles, wat hem omringde, ook met de zoo zeer gehate Samaritanen en onreine Heidenen omging, en aan allen hetzelfde onderwijs mededeelde. Onder zijne hiertoe behoorende uitspraken komen die, welke men Matth. VIII:11, 12. Luk. XIII:24-30. Joh. III:16, 17. VIII:12. Matth. XIII:24-30. XXVIII:19. Luk. XXIV:47. Mark. XVI:13. aantreft, vooral in aanmerking. Ten bewijze, dat de Apostelen ook in dien geest geleerd hebben, beroept zich de Schrijver op 1 Kor. XV:24, 25. Phil. II:6-11. 1 Tim. II:4. vooral op Rom. XI:25. Als men nu evenwel met 's mans redeneringen, over deze en alle bovengenoemde plaatsen, de weldoordachte aanmerkingen, zoo van statius muller, bladz. 18-24. 29-32. 36-41. 121 en verv., als van van kampen, bl. 453 en verv.
vergelijkt, zal er, dunkt ons, vrij wat bevonden worden te ontbreken aan de duidelijkheid en zekerheid der gevolgtrekking, die onze Schrijver er uit afleidt. Wij wenschten deswege, dat, 't geen wij aan 't einde van dit Hoofdstuk, bl. 52, 53, lezen, weggebleven ware. ‘Voor elk,’ zegt de Heer feith, ‘die waarachtig aan het Evangelie gelooft, en den eigenlijken grammaticalen zin van hetzelve eerbiedigt, meene ik genoeg bewezen te hebben. Voor velen der Uit-
{==106==} {>>pagina-aanduiding<<}
leggeren van onzen tijd heb ik zeker niets bewezen. Maar zou de Openbaring voor elk, die in zijn hart niet aan haar gelooft, ook iets anders kunnen bewijzen, dan hetgeen hij vooraf reeds wilde, dat zij bewijzen zou? Eene, naar onze denkbeelden, wijsgeerige uitlegging der Evangelieleer op te dringen, is haar te verwoesten, en van voren te bepalen, wat zij leeren kan en moet, is haar volkomen noodeloos te keuren. Dan voor dezulken is mijne Verhandeling niet geschreven.’ Men kan van ganscher harte aan de Openbaring gelooven, en verre af zijn van aan dezelve eene wijsgeerige uitlegging te willen opdringen, zonder dien grammaticalen zin aan te nemen, welken de gewone opvatting, die de Schrijver gevolgd is, er aan hecht.
In het tweede Hoofdstuk komt de vraag te berde, in hoe verre is dit doel reeds bereikt? Het antwoord komt hier op neder: deze uitbreiding is reeds werkelijk veel grooter, dan men in de tegenwerping vooronderstelt; ja het doel van God is reeds dadelijk in zoo verre bereikt, als het op eene natuurlijke wijze uit den aard der zake bereikt kon worden, en ver genoeg, om het eensdeels volstrekt onmogelijk te keuren, dat de Evangelieleer immer weêr van den aardbodem verdrongen worde, en, anderdeels, om uit haren eigen aard en natuurlijke strekking reeds met volkomene zekerheid te kunnen besluiten, dat ze haren weldadigen invloed eens over de aarde verbreiden moet, en door het gansche menschdom geëerbiedigd zal worden. De Evangelieleer kan niet weder verloren raken, dewijl de Rede reeds genoeg ontwikkeld is, om in dezelve, afgezonderd van alle menschelijke bepalingen en bijvoegsels, niets dan louter tastbare en klaarblijkelijke waarheid te moeten vinden, en dewijl deze Leer volkomen naar den aanleg van den mensch berekend is, en in een onafscheidbaar verband met zijne ware gelukzaligheid staat. Bovendien liggen nog in het Evangelie zelve gronden, die ons overtuigen kunnen, dat het uit zijnen eigen aard en door zijne natuurlijke strekking eens de Godsdienst van den aardbodem moet worden. Het staat in de naauwste betrekking tot onze redelijkheid; naar mate de laatste dus toeneemt, moet het eerste zich telkens meer als waarheid bewijzen. Het is ook berekend naar onze behoeften, dewijl het alleen in staat is, om ons in den grond te verbeteren, en ons alleen ware voldoening, geruststelling en troost geeft, wanneer wij die elders te

{==107==} {>>pagina-aanduiding<<}
vergeefs zoeken. Zoodanige Leer, die niet slechts behoefte is voor alle menschelijke nooden, maar ook de zekerste aanwijzing, en het beste, zoo niet eenigste middel tot die volkomenheid bevat, waarvoor de menschelijke natuur vatbaar is; zoodanige Leer moet, bij eene toenemende zich dagelijks ontwikkelende Rede, eens de Godsdienst des menschdoms worden, en alle deszelfs nooden eindelijk vervullen.
In het derde Hoofdstuk wordt de oplossing, dat het doel van God dadelijk als reeds bereikt mag beschouwd worden, ter toetse gebragt. 't Komt den Schrijver geheel onaannemelijk voor, dat het doel van God zich alleen tot een aanmerkelijk, meest beschaafd gedeelte des menschdoms zou bepalen. Hij kan zich in geenen deele met hun vereenigen, die ook den invloed der Christelijke Leer op het godsdienstig stelsel der Mohammedanen willen in rekening gebragt hebben. Door dit aan te nemen, verminkt men, zijns inziens, het wezen van het Christendom, alsof dit alleen gelegen ware in de verbetering der gemeene natuurlijke Zedeleer, en, bij de kennis van den eenigen God, de volbrenging van de pligten dezer Zedeleer de weg tot vergeving der zonden en gelukzaligheid zij, welken het Evangelie aanwijst.
Maar nu blijft nog de zwarigheid over: waarom is het gezegde doel, zoo het waarlijk Gods doel is, dan niet reeds algemeen bereikt? Deze zwarigheid tracht de Schrijver, in het vierde Hoofdstuk, in 't breede op te lossen. Hij beweert, van den eenen kant, dat het doel van God, op eene redelijke wijze, niet anders bereikt kon worden, dan wij het tot hiertoe gezien hebben, door den weg namelijk van redelijke overtuiging, dewijl uit den eigen aard der Evangelieleer hare uitbreiding wel zeker, maar tevens niet dan langzaam en onmerkbaar moet zijn, en volstrekt geene ijlingsche opheffing of overwinning van alle de hinderpalen, die zich tegen haar stellen, kan gedacht worden; en van den anderen kant, dat Jezus zelf dit niet anders verwacht, en meer dan eens duidelijk te kennen gegeven heeft, dat de verbreiding van zijne Leer met een aantal geduchte zwarigheden verbonden was, en de volvoering van zijne groote onderneming, ja, wel zeker en onfeilbaar, maar echter tevens niet dan zeer langzaam, en zelfs zoo onmerkbaar, als het zaad, dat een mensch in de aarde wierp, uitsproot en lang werd, zonder dat hij zelf wist hoe, en als over 't algemeen de werkingen

{==108==} {>>pagina-aanduiding<<}
der natuur zijn, zou kunnen voortgaan, en hare volkomenheid bereiken. In dit Hoofdstuk vooral ontmoet men zeer vele voortreffelijke aanmerkingen, die ten minste eenigzins dienen kunnen tot verklaring van de niet zoo spoedige algemeene verspreiding en aanneming der verlichting van de Christelijke Leere. Meermalen is bij dezelve gebruik gemaakt van het veel goeds bevattend Werk van krummacher ueber den Geist und die Form der Evangel. Geschichte (*), en degerando Hist. compar. des syst. de Philos. relativement aux princ. des connoiss. hum. Tegen kant en diens aanhang wordt ook hier en daar vrij wat gepolemiseerd.
Van dien aard is ook de inhoud der Bijlage, behelzende eenige aanmerkingen, die men, omtrent de prediking van het Evangelie onder de Heidenen, gewoon is te maken. Zij zijn voornamelijk ingerigt tegen de bedenkingen, door raynal, in diens Hist. Philos. et Polit. des Etabl. et du Comm. des Europ. dans les deux Indes, en door onzen Landgenoot haafner, in deszelfs bij Teylers Godgel. Genootschap bekroonde Verhandeling, in 't midden gebragt. Wij kunnen niet ontveinzen, dat het ons, in deze Bijlage, zeer aanstootelijk is voorgekomen, dat de Heer feith, vol verwachting van de hedendaagsche Zendeling-Genootschappen, tot bevordering der uitbreiding van het Christendom onder de Heidenen, diegenen, welke daarover niet zoo gunstig denken, in gelijken rang plaatst met die het Christendom in hun hart vijandig zijn, en het voorstaan van het Zendelingwerk integendeel, als een kenmerk van opregte verkleefdheid aan de Goddelijke Openbaring, doet voorkomen. Stoute magtspreuken, gegrond op kwalijk uitgelegde gezegden van Jezus en de Apostelen, doen hier weinig af tegen welgegronde uitspraken van het gezond verstand en onweersprekelijke waarnemingen, zoo wel van onzen tijd, als van vroegere eeuwen. Men vergelijke hier weder de oordeelkundige aanmerkingen van statius muller, bl. 230-242. en van kampen, bl. 442-446.
Achteraan is nog gevoegd een Fragment van een Brief van eenen Ongenoemden, mede ingerigt tot wederlegging van haafner, daar hij handelt van de Hindous in Ben-
{==109==} {>>pagina-aanduiding<<}
galen en Hindostan. Wij ontkennen niet, dat daarin, even als in de Bijlage, veel waars gezegd is; maar welke is nu de gevolgtrekking? Is, alles zamengenomen, de voorname inhoud van het Werk van haafner daarmede wederlegd? Elk onbevooroordeeld Lezer doe hier uitspraak! Ter beoordeeling van den staat van het Christendom onder de Hindous, had ook nog gebruik kunnen gemaakt zijn van paulin, Voyage aux Indes Orientales, avec les Observations de M.M. anquetil du perron, j.r. forster et silvestre de sacy. 't Ontbreekt intusschen nog aan volledige berigten, die de vereischte zekerheid en naauwkeurigheid hebben, zoo omtrent deze, als andere landen.
Wat daarvan zij, wij vereenigen ons gaarne, in zoo verre, met diegenen onder de goede vrienden van den Heere feith, aan wier verlangen door de uitgave der voorafgaande Verhandeling voldaan wordt, dat wij, na al 't gene door de genoemde Schrijvers der met Goud en Zilver bekroonde Verhandelingen, met kennis van zaken en welwikkend oordeel, over de voorgestelde Prijsvraag, zoo wel ter snede, gezegd is, ook de gemeenmaking van dit weldoordacht Stuk, dat zeer veel voortreffelijks behelst, ofschoon wij het anders met den Schrijver in de hoofdzaak minder eens zijn, geenszins overtollig rekenen.






Gedachtenis van Jacobus Arminius, bij de tweehonderdste verjaring van zijnen dood, gevierd op den 22sten van Wijnmaand des jaars 1809, in eene Kerkelijke Redevoering door A. Stolker, Remonstrantsch Leeraar te Rotterdam. Met Aanteekeningen. Te Leyden, bij D. du Mortier en Zoon. 1809. In gr. 8vo.

Het tweede Eeuwfeest van arminius te vieren, voegde gewis niemand beter, dan eenen Leeraar dier Remonstantsche Broederschap, welke zich op des eersten voetspoor, in tijden van kerkelijke en staatkundige beroering, vestigen moest, en slechts aan weinigen was de uitvoering dezer taak zoo goed toevertrouwd, als aan den Eerw. stolker, van wege zijne bijzondere kunde in de Kerkelijke Geschiedenis algemeen beroemd. Dien grooten Man, het sieraad der Hervormde Kerk, in het laatste der 16de en het begin der 17de eeuw, verstandig ijverende voor

{==110==} {>>pagina-aanduiding<<}
datgene, wat hij, na eigen overtuiging, voor Christelijke waarheid hield, en om zijne braafheid door de boosheid gelasterd en vervolgd, meer van nabij te kennen, moet gewisselijk voor de Remonstranten zelven eene zalige erinnering, voor alle vrienden van waarheid een dierbaar geschenk genoemd worden.
De Eerw. stolker neemt de aanleiding tot zijne stichtelijke Redevoering uit Hebr. XIII. vs. 7, en schetst arminius, als ijverig en gematigd Voorstander van hetgene hij voor goddelijke waarheid hield, die uit dezen hoofde zeer veel leeds verduren moest, en echter ten einde toe getrouw bleef aan derzelver belijdenis; voorts als Geleerden, inzonderheid als Godgeleerden, als Leeraar, als Mensch, en als Voorganger zijner Medechristenen. Tot het eerste gedeelte behoort, natuurlijkerwijze, de voordragt van 's Mans levensgeschiedenis, welke, voor geen uittreksel vatbaar, zelve moet worden gelezen. Zij is allezins getrouw, en wordt nog in een Naschrift gestaafd met eenige uitdrukkelijke aanhalingen en bewijzen, ter wederlegginge der zoodanigen, die den eerwaardigen Man op allerlei wijzen hebben gepoogd te schandvlekken: welke wederlegging in de Leerrede zelve geenszins voegde.
Hoe zeer nu het leven van den grooten arminius meermalen, en bijzonderlijk door c. brandt, is beschreven, heeft echter deze Gedachtenis dit bijzondere voordeel, dat zij een geheel overzigt geeft van 's Mans werkzaamheden ten opzigte der godsdienstige vrijheid, het hoogste geschenk voor den mensch, als redelijk wezen, en alzoo het verband aanwijst, waarin de gevoelens des grooten Mans staan met de Broederschap der Remonstranten, zonder dat daaruit eenigzins volgt of volgen kan, dat juist de godgegeleerde begrippen van arminius ook die der Remonstranten geweest zijn, nog zijn, of behooren te wezen. Ook deze dwaling, ofschoon reeds dikwerf en openlijk wederlegd, wordt bij deze gelegenheid op nieuw wedersproken, en zulks is alzoo belangrijk voor hun, die, hetzij ter goeder trouw, door verkeerde onderrigting van anderen, mistasten, als voornamelijk voor de zoodanigen, die - tot welk oogmerk, mogen zij zelve oordeelen, - deze opzettelijke misvatting nog bij voortduring verspreiden.






{==111==} {>>pagina-aanduiding<<}

Proeve eener oordeelkundige Beschouwing van sommige belangrijke Onderwerpen, betrekkelijk de Ziekte der Geleerden van Mr. W. Bilderdijk, door Gijsbert Swartendijk Stierling, gewoon practiserend en Stads Med. Doctor te Haarlem. Te Amsterdam, bij Immerzeel en Comp. In gr. 8vo. 331 Bladz.

Indien het Dichtstuk van den Heer Mr. w. bilderdijk, afgescheiden van deszelfs, te regt door een der Medebeoordeelaars geprezen dichterlijke waarde (*), aan eene meer bepaalde, zoo wel physiologische en pathologische, als therapeutische heoordeeling onderworpen ware geweest, dan zou Rec. ruime stoffe gevonden hebben, om het ongegronde, tegenstrijdige en nadeelige in hetzelve, getoetst aan echte wetenschappelijke Geneeskunde, aan te toonen. De Beoordeelaar zelfs der dichterlijke waarde van genoemde Leerdicht, ofschoon verklarende geen Geneeskundige te zijn, gevoelde de onbestaanbaarheid en het zich wedersprekende van verscheidene denkbeelden en stellingen des Dichters; met hoe veel meer regt zou zich dus de in de Geneeskunde geoefende niet in staat bevinden, om dit op veelvuldige wijzen ten klaarste aan den dag te leggen! Het was ook om deze reden, dat Rec. vermoedde, dat het Dichtstuk van de zijde der Geneeskunde getoetst zou worden, en meende zich daarin niet bedrogen te zien, toen hem de Proeve van den Haarlemschen Geneesheer stierling ter hand gesteld werd, welke thans ter beoordeeling voor hem ligt.
Ziet zich meermalen de Lezer, bij het vergelijken van den inhoud met het Werk, welks titel hem alles schijnt te beloven, jammerlijk bedrogen; zoo gebeurt het echter ook, aan den anderen kant, dat hij bij het doorlezen veel meer vindt, dan hij, op den titel af, had kunnen en mogen verwachten. In dit laatste geval nu moet Rec. erkennen zich bevonden te hebben, toen hij deze Proeve in handen nam. Hij kan evenwel den titel niet wel met den aard en den inhoud der Proeve zelve in overeenstemming brengen. De Schrijver immers zou de vruchten zijner overweging, na het lezen van het Dichtstuk des Heeren

{==112==} {>>pagina-aanduiding<<}
bilderdijk, bijzonder tot de Ziekte der Geleerden zich bepaald hebbende, ook zonder dadelijk dat Werk te wederleggen en zulks op den titel uit te drukken, hebben kunnen uitgeven; vooral ook, daar er in deze Proeve zoo veel voorkomt, bijzonder het 5de Hoofdstuk, dat in geen onmiddellijk verband met het Dichtstuk zelf staat. Velen zal de Schrijver nu op het vermoeden gebragt hebben, alsof hij, om te pronken met den naam van zulk eenen met regt beroemden Dichter, denzelven bezigde, ten einde nu eens zijne gedachten over een en ander natuur-, ziekte- of geneeskundig onderwerp in het licht te geven. Dit vermoeden is wel bij Rec., vooral na het lezen van des Schrijvers Voorberigt, waarin hij zich op eene gepaste nederige wijze aangaande het doel van zijn Werk nader verklaart, verdwenen; maar hij gelooft, dat ieder, en inzonderheid een jeugdig Schrijver, zich zoo veel mogelijk moet trachten vrij te houden van de geringste beschuldiging van aanmatiginge of verwaandheid.
Dan, onze verdere aanmerkingen hieromtrent wederhoudende, die, ofschoon vooraf geplaatst, geenen nadeeligen invloed op deze vrucht zijner overweging kunnen hebben, willen wij ons thans meer opzettelijk bij den inhoud zelven bepalen; den Schrijver reeds bij voorraad verzekerende, dat wij zijn Werkje in geenen deele willen gerangschikt hebben onder de Boeken, welke niet hadden behooren gedrukt te worden, (zie Voorberigt, bl. XI;) iets, waarvoor hij reeds gewaarborgd is, daar andere Beoordeelaars, die zulk eene Rubriek hebben aangenomen, hetzelve daaronder niet rangschikten.
Natuurkunde van 's menschen geest en ligchaam, ziektekunde en wijsgeerige bespiegelingen zijn de onderwerpen dezer Proeve. Vijf Hoofdstukken maken haren inhoud uit. Het eerste, over de pijn en den pijnverdoovenden invloed der ziele op het ligchaam handelende, strekt ter wederlegging van het geopperde gevoelen des Dichters, dat het zintuig der pijn, hoe teeder of hoe verouderd, nooit verstompt. Alles afdoende is het aangevoerde des Schrijvers tegen eene stelling, waarmede ook Rec. zich nimmer kon vereenigen; terwijl wij den Dichter in den 4den Zang, in zijne beschrijving van den slaap, zichzelven hooren tegenspreken, wanneer hij ter neder stelt, dat de slaap de zorg, de pijnen smoort. - Het tweede Hoofdstuk bevat tegenwerpingenen aanmerkingen betrekkelijk de zoogenaamde heelkracht der Natuur, tegen de stelling: de ziekte

{==113==} {>>pagina-aanduiding<<}
is heelingskracht en geen verdervingszucht. Ofschoon Rec. over 't algemeen zich wel vereenigen kan met het aangevoerde des Schrijvers, vreest hij echter, of hetzelve bij allen die uitwerking hebben zal; hier toch wordt de leer der Critische dagen zijdelings in een zeer ongunstig daglicht gesteld, en daarbij de Akademische Verhandeling van den Heer knoche aangehaald, op welke door anderen, voor eenige jaren, de gegrondste tegenbedenkingen aangevoerd zijn; terwijl, naar ons inzien, die ziekte, welke, geheel aan zichzelve, zonder hulp der Geneeskunde, overgelaten, ofschoon wel het gestel des lijders slopende, echter in volkomene gezondheid wordt opgelost, als eenige tegenspraak kon bijgebragt worden ter erkenning der heelingskracht en ter ontkenning van verdervingszucht. - Dat hij, die aan de Natuur hare bevelen afvraagt en leerzaam volgt, de ware kunst van heelen bezit, was de stelling, door den Dichter zoo onbepaald als onvoorzigtig tevens aangevoerd, en welke voorzeker eene duchtige wederlegging behoefde, daar zij (ofschoon wel eens de Arts zich, trotsch op zijn meesterschap over de Natuur, ten onregte verhief) velen tot luije aanschouwers en bespiegelaars over de werkingen der Natuur in de Ziekten gevormd heeft. Al hetgene nu ter staving van de onwaarheid der genoemde stelling des Dichters door stierling is aangevoerd, kan en moet den eersten, en iederen onwerkzamen Arts, als zoo vele daadzaken, overtuigen van de verderfelijkste gevolgen bij zulk eene handelwijze. - Het derde Hoofdstuk is meer bespiegelend en wijsgeerig, en bepaalt zich tot het denken en het denkvermogen, ter wederlegging van 's Dichters regel: geen ligchaam is gezond, waar 't denkend werktuig treurt. Ook hier zouden wij meenen, dat de redenering van onzen Schrijver niet voor allen even afdoende zijn zal. Dat zijne tegenwerping aangaande de
gezondheid en de krachten der gekken, bij welken het denkvermogen treurt, niet van de sterkste is, zal spoedig in het oog vallen, wijl de Dichter zeker het oog gehad heeft op de eigenlijke Melancholia; waarvan wij ons overtuigd houden, daar hij het woord treuren bezigt; terwijl de Heer stierling ten onregte dit woord op het denkvermogen der gekken toepast, daar dit bij dezen veeleer vernietigd dan treurende is. En hoezeer worden wij op het uiterlijke aanzien bedrogen, en vertoont de krankzinnige niet zelden eene physieke gezondheid, welke maar

{==114==} {>>pagina-aanduiding<<}
al te dikwijls door de droevigste gevolgen wordt wedersproken, (vergelijk bl. 18). Al het overige, dat ook ter ontkenning van 's Dichters stelling: en 't stofloos deel bezwijkt, van 's ligchaams angst verscheurd, dienen zal, verdient de naauwkeurigste overweging, en getuigt van het schrander oordeel en de belezenheid des jeugdigen Schrijvers. - De besmetting, en de werking van smetstoffen op het ligchaam, maakt den inhoud uit van het vierde Hoofdstuk, waarin de aanleidende bronnen en oorzaken opgespoord worden, waaruit zoo wel zedelijke als ligchamelijke verbastering ontstaat; wordende daarbij het verband tusschen den val van den eersten mensch en den zoogenaamden toenemenden staat van verbastering nagespoord. Wij zouden te zeer uitweiden, indien wij in bijzonderheden over dit Hoofdstuk wilden treden; genoeg zij het, den Lezeren te verzekeren, dat zij ook hier meer vinden zullen dan zij vermoeden konden, en den Schrijver ons genoegen over de behandeling der daarin vervatte denkbeelden te doen blijken. - Het vijfde of laatste Hoofdstuk, dat wij reeds opgaven als niet dadelijk ter wederlegging des Dichters strekkende, bepaalt zich tot het leven, deszelfs oorsprong en verklaring, verband met de doode stoffe en met de ziel, tot de oorzaken van zwakte, het onderscheid, daarin gelegen, en tot de theorie harer geneeswijze. Aanleiding daartoe vond de Schrijver in die stellingen des Dichters, welke zich tot de versterking bepalen; rustende deze, volgens deszelfs gedachte, op den zamenhang der deelen, en is alzoo gelegen in de dierlijke stoffe zelve. En met opzigt tot de wederlegging daarvan moeten wij den Schrijver regt laten wedervaren, en hem danken voor de zoo fraaije als nuttige uiteenzetting zijner denkbeelden aangaande het leven en de zwakte: de Lezer ontvangt hier veel meer, dan hij billijkerwijze konde vorderen.
Wij hebben voorts bij het doorlezen van dit Werk met genoegen gezien, dat de Heer stierling van eenige, door hem, meenen wij, vroeger aangenomene, en wel eens driftig verdedigde stellingen schijnt terug gekomen te zijn; als, bij voorbeeld, de bewerktuiging der vochten, de verwerping van den uitroep over sthenie en asthenie, de aanneming van een' quantitativen en qualitativen graad eener nadeelig werkende oorzaak of van eenen prikkel, enz.
Ons oordeel, eindelijk, over den inhoud dezer Proe-
{==115==} {>>pagina-aanduiding<<}
ve, over het geheel genomen, is voor haren Schrijver allezins gunstig; wij hebben de beste gedachten omtrent zijne talenten, en beloven ons in hem een sieraad der edele wetenschap.




De Landing der Engelschen in Zeeland, door J. van Dijkshoorn, voormalig Stads Onderwijzer in de Fransche en Hollandsche Talen, enz. te Vlissingen. Tweede Druk. Te Vlissingen, bij J.I. Corbelijn. 1809. In gr. 8vo. 170 Bl.

De Nieuwsmaren van den dag gaven ons, tijdens de Landing der Engelschen in Zeeland, berigten van het aldaar voorgevallene, althans voor zoo verre als die tegenwoordig, wat den Vaderlande betreft, worden medegedeeld en in dezelve geplaatst. Te wachten was het, dat eerlang eene aaneengeschakelde en vollediger Beschrijving zon volgen van eene Gebeurtenis, die ongelukkig ten wederga kan dienen van der Engelschen Landing in Noordholland. Een en ander onder de Boekhandelaren hebben deswege Aankondigingen gedaan.
De voormalige Schoolonderwijzer te Vlissingen, van dijkshoorn, die de Gebeurtenissen, althans die, welke de stad zijner toenmalige inwoninge betroffen, als ooren ooggetuige bijwoonde, kon eigenaardig alle andere Schrijvers voor wezen. Hij heeft ook zeer vaardig de pen opgevat en dit voorloopig verhaal geleverd; - voorloopig, schrijven wij, omdat hij een breeder uitgewerkt Stuk, deze gebeurtenis betreffende, belooft. Wel zeer vaardig moet hij met het tegenwoordige gereed geweest zijn, daar hij, in een Naschrift van den tweeden Druk, (dien wij ontvangen hebben; de eerste kwam ons niet ter hand) den 1 Dec. 1809 gedagteekend, betuigt: ‘Uit de schikkingen, welke de Engelschen gedurende den Herdruk gemaakt hebben, zou men bijna moeten besluiten, dat zij niet meer voornemens waren het Eiland lange te behouden. Dit wederom schijnt onze in dit stuk hier en daar gehoudene redeneringen krachteloos te maken. Wij verzoeken daarom onzen Lezeren, het oordeel hierover op te schorten, tot dat het Eiland zal verlaten wezen; als wanneer wij, in een tweede Stukje, even onpartijdig de oorza-

{==116==} {>>pagina-aanduiding<<}
ken daarvan zullen boeken, als wij het gebeurde tot hiertoe verhaald hebben.’
Ter Inleidinge dient een kort overzigt van den staat des Krijgs tusschen Frankrijk en Engeland, en hoe Vlissingen ter Havenstad der Vloten, tot eene Landing in Engeland dienende, in vereeniging met de scheepstimmerwerven te Antwerpen, geschikt was, en daarom bovenal ten doele stond van der Engelschen aanval.
Eerst ontmoeten wij een zeer kort verhaal der Landing zelve, van de overeenkomst ter overgave met Middelburg getroffen, den aanval op Veere en de dadiging, de ontruiming van Rammekens, en de komst der Engelschen te Zierikzee. Deze komst voor Zierikzee, daar het inkomen van dat kanaal niet alleen vrij naauw is, maar daar het vaarwater zelve geacht werd voor zware schepen onbruikbaar, en bij de Engelschen te onbekend te wezen, om er zulk eene onderneming op te durven wagen, heeft een vreemd voorkomen. ‘Velen,’ schrijft dijkshoorn, ‘waren daarom van gedachten, dat men het den Generaal monnet te wijten had, dat den Engelschen Vlootvoogd genoegzame kennis van dat vaarwater was gegeven geworden.’ Dit gevoelen te toetsen, spaart hij tot eene andere gelegenheid; dan hij kan niet nalaten op te merken, dat het stremmen van den Handel der in de Stad Vlissingen gezetene Engelsche Kooplieden, en daarna hun, tot groot nadeel van de Stad en Burgerij, het wonen in dezelve te verbieden, dit gevoelen zeer veel schijns bijzet. ‘Het is bekend,’ vervolgt de Schrijver, ‘dat de Engelsche Handelaars hierop zich in de steden Veere, Zierikzee en Brouwershaven nederzetteden, en bij betaling van eenige zoogenaamde Retributien, welke, te zamen genomen, eene aanzienlijke som van verscheiden tonnen schats aanbragten, middel vonden, dat hun handel oogluikende geduld werd. - Niet minder bekend is het, dat zij het meerendeel hunner verzendingen over de beide eerstgemelde steden deden, en verpligt waren, voor de meeste zekerheid, daartoe de beste en ervarenste Zeelieden te gebruiken, die nu onafgebroken de Roompot bevarende, van dezelve eene zoo grondige kennis kregen, welke men te
vergeefs bij anderen zoeken zal. Eindelijk werd, op bevel van zijne Majesteit den Koning van Holland, eerst het betalen van eenige hoegenaamde Retributien verboden, en daarna door den drang der omstandigheden de bekende handel zelf

{==117==} {>>pagina-aanduiding<<}
belet, waardoor een groot aantal schepelingen geheel van hun bestaan beroofd werden; waarom zij van hunne verkregene kundigheden van het inwendige des vaarwaters zeer ligt gebruikt gemaakt hebben.’
Na het zeer kort vermelden der overgave van Zierikzee, ter Goes, en het Fort Bath, komt de Schrijver te Vlissingen terug. Wanneer men in aanmerking neemt, dat dit alles, met invlechting der getroffene Capitulatien, slechts 44 bladzijden verhaals beslaat, moet het onvolkomene van zelve in 't oog vallen. Ten aanzien van de steden Zierikzee, Brouwershaven, en de Eilanden Schouwen en Duiveland, alsmede ter Gees, erkent de Schrijver, gebrek aan geloofwaardige berigten te hebben.
Wegens het beleg, het bombardement, de vernieling en de overgave van Vlissingen voert hij meest de taal der deerlijke ondervinding, en maakt zulks verreweg het belangrijkste van dit Boekdeeltje uit.
Schoon dijkshoorn erkent geen bevoegd regter te zijn in zaken den Oorlog betreffende, alhoewel ook niet geheel onkundig in dezelve, durft hij echter vrijelijk zeggen, dat de Generaal monnet beter zou gedaan hebben, indien hij met de zijnen eene goede stelling in het Eiland, dat zijns achtens er genoeg oplevert, genomen had, dan zich in eene Stad te laten opsluiten, daar hij niet dan nutteloos volk verliezen kon. - Dit aangetoond hebbende, voert hij een aantal aanmerkingen en berispingen tegen dezen Generaal aan; als het doen af branden van vele Boerenwoningen, het omverhalen van twee Molens, het mangel aan Krijgstucht, het niet vroeger treffen eener eerlijke Capitulatie, enz. enz.
Het Bombardement der Stad Vlissingen, al het beangstigende en verwoestende, 't welk die gruwel des Krijgs met zich voert, beschrijft dijkshoorn breedvoerig, en, getuige van die jammertooneelen van brand, verwoesting en dood, deelt hij de gevoelens van zijn diep getroffen hart den Lezer mede; vele bijzonderheden vermeldende, welke op dit ramptooneel zich vertoonden. Wij moeten hier tot het Werkje zelve wijzen.
Den Generaal monnet werd eene sommatie ter overgave gedaan. Te vergeefs had de Schrijver getracht te weten te komen, wat er van die opeisching zij; zeker weet hij, dat er van wege den Franschen Generaal geen antwoord hoegenaamd op dezelve gegeven is: of dit stilzwijgen aan onwil of eenige andere oorzaak moet toe-
{==118==} {>>pagina-aanduiding<<}
geschreven worden, kan hij niet beslissen. ‘Daar zijn er,’ merkt hij op, ‘die gezegd, verhaald en geschreven hebben, dat de Engelsche aan den Franschen Bevelhebber bij deze gelegenheid zou voorgeslagen hebben, om de Vrouwen en Kinderen uit de Stad te laten gaan, haar eene veilige schuilplaats in Middelburg belovende.’ Dan, na een naauwkeurig onderzoek, gelooft hij, dat toen noch immer zoodanig een voorslag gedaan zij.
Na een hervat Bombardement, en het te werkstellen van twee Machines Infernales, die gelukkig geene werking deden, volgde de Capitulatie en de Overgave, na welke de jammeren, die de Stad geleden had, zich in volle grootte vertoonden, en hier breedvoerig beschreven worden, met de lijsten van gesneuvelde Burgers en Burgeressen, ten getale van 46, zooverre men dezer namen heeft kunnen opspeuren; terwijl in het geheel, zoo wel van het Garnizoen als de Burgerij, 335 personen gesneuveld zijn: voorts eene opgave van de geheel en gedeeltelijk afgebrande Huizen en verder beschadigde Woningen; zijnde er geene 20 Huizen onbeschadigd gebleven.
Wijdverschillende oordeelvellingen onderging de Capitulatie. Gunstig beschrijft dijkshoorn het gedrag der Engelschen in een en ander geval. Op nieuws doet hij het hart van weedom krimpen, bij de vermelding van de afgebrande Huizen op het grondgebied van Vlissingen, waar de Inwoners de nog bewoonbare grootendeels verlaten hadden, om den overmoed der strijdenden te ontwijken.
Schoon de Regering der overige Zeeuwsche Steden op den ouden voet gebleven was, werd die van Vlissingen veranderd. - ‘Als Mensch kan de Schrijver,’ meldt hij, ‘den Edelen Lord chattam zijne hulde niet ontzeggen; maar als Generaal beging hij zeer groote misslagen, welke den minstkundigen in 't oog liepen.’ Deze worden meer dan aangestipt.
Wel te regt merkt de Schrijver op, ‘dat Vlissingens Burgerij, sedert de Fransche wapenen zegevierend in Holland gekomen waren, aan alle de botsingen en wrijvingen was blootgesteld, welke bij de gezagvoerenden der Fransche en Hollandsche Natien binnen die Stad onafgebroken plaats hadden. Dat bij den eenen geduld werd, was bij den anderen eene misdaad. - Zij was aan alle de knevelarijen blootgesteld, welke een loszinnige Intriguant jan lyckenbroek haar op den hals haalde. - Wie herin-
{==119==} {>>pagina-aanduiding<<}
nert zich niet de komst van dezen naakten fortuinzoeker binnen de ongelukkige Stad Vlissingen? Hoe hij zich door verschillende Intrigues bij den Generaal monnet, tot wiens bederf hij ook strekte, wist belangrijk te maken? Hoe hij wist te bewerken, dat, kort daarop, hem volmagt gegeven werd - schoon de Stad nog aan Holland behoorde - om alle de Goederen, welke hij voor Engelsche Waren aanzag, uit de winkels te halen, gelijk hij dit ook te Middelburg deed, alwaar het in beslag nemen dier Goederen veelal door geld afgekocht werd? Hoe een Stads Kommandant jeannin, thans in Amsterdam zijn verblijf houdende, zich schatten binnen deze Stad wist te verzamelen, hetwelk al mede met knevelarijen gepaard ging? Hoe deze door een thory opgevolgd werd, die het nog beestachtiger maakte? Hoe de Stad verpligt werd enorme en alleen door dwang gewettigde uitgaven te doen, waardoor zij buiten staat gesteld werd om den noodlijdenden te hulp te komen, en vaak om zich de noodwendigste dingen tot hare eigene zekerheid tegen het woeden der golven aan te schaffen? Hoe, door de streken van bovengenoemden j. eyckenbroek, de Engelsche Kooplieden, die zich te
Vlissingen gevestigd hadden, en allen, die in Jenever handelden, op schatting gesteld werden, welke aan hem, doch vooral aan den Generaal monnet bij de anderhalve Millioen opbragt?’ - - Onze plaats duldt niet, het verder afschuwelijk Portret van dezen eyckenbroek op te hangen. De Translateur j. van dijkshoorn heeft hem van zeer nabij gekend, en boekt hier valschheden in kaperijen en met kaperschepen gepleegd. - ‘Wie gevoelt niet,’ roept de Schrijver uit, ‘van waar de wind kwam, wanneer de Hollanders in de Fransche Papieren over hunnen handel gehavend werden, en van welk een nadeeligen indruk voor het geheele Hollandsche Rijk bij het Fransche Gouvernement zulks zijn moest?... En dit veroorzaakte, zoo niet geheel, immers voor een groot gedeelte, een Hollander, een Schiedammer, wiens geheele leven slechts eene aaneenschakeling van guiten- en boevenstukken is!’ -
Men kan uit taal en stijl zien, dat verhaasting des Schrijvers pen voortjoeg, die echter vele gewigtige, schoon treurige daadzaken heeft geboekt.






{==120==} {>>pagina-aanduiding<<}

Lof der Maatschappij: Tot Nut van 't Algemeen, toegepast op de Feestviering van haar vijfentwintig-jarig bestaan, door Cornelis Loots, Lid van het Koninklijk Instituut. Amsterdam, bij J. ten Brink Gerritsz. 1809. In gr. 8vo.

Redevoering, ter gelegenheid van het vijfentwintig-jarig Feest der Maatschappij: Tot Nut van 't Algemeen, uitgesproken in het Departement Groningen, door Mr. H.O. Feith. Uitgegeven door het Departement voorn. 1809. In gr. 8vo.

De Maatschappij: Tot Nut van 't Algemeen, is al te wel bekend en geacht van wege haar lofwaardig oogmerk, om kennis en deugd onder de mindere standen der maatschappij te verspreiden, dan dat het noodig zij deswege iets nader te zeggen. In den vierden tijdkring eener eeuw, waarin zij bestond, heeft zij een aantal welgezinde Schrijvers uitgelokt, zeer vele nuttige geschriften uitgegeven, en bijzonderlijk gewerkt op de verbetering van het Schoolwezen. Deze hare verdiensten openlijk te roemen, was de taak der Maatschappij zelve, bij hare vergadering van Oogstmaand l.l.; doch de 16de dag van Slagtmaand was bijzonderlijk bepaald, om dat zelfde feest, gelijkelijk, in alle Departementen te vieren. De aard der zake brengt van zelve mede, dat er in zeer vele der Redevoeringen, ter dezer gelegenheid gehouden, een gestadige weêrklank van dezelfde gevoelens en voorstellingen moet heerschen. Onze Lezers houden het ons des ten goede, dat wij, zonder daarom echter de waarde van eenige andere voordragt te verminderen, ons thans tot twee derzelve bepalen, welke onze aandacht bijzonderlijk tot zich trokken.
De eerste is het Losdicht van den Heer c. loots, op verzoek der beide Amsterdamsche Departementen vervaardigd en in de Luthersche Oude Kerk uitgesproken. Het mogt den Recensent gebeuren, ook aldaar tegenwoordig te zijn, te midden eener zeer aanzienlijke schaar van Mannen en Vrouwen van allerlei rang en stand, onder de verrukkendste toonen eener keurige Muzijk, en in een gewijd Gebouw, dat met veel smaak tot eene eerwaardige feestzaal was herschapen. Voor zoo ver de Recensent uit zijn ei-
{==121==} {>>pagina-aanduiding<<}
gen gevoel, en de getuigenissen van vele anderen, mogt oordeelen, slaagde de Dichter bij uitnemendheid in zijn oogmerk, om de waarde en verdiensten der Maatschappij zoo treffende te malen, dat het gemoed in de edelste aandoeningen ontvonkt wierd. De hoorbare stem, het vuur des Sprekers, plaats en zang: alles werkte hiertoe te zamen. Zulk een levendige indruk is van eene enkele lezing, zelfs van eene herlezing, niet te wachten. Met dat alles betuigt de Recensent zijne erkentenis voor de openbare uitgave van dit Dichtstuk, waarin, wel is waar, meermalen eene terugkeering tot hetzelfde oogpunt, maar tevens eene reeks van schoone beelden, vergelijkingen en tegenoverstellingen, welke den Lezer aangenaam en waardig onderhouden, zoodanig zelfs dat het beschrijvende, welk aan zulk eene gelegenheid noodwendig eigen is, zijne stroefheid verliest door de velerlei schoone wendingen, welke des Dichters kunstvermogen kenmerken. Uitmuntende zijn vooral de Gezangen, zoo bij den aanvang, als in het midden en aan het slot, dezer Redevoering aangeheven. Derzelver eenvoudigheid en kracht wisselen treffend af, overeenkomstig het oogmerk, waartoe zij bestemd waren, en de keurige uitvoering leverde een nieuw bewijs voor de melodij onzer Hollandsche Taal.
Ook de Redevoering van den Heer feith, in het Departement Groningen ter dezer zelfde gelegenheid uitgesproken, beveelt zich allerwegen door de keus en behandeling hares onderwerps. De Redenaar ontvouwt en betoogt den pligt, welke op alle Leden van de burgerlijke Maatschappij gelegd is, om in dezelve, zoo veel zij vermogen, bij te dragen ter voortplantinge der deugd en ter verlichtinge van het verstand; wordende zulks afgeleid uit het nut en het doelmatige van eene maatschappelijke zamenleving, met betrekkinge tot de ontwikkeling der menschheid. Hoe zeer de Recensent, naauwkeurigheidshalve, de redelijke verlichting in de eerste, en de voortplanting der deugd, als een gevolg van aangeleerde oefening, in de tweede plaats, en zoo ook het doelmatige der Maatschappij vooraf zoude hebben gesteld, om daaruit tot haar nut te besluiten, moet hij echter getuigen, dat dit onderwerp allezins eenvoudig, krachtig en waardig, is behandeld, en juist dienende, om de Maatschappij zelve, bij de toepassing, in haren echten glans te doen pralen. Ook de gelegenheid, welke zich opdeed, om eenen Man te bekroonen, die voormaals, met gevaar van eigen le-
{==122==} {>>pagina-aanduiding<<}
ven, eenen Drenkeling gered had, droeg niet weinig bij, om het onderwerp te doen spreken, daar zich beschouwing en praktijk ten zelfden stonde vereenigden. - De Feestzang van den Heer w. wouters, bij den vriendschappelijken maaltijd aangeheven, en achter deze Redevoering geplaatst, heeft wel geene hooge dichterlijke vlugt; maar is geheel het eenvoudige uitvloeisel van een gevoelig hart, en alzoo ook zeer wel overeenstemmende met den eenvoudigen aard der Maatschappij zelve, welker lof daarin wordt bezongen. - De volgende dichtregels van den Heer loots mogen ook voor ons spreken, in de hartelijke uitboezeming, dat de Maatschappij, Tot Nut van 't Algemeen, voortga, aan
hare zinfpreuk te beantwoorden, door de uitbreiding van redelijke kennis en deugd onder de mindere standen, en dat zij altijd de vaardigste en beste middelen ter hand neme, om dat oogmerk, overeenkomstig tijd en toestand, te bereiken!

Zoo roeme, ô Maatschappij, ô kweekschool van verlichting, 
Eens 't Vaderland op u, als op zijn' nutste stichting! 
Zoo zijt ge in 's Vorsten oog het steunsel van den Staat! 
De Volksdeugd erve in u een altoos vruchtbaar zaad. 
Ja, Volksdeugd! onverzwakt moet gij in Neêrland bloeijen: 
Geen schender die besta (*) uw wortels uit te roeijen! 
Ontroofden rang en schat hergeeft ons lot of tijd, 
Maar vliedt gij van een Volk, dan is 't u eeuwig kwijt (†). 
Ja zij, die eens haar wet door Catoos de aard deed hooren, 
Knielt nu voor vreemde wet, wijl de uwe ging verloren; 
Vlugt gij, dan baat geweld, noch driedik kopren muur; 
't Stort al voor de ondeugd neêr, als voor verdelgend vuur. 
ô Blijf de laatste klem van onze veege handen, 
Bij 't allerjongst gekraak van pijlers en van wanden! 
Wat kerkdienst valle of rijze, uw outer blijve ontzien: 
ô Gij, verlaat ons niet, schoon aller huisgoôn vliên; 
Uw Priesterschaar blijv' steeds in gloed van ijver blaken! 
Geen onweêr, wat het treff', vermorsle uw tempeldaken; 
Want gij moet eens de roem van onze zege zijn, 
Als 't Vaderland weêr lagcht bij heldrer zonneschijn. 






{==123==} {>>pagina-aanduiding<<}

Poëzij van Mr. H.A. Spandaw. Te Groningen, bij W. Wonters. 1809. In gr. 8vo. VIII. 231 Bl.

(Vervolg.)

De Bemoediging, aan mijnen Vriend Mr. h.o. feith, is fraai. Zie reeds het begin:

Zou 't waarheid zijn, mijn vriend! 't geen ons de wijzen leeren, 
Dat alles, hoe verward, eens zal tot orde keeren? 
Het menschdom voorwaarts streeft, schoon 't ons onmooglijk schijn', 
De mensch volmaakbaar is en eens volmaakt zal zijn? 
 
Het zij zoo! deze leer weet ik naar eisch te schatten; 
Mijn hart eerbiedigt haar, hoe moeilijk te bevatten: 
Zij stemt zoo heerlijk zaam met 's Eeuwgen menschenmin, 
En - ô! er ligt zoo veel verheven Godlijks in! 
Doch moet, schoon dit geloof ons harte kan verheffen, 
De droeve ervaring niet dat hart met weedom treffen, 
Als ze ons den mensch vertoont - den mensch, het beeld van God, 
Die, heiligschendend, met zijn rede en aanleg spot, 
De reine zaden in zijn borst belet te groeijen, 
Ja zelfs de teedre kiem der deugd tracht uit te roeijen, 
Als de opgeruide stroom, door dam en dijken bruist, 
Als 't ongebreideld ros, door heg en slooten druischt, 
Den band van orde en regt baldadig scheurt in flarden, 
Het reeds verharde hart nog meer zoekt te verharden, 
En, razend, zelf verwoest zijne eigen zed'lijkheid, 
Verbijsterd van het spoor, dat ter volmaking leidt? 

Zie daar reeds een smaakvollen aanhef van een bespiegelend vers! In dezen trant is het geheel uitmuntend volgehouden. Kleine aanmerkingen zouden wij kunnen maken; b.v. het ros druischt door heg en slooten, is niet zeer eigenaardig. Men druischt ergens tegen; b.v. de marre zegt:

Die tegen 't vuur der Nederland'ren druischt. 

dat is, zich met geweld verzet. Eigenlijk is het ruischen; doch in dien zin wordt het weinig of niet gebruikt. Maar gedenken wij aan het Horatiaansche:

Ubi plura nitent in carmine, non ego paucis 
Offendar maculis. 


{==124==} {>>pagina-aanduiding<<}

Om van het Bijschrift op uilkens (een ongelukkige naam, om bezongen te worden) en de aardige navolging van horatius, De Verzoening, niet te spreken, betuigen wij dat ons zeer voldeed het gedichtje Aan mijne Gade. In dezen trant van gedichten, waar het zachte, liefelijke en teedere eene hoofdrol spelen, ziet men de duidelijkste trekken van spandaw's meesterlijke dichtpen. Ook uit den bundel, door den Dichter in 1803 uitgegeven, is dit blijkbaar; zie b.v. aldaar, bl. 18, De waarde van Vrouw en Kind, enz.
De Lente in 1806. en De Herfst in dat zelfde jaar zijn behagelijk; dat aan Mr. t.h. tresling en deszelfs Gade, bij het overlijden van hun Zoontje, is eenvoudig gevoelig; het Zangstukje, Smart en Vreugd, is rollend; minder beviel ons dat aan Chloë, b.v.

Zoo ge uw zielontvonkende oogen 
Met geen' sluijer houdt omtogen, 
Maar nog meer mij branden doet; 
Zoo gij niet door koude kussen 
In mijn borst den gloed wilt blusschen, 
Dan verteer ik door dien gloed. 

Wij vinden in dat blusschen door koude kussen geen behagen.
Het gedichtje aan loots en tollens is vol gang; doch of een zoo veel bevattend onderwerp als dat van Huig de Groot, in zoo vele bijzondere opzigten bij uitnemendheid groot, door deze beide uitmuntende Dichters eigenaardig, dat is met de regte kennis van alle de bijzondere verhevene gaven van dezen zeldzamen Geleerden, behandeld zij, hieraan twijfelen velen. Die de groot wil doen kennen, moet, behalve zoo vele verhevene punten uit zijn Leven, deszelfs Regtkennis, Dichtkunde, Geleerdheid, Smaak, Oudheidkunde, Godgeleerdheid, Uitlegkunde, Onpartijdigheid, zeldzame vermogens in zijne Jeugd, en eene menigte andere uitmuntendheden, aanvoeren. Het is niet genoeg, hem als slagtoffer te schetsen, en op zijne vervolgers poëtisch te schelden. Sommige Historische dichtstukken, waar men het onderwerp niet eerst ten naauwkeurigste bestudeerd heeft, hebben dit gebrek, dat men, met eenige naamsverandering, er vijf of zes bijzondere groote lieden mede zou kunnen bezingen. Men neme dit echter niet zoo op, alsof wij in deze gedichten niet veel fraais vonden; maar - ja maar, wij zouden zoo van den weg ten eenemaal afdwalen.
Uitstekend fraai is het Hoogfeest der Liefde. Spandaw is zeer gelukkig in dergelijken lossen en naïven dichttrant; zie den bundel van 1803, bl. 50 enz. Dit Hoogfeest is geheel in den trant der Ouden niet alleen, maar eenen ouden Dichter zou het tot roem gestrekt hebben zulk een mees-
{==125==} {>>pagina-aanduiding<<}
terstukje te vervaardigen; alleen de versificatie is niet overal even goed.

Juicht nu knapen, juicht nu meisjes! 
Juicht en zingt en springt in 't rond! 
Eros, die uw harten wondde, 
Eros is nu zelf gewond. 

Dit gaat vrij goed; maar vergelijk in het vervolg:

't Iö klinkt thans overal, 
Echo antwoordt: Iö! enz. 

thans en woordt zijn veel te lang, om, in zoo een los gedichtje vooral, ongeklemd te zijn. Wij zouden meer voorbeelden kunnen aanhalen.
Wij verwonderen ons zeer, dat de Dichter zoo geheel bij verkiezing de Grieksche namen, Eros, Aphrodite, Zeus, Ares, Horen, Selene, Foibos en vele andere, den ongeoefenden vreemd, bezigt voor de meer bekende Latijnsche, Cupido, Venus, Jupiter, Mars, enz.; niet dat wij hier den Dichter te veel zouden willen bepalen, maar de opzettelijke vermijding van bekende, en het bestendig gebruik van aan velen vreemde woorden loopt in het oog. Dichtstukjes als deze ontbreekt het uit zichzelve aan Oudheidskleur (color Antiquitatis) geenszins. Deze Schoone vooral is kleurig genoeg; men moet ze niet blanketten.
Het genot van den Wijn is lief. Het dichtstuk: bilderdijk, ons te voren reeds bekend (*), beviel ons meer en meer, als uitmuntend poëtisch; zoodat wij bijna het nobile par fratrum zouden uitroepen. De Opwekking tot Vreugd is regt in den geest van horatius, en Blond boven Bruin eene goed geschilderde wederga van dat van elizabeth hoofman.
Meer bijzondere melding moeten wij maken van den Winter op het Land. Zeer voortreffelijke gedeelten heeft dit leerzaam en schilderend gedicht. Bekend, nooit genoeg geroemd, is de episode van o.z. van haren van thomas en keetje; - schim, te weinig bekend, verdient van kunstlievenden omtrent het Winter Landleven roemvolle melding; - van tollens lazen wij met veel genoegen het onlangs op nieuw uitgegeven (ach, ware dit alleen herdrukt!) allerbevalligst stukje: De Liefde op het IJs. Maar deze verzen van spandaw zijn niet minder naïf.

{==126==} {>>pagina-aanduiding<<}


Als 't landvolk zich verhengt en vaak, in bonte reijen, 
De zorg vergetende, op het ijs gaat spelemeijen, 
Daar 't ijzren wieken aan de rappe voeten bindt, 
En over 't water zweeft met snelheid van den wind; 
Als jonge knapen 't feest des grijzen winters vieren, 
In kunstig evenwigt bevallig zwaaijen, zwieren, 
En 't meisje, minder vlug, de hand eens jonglings drukt, 
Die vaak, in spijt der koû, een gloeijend zoentje plukt: 
Men zegt, dat dan de Liefde ook hier zijn rol komt spelen, 
En menig zoete maagd zich 't hartjen laat ontstelen, 
Waarvan nog onlangs een betooverend tafreel 
Zoo keurig is gemaald door tollens dichtpenseel. 

De laatste regels echter staan hier niet op hunne plaats: cupido en tollens kunnen niet wel zoo geärmd gaan; door deze vereeniging valt nu het einde wat laag.
De Spinster is regt goed vertaald; dit wil bij ons zeer veel beteekenen, daar wij geenszins vrienden van vertalingen zijn, omdat het naauw verband tusschen taal en zin meestal verbroken wordt, en, om met vondel te spreken, in het overgieten doorgaans zeer veel gestort wordt. Ware dit stukje in den Letterbode niet reeds overgenomen, wij zouden ons niet kunnen bedwingen, dit juweeltje hier in het licht (au jour) te zetten.
Aan mijne Gade is regt hartelijk en gevoelig, zoo als men aan eene Gade, met welke men negen jaren gelukkig gehuwd geweest is, altijd dichtoffers moest toebrengen. Treffend zijn b.v. deze regels:

'k Weet wel, wat ons harte griefde! 
De geliefde, 
't Liefste, dat de liefde ons gaf, 
De eerstling onzer huwlijksloten, 
't Roosjen, heerlijk voortgesproten, 
Had zijn kelkjen naauw ontsloten, 
Of 't viel van den stengel af. 
 
En hij, die de wond weêr heelde, 
Die ons streelde, 
En een telg des Hemels scheen, 
De eerste, de eenge, dierbre, schoone, 
Nimmer te vergeten zone, 
Uwe blijdschap, mijne kroone, 
Dorde met het roosjen heen. 
 
Dierbre vrouw! gij zijt bewogen! 
Uit uwe oogen 
Vloeit een heete liefdetraan: 
'k Voel uw lijden, 'k lijd als vader, 

{==127==} {>>pagina-aanduiding<<}

Moeder! schreijen wij te gader! 
De Eeuwige, onze Vriend en Rader, 
Ziet ons leed met deernis aan. 
 
Laat ons, laat ons treuren, schreijen, 
En verbeiën 
't Uur, dat wij hen wederzien: 
Troosten we ons! de lieve panden, 
Veilig in Gods Vaderhanden, 
Zullen eenmaal, vrij van banden, 
Heerlijk ons in de armen vliên. 

In denzelfden geest, doch in losser trant, is het Huisselijk Geluk; een uitmuntend dichtstukje vol overschoone regels, en verre te stellen boven het gelegenheidsgedicht aan den Heer sijpkens, waarin echter ook fraaije trekken voorkomen. Wij zien meer en meer, dat het stille, zachte en eenvoudige het meest voor vele Dichters geschikt is. Tollens en spandaw bewijzen ons zulks ten duidelijkste. De laatste geeft in den Daglooner en zyne Vrouw eene fraaije proeve, hoe men in de eenvoudigste taal toch poëtisch kan blijven; dus ziet men ook hieruit, dat verheffing de bron der Poëzij niet is.
In het Bijschrift op bilderdijk is de gedachte goed, doch de bewerking niet zeer poëtisch.
Zacht, stil, eerbiedwekkend als de Avond zelf, is het Avondlied.
Uit meer dan een gedicht van dezen bundel werden wij bevestigd in hetgeen wij reeds van elders wisten, dat de Heer spandaw een welmeenende, hartelijke en warme vereerder der Vriendschap is; geen wonder dus, dat een gedicht, Vriendschapsfeest genaamd, krachtig en verheven luidt. Het is vol werking en levendig gevoel. Eerst namen wij voor, nog iets uit dit voortreffelijk dichtstuk aan te halen; maar onze keuze kon zich niet bepalen, omdat het geheel te schoon is.
Aan mijn Vaderland, het laatste gedicht in dezen bundel, doet ons den Dichter in zijne edele gevoelens naar waarde kennen. Waarlijk, het speeltuig van spandaw klinkt Neêrlandsch, en de Dichter behoeft in kracht en zwier weinigen Barden (een woord, daar wij juist niet veel mede op hebben) te wijken, ook niet voor sommigen van hun, die in dit zelfde stukje al aardig bij elkander gevoegd zijn.
Ten besluite: de Heer spandaw zegt op het einde van zijn Voorberigt: ‘Eene grondige en bescheiden kritiek zal mij altijd aangenaam zijn.’ Bescheiden is onze kritiek zeker; voor grondig durven wij ze niet verklaren; integendeel, wij

{==128==} {>>pagina-aanduiding<<}
willen gaarne belijden, dat wij deze waarlijk uitstekende Poëzij eene meer grondige en naauwkeurige beoordeeling allezins waardig keuren. In minder verdienstelijke bundels is het genoeg, oppervlakkig te zijn, om gebreken te vinden; in zulke als deze moet men al scherp toezien, om feilen te ontdekken.




Proeven van Historie- en Oudheidkunde; door den Baron W.A. van Spaen. Gedrukt te Cleve, bij W. Möller, en in Holland alleen te bekomen bij Immerzeel en Comp. 1808. In gr. 8vo. Bl. VI. en 134.

Te regt merkt de Heer van spaen in zijn Voorberigt aan, dat Magazijnen of Verzamelingen zeer dienstige hulpmiddelen zijn, om zulke onderwerpen uit de Historie, Oudheid en Letterkunde, die niet wel afzonderlijk kunnen behandeld worden, en die aan den anderen kant in grootere Werken te micrologisch of te klein moeten voorkomen, ten algemeenen nutte te bewaren. Hierom heeft hij, op het voorbeeld van anderen, zoo wel in- als uitlanders, het bovengenoemde stukje uitgegeven, voornemens zijnde, hetzelve door eenige andere te doen volgen, waartoe hij zegt geen' onaanzienlijken voorraad van Brieven, Charters, enz. te hebben, die tot opheldering der Historie, Diplomatie, Oudheid- Taal- en Letterkunde, Geslachtregisters, Zeden en Gewoonten dienen kunnen, en die hij gaarne voor een gedeelte aan zijne Landgenooten wil mededeelen, zullende tevens gebruik maken van buitenlandsche voortbrengselen, die, vertaald, den schat onzer kundigheden verrijken kunnen. Na de voltooijing der Oordeelkundige Inleiding tot de Historie van Gelderland, is de Heer van spaen voornamelijk bezig met de bearbeiding van de Historie der Westphaalsche Vrijgerigten, van welk moeijelijk werk hij de bezorging dezer Proeven als eene uitspanning bij de hand heeft genomen. Zoo zoekt de regt ijverige man zijne uitspanning niet in ledigheid, maar in verandering van werk! - Dit Voorberigt is gedagteekend den 2 September 1805, 't welk ons voorkomt eene drukfout te zijn, in plaats van 1807, dewijl wij anders wel een enkel woord zouden vinden ter verklaring van den buitengewonen tragen voortgang des druks.
De inhoud van dit stukje der Proeven is de volgende:
I. Bl. 1-60. Over de Gezelschappen der Gekken. Eene belangrijke bijdrage tot de geschiedenis van de zeden en gewoonten der middeleeuwen. Niet alleen maakten Vorsten en Edelen de Gekheid tot een Ordensteeken van hun gezelschap,

{==129==} {>>pagina-aanduiding<<}
maar ook hadden, onder deze banier, buitensporige vermaken en zelfs den Godsdienst ontheiligende schertserijen plaats. Dit alles, bijzonder de Cleefsche Gekken - orde, wordt hier met eene verbazende belezenheid en zeer oordeelkundig opgehelderd. Onder anderen (want een volledig uittreksel uit dit zaakrijk Vertoog zou ons te uitvoerig doen worden) leidt de Heer van spaen den oorsprong van het Feest der Gekken met vele waarschijnlijkheid af van de Romeinsche Saturnalia, en oordeelt verder, dat, toen de buitensporige plegtigheden van dit Feest uit de kerken gebannen wierden, dezelve in de Carnavals - vermakelij kheden zijn overgebleven. Behalve de gewone afleiding van het woord carnaval, als zamengesteld uit carnis en vale, dewijl men te dier tijd van het vleescheten afscheid neemt, geeft de Heer van spaen eene andere op, volgens welke de zamenstelling uit carnis en levamen zou zijn, en de versnapering te kennen zou gegeven worden, die op dien dag genoten wordt. Het zamentrekken of korter uitspreken dezer beide woorden zou dan hetzelfde geluid als carnaval voortgebragt hebben. Wij moeten betuigen, dat de gewone afleiding in form en beteekenis ons ver de eenvoudigste voorkomt.
II. Bl. 61-69. Maaltijd te Valenchyn in 1333. Dit stuk is vertaald uit het Fransche Werk van den Jesuit douterman, Historie van Valenchyn, en behelst, na een berigt van de aanleiding tot dit gastmaal, eene lijst der gasten, zoo als dezelve aan elke der zes tafels aanzaten. De maaltijd werd gegeven door jan bernier, toen Provoost te Valenchyn, op bevel van willem, Graaf van Henegouwen, die aan het voeteuvel ziek lag. Gaarne hadden wij, met den Heer van spaen, bij de optelling der onderscheidene soorten van wijnen, die er gedronken werden, ook die der spijzen gevoegd gezien, waarvan, gelijk douterman zelf zegt, zeer naauwkeurige aanteekening gehouden is. Voor de Geschiedenis is dit verhaal ook niet onbelangrijk, dewijl hier de namen dier Heeren gevouden worden, die vrienden en bondgenooten van lodewijk van nevers, Graaf van Vlaanderen, en oude vijanden van johan, Hertog van Brabant, waren. Ook leeren wij hier in het voorbijgaan, dat iedere Vrouw, zelfs van hoogen Adel; wanneer haar man geen Ridder was, nimmer Vrouw, Dame, Madame, maar altijd Jonkvrouw, Demoiselle, Demiselle genoemd wierd.
III. Bl. 70-84. Brief van maria, Hertoginne van Gelre, aan maria, Gravinne van Cleve, den 4 December 1415. Behalve den Brief zelven vinden wij een geschiedkundig onderzoek naar de afkomst der Hertogin maria, en ten slotte de waarschijnlijke gissing, dat de reden der ontevredenheid van de Hertogin met haren staat, waarvan in den Brief melding gemaakt wordt, in het verlangen naar kinderen te zoeken zij.

{==130==} {>>pagina-aanduiding<<}
Zeker zijn, gelijk de Heer van spaen zegt, soortgelijke Brieven voor de geschiedkunde, taal en zeden van eenig aanbelang. - De Hertogin zendt bij dezen Brief aan de Gravin ten geschenke eynen zedigen marter, die (zegt zij) te maele tytverdrieflie is, dair mit dat gi betyden die tyt soilt verdryven. Hierop maakt van spaen alleen deze aanmerking: ‘deze marter was misschien tot het maken van kunstjes afgeregt. Was dat dier voor eene managerie bestemd, of moest het de plaats van een schoothondje vervullen? - De lezer beslisse!’ Hier was eenige nadere opheldering noodig geweest, om den lezer in staat te stellen, te beslissen. Het woord zedig beteekent zoo veel als tam, en een marter is een dier van de grootte eener kat, geelbruin van haar, met een lang lijf, korte pooten en een' langen harigen staart. De grootte en tamheid van het dier nu in aanmerking genomen zijnde, alsmede dat het tot tijdverdrijf gezonden wierd aan eene zwangere Vorstin, die zekerlijk in dien staat hare kamer zelden verliet, blijkt duidelijk, dat het niet voor eene menagerie bestemd was.
IV. Bl. 85-95. Verhaal van eene Reize van johan, Hertog van Cleve, naar Jeruzalem, in het jaar 1450. Dit verhaal is vervat in een oorspronkelijk stuk in de Cleefsche Archiven, en daaruit afgedrukt, en met eenige aanmerkingen door den Heer van spaen opgehelderd. Beiden, het verhaal en de aanmerkingen, zijn voor de Geschiedenis, en bijzonder voor de kennis der zeden en gewoonten van den tijd der reize, zeer belangrijk. Eene merkwaardige omstandigheid zullen wij daaruit opgeven. De Hertog werd te Jeruzalem tot Ridder geslagen, en wel met zijn eigen zwaard, daar anders het algemeen gebruik was, dat de Ridder, die eenen anderen tot Ridder sloeg, zijn eigen zwaard daartoe gebruikte.
V. Bl. 96-116. Brief van maria eleonora, Prinsesse van Cleve, aan maria, Gravinne van den Berg, geboren Gravinne van Nassan, van den 4 Augustus 1572. Vooraf geeft de Heer van spaen een zeer belangrijk verhaal, zoo van 't geen Graaf willem van den Berg, in het jaar 1572, ten voordeele der Nederlanden in Gelderland en Overijssel heeft verrigt, als van de wijze, waarop hij in 1583 tot Stadhouder van Gelderland verkozen is, alsmede van het toen door hem gesmeed verraad en van zijne hechtenis en eindelijk ontslag. De Brief zelf bewijst, dat en de schrijfster, naderhand de Gemalinne van den krankzinnigen albrecht frederik, Markgraaf van Brandenburg en Hertog van Pruissen, en de Vorstin, aan wie dezelve gerigt was, zijnde de Zuster van willem I, Prins van Oranje, en de Gemalin van willem, Graaf van den Berg, der hervorming toegedaan waren. Daarna geeft de Heer van spaen weder een naauwkeurig verhaal van de ongelegenheid, welke deze Brief, onderschept en in han-
{==131==} {>>pagina-aanduiding<<}
den van den Hertog van Alva gevallen zijnde, aan het Cleefsche Hof en aan de Prinses maria elbonora veroorzaakt heeft, welke echter gelukkig zonder verdere gevolgen bleef.
VI. Bl. 117-126. Over het gebruik van Ouwels en Lak. Na eene korte opgave van 't geen aangaande den tijd der invoering van dit gebruik door anderen, bijzonder door de Duitschers roos en kindlinger, ontdekt en geboekt is, meldt de Heer van spaen zijne eigene bevinding daaromtrent, en verklaart, het gebruik van Zegel-lak, 't welk hij uit de Oostindien afkomstig stelt, niet voor 1560, en dat van Ouwels niet voor 1590 gevonden te hebben; waarom hij alle degenen, die hiertoe in de gelegenheid zijn, en ontdekkingen van een vroeger gebruik mogten doen, uitnoodigt, hem dezelve mede te deelen, zullende hij daarvan in een volgend Stuk met dankzegging gebruik maken.
VII. Bl. 127 en 128. Zegel van den Raad van Staten. Gedurende het bewind van den Graaf van Leicester over de Nederlanden, in de jaren 1586 en 1587, verbeeldde het zegel van den Raad van Staten een' Beer, overeind op de achterste pooten staande, met een touw om den hals, waarmede hij vastgemaakt is aan een' stok of knuppel, die voor hem in den grond staat; aan zijne voeten ligt een Bundel met zeven pijlen; het zegel is zonder randschrift. Dit zegel werd, na het vertrek van leicester, gebroken, en de stukken aan den Gelderschen Kanselier leoninus ten geschenke gegeven. Hoe intusschen op dit zegel een Beer zij gekomen, daar noch het wapen van Engeland, noch dat van den Graaf zelven iets dergelijks heeft, weet de Heer van spaen niet te bepalen of zelfs te gissen. Hij verklaart dus bij slot, zoo iemand hem daaromtrent eenige onderrigting zou willen geven, zulks met dankbaarheid te willen ontvangen. Is misschien het beeld van den regtop staanden of dansenden Beer eene bespottende voorstelling der Staten? Dat de Beer vastgebonden is, en de zeven pijlen op den grond liggen, bevestigt, dunkt ons, deze gissing, die wij bescheidenlijk aan den Heer van spaen in bedenking geven.
VIII. Bl. 129-132. Fragment van-een oud Gedicht. In een oud Reken- of Thinsboek van het jaar 1446 vond de Heer van spaen op een perkementen schutblad eenige dichtregelen, die hij, onderstellende dat dezelve eenige taalkundige waarde kunnen hebben, hier uitgeeft. Het is wonder, dat de doorkundige Heer van spaen die dichtregels niet herkend heeft voor 't geen zij zijn. Het is namelijk een brok uit den Rijmbijbel van maerlant, en wel uit de vier Evangelisten, en aldaar het XI Hoofdstuk en het XII en het begin van het XIII. Zoo het naauwkeurig is afgedrukt, heeft de oude afschrijver hier en daar vele veranderingen gemaakt. Al-
{==132==} {>>pagina-aanduiding<<}
thans er zijn vele afwijkingen in van de lezing van andere Handschriften, en voornamelijk van dat, 't welk als een der oudste en volledigste wordt opgegeven door le long, Boekz. d.N.B. bl. 169.
IX. Bl. 133 en 134. Bijvoegsel tot de Gekken. Dit opschrift is te plat. Het moest zijn: Bijvoegsel tot het Vertoog over de Gezelschappen der Gekken. Voorts behelst dit stukje eene verbetering van 't geen bl. 27 gezegd was, dat namelijk het boontrekken, of het verkiezen van een' Koning, door het trekken van boonen, op Driekoningendag, in Duitschland doorgaans onbekend is; wordende nu uit een' Almanak, in 1554 te Weilburg uitgegeven, gelijk ook van elders, het tegendeel gestaafd.
Wij vertrouwen, dat zelfs deze korte opgave van den inhoud genoegzaam is, om bij alle liefhebbers der Geschiedenis en Oudheden den wensch te doen oprijzen, dien wij hier uiten, dat de Heer van spaen genoegzame aanmoediging moge vinden, om, volgens zijn oogmerk, dit Stuk door meer andere te doen volgen. Alleenlijk kunnen wij niet nalaten, bij den bovenstaanden wensch nog dezen te voegen, dat de druk en het papier der volgende Stukken beter mogen zijn, dan die van het tegenwoordige, 't welk er in beide opzigten vrij onooglijk uitziet. De taal en stijl van den Heer van spaen zijn ook, wij mogen het niet ontveinzen, voor merkelijke beschaving, hier en daar, vatbaar.

Leontine, een Roman door A. von Kotzebue. Iste Deel. Amsterdam, bij J.S. van Esveldt-Holtrop. In gr. 8vo. 244 Bl.

De lieve onschuld, Leontine van Blondheim, nog een kind, gehuwd aan eenen haar geheel onwaardigen Echtgenoot; de beste Vader, door eene geliefde, maar hatelijke Zuster, en door de lieve onschuld zelve misleid en bedrogen; het uitmuntendst jong mensch (dat echter Leontine miskende, en eeniglijk op aandrang zijner Moeder naar hare hand dong) afgewezen, daar deze waarlijk edele jongeling, geheel en af onschuldig, in eenen kwaden reuk stond bij het publiek: - ziet daar den aanleg van dezen Roman, die met dit eerste Deel nu zoo ver gevorderd is, dat Leontine, nu geen kind meer, maar de belangrijkste en uitmuntendste Vrouw, hare misvatting en haar ongeluk gevoelt, en ook de afgewezene jongeling de hooge waarde volkomen leert kennen van de parel, die hij miskend, en waarvan hij het verlies zoo koelbloedig had geleden. Ik wilde, zegt de Schrijver, levenswijsheid in een liefelijk gewaad kleeden; ik wilde het rompza-
{==133==} {>>pagina-aanduiding<<}
lige van den zoogenoemden goeden naam, de vreesselijke gevolgen van te vroeg aangegane huwelijken, de gevaren der reinste deugd schilderen. In zoo ver wij uit dit Stuk kunnen oordeelen, heeft daartoe geheel dit verzierd Verhaal de juiste strekking, en (de verdiensten van den Heer van kotzebue zijn bekend) de lezing van dit Werk geeft een aangenaam onderhoud aan hun, die smaak vinden in deze soort van geschriften.
Om het voor en tegen ten aanzien van den zoogenoemden goeden naam onze Lezers, zoo als dit hier voorkomt, onder het oog te brengen, zouden wij gaarne den 15 en 16den Brief geheel afschrijven; dan ons bestek gebiedt ons slechts 't een en ander aan te stippen.
Dus schrijft onder andere de Pred. Gruber, zijn vaderlijke vriend en opvoeder, aan den uitmuntenden Wallerstein:
‘Gij hebt geenen goeden naam, en, 't geen nog erger is, gij geeft er niets om; misschien omdat gij denkt, dat uwe edele, maar niet gewone daden u dit onheil hebben berokkend. Bedrieg u niet! de betere mensch wordt slechts door bespotting vervolgd, zelden door haat. Den grond van den haat, die u drukt, meene ik te vinden in uwe neiging tot satyre, die ik in uwe prilste jeugd te vergeefs trachtte te bedwingen. Gij kunt volstrekt niets zots of slechts hooren, zonder uwen scherpen geest daarover uit te storten; of dit gepast of ten ontijde zij, is u onverschillig.
Houd eenen ouden getrouwen leermeester ten goede, indien hij u aan de oude, maar, helaas! al te ware spreuk herinnere: dat de wereld eerder een schurkenstuk dan een bon mot vergete; indien hij u uit den grond van zijn hart smeeke, de gekken hunnen weg te laten gaan, en met hun even min den spot te drijven, als gij zulks met eenen beschonkenen zoudt doen, dien gij de straat zaagt langs zwaaijen; en evenwel zoude die laatste uwen geesel hebben verdiend, want vrijwillig beroofde hij zich van zijn verstand; maar wat kunnen de gekken gebeteren dat zij gek zijn?
Ja! indien men door satyre iets konde verbeteren? Indien gij kondet zeggen: ik offere mijzelven op, ten einde iets goeds te stichten: maar gij verbittert slechts, maakt de gekken welligt nog halstarriger; en uwe belooning is - een kwade naam.
“Wat gaat het mij aan?” hoore ik u zeggen; “ik doe en spreek volgens mijne overtuiging.”
Dat is niet voldoende; een kwade naam, ook onverdiend, is waarlijk een onheil! Het ware beter dat gij arm en naakt in de wereld tradt; geld kan men des noods bij elkander bedelen, maar geenen goeden naam, die toch ook een munt is, en een munt, waarmede men de teederste ge-
{==134==} {>>pagina-aanduiding<<}
neugten des levens, de liefde en het vertrouwen der menschen koopt.
“Gij zijt jong, rijk, en vindt stoffe tot aangenaam onderhoud in uzelven, hebt derhalve de menschen niet noodig?” - Geen geweldenaar op aarde mag zeggen dat hij de menschen niet behoeve. Wie kan de mogelijke gevallen berekenen, waarin het oordeel der wereld ook u bevoordeelen of benadeelen kan? - Verondersteld dat de Freule Blondheim u niet onverschillig ware, dat gij in haar dat vronlijk wezen meendet te hebben gevonden, dat het eenig waar geluk op aarde, het huisselijk geluk, u konde geven? en gij ontvingt nu een weigerend antwoord van dit meisje, uit geene andere oorzaak, dan omdat een kwade naam van u ware uitgegaan? omdat niemand u vertrouwde? - Beschouw den kwaden naam ten minste als een versleten rok, waarmede gij niet gaarne in gezelschap zoudet gaan. Verondersteld ook, dat gij zelf de gaten daarin niet hebbe gescheurd, maar dat de motten dezelve er in gemaakt hadden, die aan het fijuste laken het liefste knagen, dan zult gij toch zeker u van die onaangename gasten, met het kleed te gader, trachten te bevrijden. - Misschien ontmoeten u ook tegenwoordig hier en daar zeldzame menschen, wier liefde gij met het inwendig - volwigtig gehalte uwer deugd inkoopt; maar, vriend! gij moet toch ook koperen munt voor het gemeene volk in uwen zak hebben.’
Deze aanmerkingen moesten den jongen vriend tegen den satyrieken geest waarschuwen: deze is nu wel het eenige niet, waardoor men onschuldig zijnen goeden naam verliest; maar zij hebben toch ook hare toepassing, om tegen den schijn des kwaads te waken. Nu ook iets uit het antwoord.
‘De goede naam gelijkt den wind; men weet dikwerf niet, van waar hij kome, noch waar henen hij ga. Men kan zeer beroemd zijn, zonder eenen goeden naam te hebben, en omgekeerd. Om de conventioneele waarde van den goeden naam te bepalen, is juist niet noodig detzelfs bron te ontdekken: - maar indien deszelfs zedelijke waarde bepaald zal worden, dan moeten wij tot deszelfs oorsprong terug gaan. - En - lieve God! - waar geraken wij daar dan henen? - Niets laken; vijf effen heeten; alles (al ware het ook het schandelijkste) ten beste keeren; over geene dwaasheid lagchen; over geen misbruik den mond vertrekken; met één woord, zich vast aan den gulden regel binden: slaaf! eet uwen pudding, en zwijg! Dit zijn de negative eigenschappen, die daartoe gevorderd worden. - Een open hart, dat zoo gaarne op de opene lippen zweeft en onverholen deszelfs aandoeningen laat uitvloeijen; een snel opbruisend gevoel van onregt en overmoed, indien ook van den rijksten en magtig-
{==135==} {>>pagina-aanduiding<<}
sten; een snel, edel woord ten voordeele van eenen onderdrukten; eene tegenkanting tegen de nagebaauwde meening van den grooten hoop; ach! slechts één van dezen is toereikende om den goeden naam van eenen man verpestend te beädemen, dat dezelve dof worde gelijk een beslagen spiegel! en is dit gebeurd, dan strekt niemand de hand uit om den spiegel af te wisschen: want het is, helaas! eene oude ervaring: zelfs de betere menschen herhalen liever tienmaal het kwade, dan eenmaal het goede.
Gewone menschen doen het goede altoos methodiek; vragen zichzelven eerst, wat de lieve bloedverwanten er van zullen zeggen? en wat zijne excellentie die en die? Is men met dezen klaar, dan is het verder: hoe zal de wereld het opvatten? Is het niet kwalijk te duiden? Is het ook gevoegelijk? Ja, zulke menschen hebben wel het vermaak, den goeden naam tot leidsman van hunne daden te maken; maar een edel, driftig man, die slechts naar het doel vliegt, en de straten aan weêrszijden niet gewaar wordt, dien volgt een luid poehé! omdat hij in het loopen misschien - eenen schoen verloor.
Ik heb mijzelven dikwerf de moeite gegeven, de menschen, die ik overal als goede menschen hoorde prijzen, tot in hunne japon na te gaan; het waren doorgaans bepaalde verstanden, die voor elk vreemd gevoelen eenen grimlagch in gereedheid hadden; die ook jegens schurken vriendelijk en beleefd konden wezen; zich niets in het oog loopends veroorloofden; geenen welvoegelijkheids-pligt verzuimden; hunne visitekaartjes altoos ten behoorlijken tijde afgaven, enz. Staat er nu niemand zulk een mensch in den weg, wel dan vergunt men hem gaarne, dat zijn goede naam in de hoogte schiete, enz.
Elk beroemd man heeft ten minste altoos een zeer gedeelden goeden naam. - Er blijft slechts één middel voor hem over - niet den goeden naam, maar het groot geluk te verwerven, in het geheel geenen naam te hebben; “volmaakte ingetogenheid.” Hij moet met niemand verkeeren, dan met de zijnen, die hem beminnen; hij moet de eigenheden, die elk niet gemeen mensch toch eens heeft, zorgvuldig voor de wereld verbergen; bijzonder moet hij op zijne hoede wezen, nimmer in verschil, van welken aard ook, met iemand te komen: want, zonder grond of oorzaak te onderzoeken, heeft de beroemde man dáár, waar hij woont, altoos ongelijk omtrent den onberoemden.
Dikwijls is de goede naam een kind des gevals, of zelfs der arglistigheid. - Ik ken menschen, die even toevallig aan een' goeden naam zijn gekomen, als aan den goeden reuk, die hier of daar in hunne kleêren zich heeft gehecht; die op eenen grond maaiden, waar een ander in bescheidene stilte

{==136==} {>>pagina-aanduiding<<}
had gezaaid. Ik ken anderen, die den goeden naam als een' voordeeligen post beschouwen, en bij het publiek even zoo kruipend er naar trachten, als broodbehoevenden naar eene verzorging bij den minister. Het ergste is, dat het den zoodanigen werkelijk gelukt. Want het publiek gelijkt daaromtrent ook menigen minister: wie het vleit, dien bemint het; en heeft het den quidam eens in deszelfs bescherming genomen, dan beschouwt het hem als den tooneelspeler op het tooneel: indien hij slechts dáár een held schijne, dan mag hij te huis leven zoo als hij wil.
Indien de goede naam in honderd gevallen naauwelijks ééns uit ware verdiensten voorkomt; indien geval, kruipen en middelmatigheid doorgaans deszelfs bronnen zijn, hoe kunt gij dan van mij verlangen, dat ik denzelven zal najagen? denzelven opofferingen zal doen? En wat bekome ik eindelijk er voor?’ - Zulke oordeelvellingen bereiken toch eindelijk ook het oor, indien ook van slechts een' eenigen, aan wiens achting u gelegen is, wiens gedachte invloed op uw lot heeft. - ‘Stil, vriend! - Ik wil niet eens in aanmerking nemen, dat die man, wiens achting waarde voor mij heeft, wel niet ook een onderzoekend man zal wezen, die op een stads-gerucht niet blindelings mij veroordeelt; ik zal liever een weinig nagaan, of de goede naam dan waarlijk mij voordeel geve? en dan vinde ik, helaas! het resultaat: slechts den armen, den geringen is hij noodzakelijk om voort te komen; de rijke, de voorname behoeft zijns niet! hij blijft toch wat hij is; hij wordt evenwel in de beste cirkels toegelaten. Is hij een schurk, dan zegt men het overal achter zijnen rug, maar in zijn bijzijn behandelt men hem met dezelfde onderscheiding, alsof hij de eerlijkste man ware. - Wenschenswaardig is de goede naam gewis; maar moet men, om hem te bereiken, zijne geheele zelfstandigheid opofferen, dan is hij toch waarlijk te duur gekocht!’
Dezen laatsten volzin onderschrijven wij met geheel ons hart.

De twee Bruiden. Door August Lafontaine. Iste Deel. Met Platen. Te Haarlem, bij F. Bohn. 1809. In gr. 8vo. 302 Bl.

Een paar Bruiden, met eene van welke een geschikt jong mensch zich toch wel vergenoegen mogt; zoodanige meisjes, zoo uitnemend fraai en lief en volmaakt, als deze, zijn eene groote zeldzaamheid, en echter zal de held van dezen Roman op beide, vertrouwen wij, in goeden

{==137==} {>>pagina-aanduiding<<}
ernst verlieven. Ongelukkig voor de meisjes, en voor den jongeling; want, indedaad, en zij en hij verdienen zoodanig eene ongelegenheid niet, en zijn te zamen onnoozel in het geval. De eene bruid, eene adelijke, hoe uitmuntend lief ook, beklagen wij minder; haar hartje was toch niet volkomen vrij, toen zij het aan dezen jongeling schonk, en aan den vroegeren minnaar had zij groote verpligting; zij verdient het alzoo wel eenigzins, indien zij nu ook den lateren niet bekomen mogt. De tweede bruid, immers die wij vertrouwen dat de bedoelde is, zouden wij uit al ons hart beklagen, zoo zij ongelukkig wierd; want die lieve onschuld, nog een kind toen de held op reis ging, door wederzijdsche ouders voor dien jongeling bestemd, kon wel niet anders dan op zijne uitmuntendheid verlieven, daar zij niets wist van zijne vreemde betrekkingen. De jongeling zelf vindt al mede gereede verschooning; hij had geene andere reden om over zijn hart te waken, dan den verklaarden afkeer zijnes vaders van eene vreemde in de familie en een ongelijk huwelijk, hetwelk bij dezen de oorzaak ook geweest was, dat hij met eenen bij uitstek waardigen en teeder geliefden broeder voor altijd gebroken had. Maar de omstandigheden bragten den jongeling, bij alle zijne waakzaamheid, tot een zoo hoogst volmaakt en aanbiddelijk meisje, en tot eene verklaring werd hij al mede buiten zijne schuld door omstandigheden gedrongen. En dat het nichtje, 't welk de vader voor hem bestemde, zoo engelachtig lief gedurende zijn afwezen was opgegroeid, en tot een zoo hoogen trap van volmaaktheid in ieder opzigt was geklommen, en eene haar bijzonder eigene, zoo naïve, bekoorlijkheid had, dat men zijns ondanks op haar verlieven moest, bijzonder bij zoo veel aanleiding en de hartelijkste wenschen van eene zoo lieve en geliefde familie - zie, dit kan hem voldoende verontschuldigen, en dat doet het ook bij ons. Wij zijn maar verlegen, hoe hij zich redden zal; want twee vrouwen te gelijk mag hij toch niet
hebben in een Christenland. Had ééne van de bruiden de beleefdheid uit liefde te sterven, dan was de zaak gevonden; maar dit te wenschen, gaat ons aan 't hart. Als de vroegere minnaar der eerste zich dan nu nog vinden liet! - maar wij vreezen dat die nu toch ook wat ongemakkelijk zal zijn; ongelijk zou hij juist niet hebhen, zoo hij terug treedt, maar evenwel men moet wat overzien in een volmaakt meisje! - Misschien intusschen schikt zich alles beter en gemakkelijker, dan wij ons nu wel voorstellen, en dit hopen wij; misschien weet de oom des jongelings wel een middeltje; met dezen kwam de jongeling in kennis, werd door hem herkend, doch hield tot nog toe zijn incognito; de briefwisseling tusschen oom en neef is intusschen reeds aan den

{==138==} {>>pagina-aanduiding<<}
gang. Maar wij kunnen den afloop niet gissen, en gelijk wij dit deel des verhaals zonder veel inspanning lazen, en niet onaardig geschreven vonden, zullen wij het volgende ook gaarne eens inzien, in een anders verloren oogenblik. Onder de beste Romans van lafontaine rekenen wij dezen echter niet; de geschiedenis van den oom evenwel uitgezonderd, die, bij alle derzelver onwaarschijnlijkheid, regt lief en aandoenlijk geteekend is, en waarin wij leerzame wenken vonden voor het menschelijk hart. Die oom, het kind van des Dichters verbeelding, krijgen wij, zoo wel als zijne geliefde en hare edele ouders, hartelijk lief. Ware de groote wereld aan deze familie doorgaans gelijk! (alleen de zoon uitgezonderd; dan deze was in het vaderlijk huis niet opgevoed.)

Wilhelmine van Rozen. Naar het Hoogduitsch van C.F. Vrijheer van Bilderbeck, Schrijver van den Doodgraver, de Familie van Werning, enz. Leeuwarden, bij de Wed. J.P. de Boy. 1809. In gr. 8vo. 298 Bl.

Het aantal van vertaalde Romans heeft zich zoo zeer bij ons opeengehoopt, dat wij met zekere huivering het oog slaan op dat gedeelte van onze taak, en onze Lezer zich met eene zeer korte melding van de meeste derzelve zal moeten vergenoegen. Een enkel woord aangaande zekeren harrison bleef ons in de Familie van Werning duister, en in eene aanteekening werden wij naar deze Wilhelmine van Rozen gewezen, waarvan dan nu ook deze vertaling het licht ziet. Voor het overige staat echter dit Werk met den straks genoemden Roman in geen zoodanig verband, dat men dezelve zou moeten vergelijken. Wilhelmine is een regt voortreffelijk schepsel; niet minder is auguste dit, tot hartelijke vreugd van den Lezer, die den beminnenswaardigen jongen Vorst eene uitmuntende gade gunt, en zich niet minder verheugt, dat het misverstand tusschen wilhelmine en haren vroegeren minnaar, den edelen wahlberg, gelukkig wordt opgelost, en dat hij alzoo een paar huwelijken voltrekken ziet, onder de gelukkigste vooruitzigten, vooral ook tot welzijn van het land. Wahlberg, de held der geschiedenis, zal ook wel door de ondervinding nu genezen zijn van zijn vroeger gebrek, dat voor hem en anderen de bron was van zoo veel onrust, dat hij namelijk van goede en edele menschen te veel vorderde, en hun te weinig daarvoor terug gaf; althans wij zijn daar gerust op. De Roman wedijvert met de vroegere van dezen Schrijver, in belangrijkheid en onderhondend vernuft. Wij vonden niets, dat den goeden smaak

{==139==} {>>pagina-aanduiding<<}
of het zedelijk gevoel kwetst. De Vorstin moeder, haar gunsteling, en de sohzeden worden wel naar het leven geteekend, maar zij boezemen afgrijzen in, terwijl zoo menig braaf en goed karakter de hartelijkste liefde tot het goede moet opwekken en versterken.

Vader en Dochter. Naar het Engelsch van Mistriss Opie. Leeuwarden, bij de Wed. J.P. de Boy. 1809. In gr. 8vo. 217 Bl.

Eene bij uitstek treurige Geschiedenis, door eene bekwame hand, de hand van uwe Vriendin, lieve Jongedochter! - de ijsselijke gevolgen van eenen enkelen misstap, om u tegen ligtzinnigheid en zelfvertrouwen (in eenen kwaden zin) te waarschuwen. Lees en herlees dit altijd toch mogelijk treurgeval; zie de beminnelijke, teederlievende boetvaardige in ellende en schande, bij haren, door haar diep ongelukkigen, krankzinnigen Vader; prent dat ware woord diep in uw hart: Nergens leeft misschien een mensch, dien de gevolgen van zijnen misstap en ondeugd slechts alléén treffen. Lees gij dit verhaal ook, Jongeling! goed, maar ligtzinnig Jongeiing! opdat al uw gevoel ontwake.





De Vrouwen Soldaten, of de slecht verdedigde Vesting. Vrolijk Blijspel. Met Zang. Naar het Fransch door De Quack en Fallee. Te Amsterdam, bij H. van Kesteren. 1809. In 8vo. 64 Bl.

Dat naar het Fransch op den titel bevalt ons. Alhoewel - eenige verliefde Jongeneeren, omdat zij het wat bont maakten op het Carnaval, opgesloten in eene kleine vesting; hunne Dames, als soldaten verkleed, daar binnen geraakt; dit bedrog intusschen ontdekt, en daarop het Fort overvallen door gewaande Turken - en eindelijk alles besl ten met de toestemming tot de gewenschte huwelijken, odit kon wel eene aardige grap zijn. Intusschen om het gezang (maar ook om het gezang alleen) zou misschien deze Fransche grap op het Hollandsch Tooneel ook wel eenigen bijval vinden.





{==140==} {>>pagina-aanduiding<<}

J.C. Struchtmeyeri Rudimenta Linguae Graecae, maximam partem excerpta ex J. Verweyi Novâ Viâ docendi Graeca. Ad systema Analogiae a Tiberio Hemsterhusio primum inventae, ab eruditissimis vero summi hujus viri diseipulis latius deinceps explicatae, effinxit et passim emendavit Everardus Scheidius. Accessit etiam Everardi Lubini Clavis Linguae Graecae. Editio Tertia. Zutphaniae apud. H.C.A. Thieme. 8vo.

Struchtmeyer's Grieksche Spraakkunde is genoegzaam bekend, en behoeft geene aanprijzing meer. Of zij, echter, naar onze tegenwoordige behoefte en het meer gezuiverd taal-onderwijs op enkele welingerigte Scholen, niet merkelijk zoude kunnen bekort en verbeterd worden? blijft eene belangrijke vraag, waarover vrij wat zoude te zeggen zijn. De Heer h. bosscha, Uitgever van dezen derden druk, beslist zulks met te zeggen, dat hij, na rijp beraad, geoordeeld heeft, geene veranderingen te moeten maken. Welke die gronden zijn, weten wij niet. De Jeugd ontvangt nu dit Schoolboek, als het beste, enkel op zijn gezag. Ééne gewigtige verandering is echter in deze uitgave gekomen, bestaande daarin, dat het Symbolum Apostolicum en de Disciplina Ecclesiastica, met den 25sten Psalm, thans weggelaten en door den bekenden Lofzang van Cleanthes vervangen is. Zulk eene geweldige ketterij laten wij voor rekening des Uitgevers. Doch, daar het in eene Grieksche Spraakkunst, altijd, op voorbeelden van zuivere taal aankomt, hadden welligt, met een weinigje meer ketterij, de Decalogus, Institutio Baptismi, Institutio Coenae Dominicae, en de plaats uit Matth. XXV, de Judicio ultimo, met even veel voegzaamheid achterblijven, en door kleine stukjes uit Xenophon, Herodotus, Lucianus, Homerus en anderen, zonder bijgevoegde vertaling, verwisseld kunnen worden. Ook de wijdloopige Titel dezes boeks is, volkomen in den ouden stijl en vorm, aan de nakomelingschap overgeleverd.





{==141==} {>>pagina-aanduiding<<}

Algemeene Vaderlandsche Letter-oefeningen.

Verklaring van Paulus Brief aan de Kolosseërs, door P. Bosveld, rustend Predikant te Dordrecht. Aldaar, bij P. van Braam. In gr. 8vo. 206 Bl.

Al wederom eene nieuwe vrucht van de buitengemeene arbeidzaamheid van den Dordschen Kerkleeraar bosveld, waarop nog al meer, en wel binnen kort althans eene dergelijke Verklaring van den Brief aan de Ephesiers, zal volgen.
Dezelfde diep navorschende en op eigen inzigt allermeest afgaande geest, dien wij in 's Mans vorige uitlegkundige werken allerwegen ontdekt hebben, openbaart zich ook in deze bewerking van den Brief aan de Kolossers. De geleerde Schrijver weet ook hier 't algemeen nuttige en bruikbare voor alle tijden van datgene wel te onderscheiden, dat alleen destijds geschikt was voor die Gemeente, aan welke deze Brief houdt, en nu ook, in meer dan één opzigt, moeijelijk te verstaan is. 't Voorberigt bevat hieromtrent gepaste aanmerkingen, naar welke de Verklaring vervolgens ook is ingerigt. Men ontdekt daarin dezelfde vrijmoedigheid, met welke de waardige Man gewoon is zijne eigene denkbeelden te volgen, zonder zich door 't gezag van meest aangenomene, en, ter staving van 't gewone leerstelsel van zijn Kerkgenootschap, doorgaans aangewende pogingen te laten voorinnemen. Zie hier wederom eenige proeven.
Hoofdst. I:14. In hem hebben wij de verlossing door zijn bloed, zal beteekenen, in Hem zijnde, dat is, in zijn Rijk, in zijne Maatschappij, in het Christendom, hebben wij de vergeving der zonden door middel van zijn bloed. - vs. 15. Hij is het beeld des onzienlijken Gods, dit wil zeggen, door Hem hebben wij den onzienlijken God leeren kennen; de eerstgeborene van alle schepselen, is zoo veel, als de eerste, de voornaamste van die allen. - vs. 19. Dat in hem al de volheid zou wonen,

{==142==} {>>pagina-aanduiding<<}
d.i. dat de meest mogelijke volkomenheid, in allerlei opzigten, in Christus zou plaats hebben. - 't Geen vs. 20 vertaald wordt, De dingen, die op de aarde, en die in den hemel zijn, neemt bosveld liever dus, Zoo 't geen op de aarde, als 't geen in den hemel is, en verstaat dit van alle menschen, Joden en Heidenen, die, bij manier van spreken, op aarde en in den hemel zijn. - II:9. In Hem woont al de volheid der Godheid ligchamelijk, d.i. in al zijn handel en wandel was 't aan hem te zien, dat hij met goddelijke wijsheid, gaven en krachten vervuld was. [Zeer gedrongen, naar 't gevoel van den Rec. Er wordt toch niet van 't geen voorleden was, maar van 't tegenwoordige, gesproken.] - III:4. Uw leven is met Christus verborgen in God, d.i. uw leven, 't welk gij boven in den hemel te verwachten hebt, is met Christus geborgen, en in veiligheid gesteld, om met zekerheid voor u bewaard te worden. - vs. 17. Dankende God en den Vader, liever den God en Vader, welke bewoordingen dan 't Opperwezen in twee hoedanigheden voorstellen, te weten, als God, in zijne hoogheid, magt en algenoegzaamheid, en te gelijk als Vader, in zijne liefde, weldadigheid en ontferming. [Deze onderscheiding komt den Rec. in 't spraakgebruik van het N.V. niet gegrond voor. Men zette het liever over, God den Vader.] - IV:18. Gedenkt mijne banden. Mogelijk was dit eene vermaning tot ondersteuning in de groote kosten, welke Paulus te dragen stonden in die gevangenis, in eene eigen gehuurde woning, daar hij dag en nacht door een krijgsknecht bewaard werd.
In de Kritiek schijnt de geleerde Schrijver niet regt thuis te zijn, en geeft dat ook zelf, in zijne Aanteek. op H. I:2. en II:2, niet duister te kennen.




Predigten zur Beförderung der sittlichen Veredelung junger Leute in unsern Zeiten, von Christian Heinrich Ebersbach, Deutschem Prediger der Evangelisch-Lutherischen Gemeine zu Amsterdam. Gedruckt auf Kosten des Verfassers. Amsterdam in Kommission bey J.G. Rohloff. 1809. 8vo.

Wederom eene zeer waardige bijdrage tot den Kanselarbeid, vereerend door haar treffend oogmerk, om

{==143==} {>>pagina-aanduiding<<}
de Jeugd van den hedendaagschen tijd zedelijk te veredelen, als door de bijzonder gepaste manier, waarop zulks bereikt wordt. De Eerw. ebersbach is, bij en buiten zijne Gemeente, om zijne kansel-begaafdheden reeds dermate beroemd, dat geen lof van Recensenten meer noodig zij, om dien te staven of uit te breiden. Men kent algemeen zijne voortreffelijke keus van onderwerpen, wanneer hij zelfs aan eenen vasten tekst gebonden is; men kent zijne juistheid van verdeeling, zijne doehnatigheid in de behandeling ter overtuiging des verstands en ter verbetering des gemoeds, zijne eenvoudigheid van voorstelling, welke voor alle hoorders bevattelijk is, en bovenal het roerende, waarmede hij tot den mensch weet te spreken, door welk alles hij den naam eens echten welsprekenden Redenaars allezins verdient.
Ook deze Bundel van zes Leerredenen, op verzoek van een aantal Toehoorders, bij inteekening in het licht gegeven, vereenigt in zich dezelfde uitmuntende hoedanigheden, zoo even opgenoemd. De Eerste, over Hiob I:1-6, ontvouwt de pligtmatige zorg van Christelijke Ouders en Bejaarden omtrent de heiliging der volwassene Jeugd; de Tweede, over het Evang. Joh. X:12-16, verbonden met 2 Joh. vs. 4, behandelt de bestemming van jonge Lieden tot zedelijke veredeling; de Derde, over het Ev. Joh. XVI:23-30, verb. met Matth. XVIII:6. 7. 10 en 11, onderzoekt de voornaamste, bijzondere hinderpalen, waardoor jonge Lieden, buiten hunne schuld, in den tegenwoordigen tijd, van de bereiking hunner bestemminge tot heiligheid worden terug gehouden; de Vierde, over het Ev. Joh. III:1-15, verb. met Spreuken Sal. IV:10-20, gewaagt van eenige gebreken en zonden, waardoor vele jonge Lieden, tegenwoordig, zich van hunne bestemming tot heiligheid of zedelijke veredeling verwijderen; de Vijfde, over het Ev. Matth. V:20-26, verb. met Spreuken Sal. VIII:32-36, vervolgt het laatst voorgaande onderwerp; de Zesde en laatste, over het Ev. Luk. XVI:1-9, verb. met Spreuken Sal. IV:1-9, deelt eenige middelen mede, om het opgegevene kwaad te stuiten en het goede bij de Jeugd te bevestigen.
Reeds de enkele opgave der onderwerpen kenmerkt den rijkdom der stoffe, en de behandeling is uitmuntende. Het zij, in de eerste Leerrede, de liefde en goedkeuring van God, als gronden van vroomheid, aan de zorg en voortplantinge der Ouders en Opvoeders diep in het harte gedrukt;

{==144==} {>>pagina-aanduiding<<}
het zij, in de tweede, de Jeugd tot nadenken en kennis wordt opgeleid van zichzelven, van de treurige gevolgen der zonden, van Gods blijkbare inrigtingen tot 's menschen zedelijke bestemming en waarde, en van het verband, waarin zij staat met de Nakomelingschap; hetzij, in de derde, de blinde liefde en zorgeloosheid der Ouders omtrent hun Kroost, de minachting van den godsdienst, de ondoelmatige opvoeding, en bovenal het slechte voorbeeld in grondstellingen, gesprekken en handelingen, worden opgegeven; hetzij, in de vierde en vijfde, onmatige overhelling tot vermaak, speelzucht, wellust, ledigheid, kwalijk geordende en niet genoegzaam beperkte leeslust, ijdelheid en zucht om te behagen, een grooter vertrouwen op Makkers, waarmede men verkeert, dan op Ouders en Menschen van rijpere jaren, ijdele eigen trots en minachting van Ouders en Bejaarderen, en, eindelijk, gebrek aan godsdienstigheid, als de heillooste pesten der Jeugd, in alle de juiste en afschuwelijkste kleuren, gemaald; hetzij, ten laatste, eene verstandige onderrigting, eene vertrouwelijke zamenspraak en afspraak tusschen Ouders en Bejaarden, omtrent eene dadelijke afkeuring van het kwaad, en de zorg der Overheid, om alles te weren, wat voor de zedelijkheid van jonge Lieden gevaarlijk is, als de meest gepaste middelen ter verhoedinge des kwaads, met den diepsten ernst, worden aangedrongen: alle deze voorstellingen behelzen zulk eenen rijkdom van waarheid en belang, zulk eene kracht van welsprekendheid, zulk een kenmerk van de edelste belangstelling in de waarde van mensch en menschheid, dat wij, met vurigen dank aan den edelen Leeraar, de lezing en herlezing aan Ouders en Opvoeders, aan Jongelingen en Maagden, op het allerernstigst mogen aanprijzen. Wij uiten alzoo, bij deze gelegenheid, den hartelijksten wensch en bede, dat eene of andere weldadige Maatschappij, (die, bij voorbeeld, tot Nut van 't Algemeen,) met goedkeuring des Schrijvers, aan welke wij geenszins twijfelen,
deze Leerredenen in het Hollandsch doe overbrengen, en, tot geringen prijs, of wel, waar het noodig is, om niet, onder alle rangen en standen des levens doe verspreiden! Zoo strekke zich deze zegen niet slechts uit tot één afzonderlijk Kerkgenootschap, maar tot allen, die dit onderwijs nog meer behoeven!






{==145==} {>>pagina-aanduiding<<}

Kerkelijke Redevoering, gehouden voor de plegtige inwijding van het nieuwe Kerkgebouw der Remonstrantsch-gereformeerde Gemeente te Utrecht, op den 18den van Zomermaand 1809. Door F. van Teutem, Leeraar dier Gemeente. Te Utrecht, bij de Wed. J. van Terveen en Zoon. 1809. In gr. 8vo. 48 Bl.

Het Kerkgebouw der Remonstranten te Utrecht door den Koning zijnde gekocht, verrigtte die Gemeente eerst wel haren eerdienst in het gebouw der Doopsgezinden, doch ontving van zijne Majesteit naderhand het zoogenaamde Compagnieshuis ten geschenke; en toen dat Locaal ten waardigen Kerkgebruike was ingerigt, werd hetzelve plegtig ingewijd. De Eerw. van teutem hield bij die gelegenheid eene zeer doelmatige Leerrede, en geeft dezelve nu, met de daarbij behoorende Gebeden en de gezongene Liederen, door Mr. samuel iperuszoon wiselius, zijnen vriend, opzettelijk voor dit Feest vervaardigd, en ook die uit de Kerkgezangen bij zijne Gemeente in gebruik, over aan het Publiek. De Liederen, door den Heer f. nieuwenhuyzen op Koraal-muzijk gebragt, en door een keurig koor van Zangers en Zangeressen uitgevoerd, (terwijl het hulporgel door een welbezet orchest ondersteund werd) deden buiten twijfel eene voortreffelijke uitwerking. Terwijl wij volkomen overtuigd zijn, dat ieder in deze Leerrede den uitmuntenden Redenaar herkennen zal, wiens vroeger uitgegevene stukken met regt eenen algemeenen bijval vonden.
Naar den door hem gekozenen tekst, 1 Kon. VIII:27-30, teekent van teutem de plegtige inwijding van Salomons tempel; doet daarop het juiste en verhevene der denkbeelden van dien wijzen Joodschen Koning opmerken; en dit geeft hem den gepasten overgang, bij al het onderscheid tusschen den ouden Israëlitischen en Christelijken eerdienst. Treffend wordt het betamend gevoel van den Christen ter plaatse, aan zijne openbare godsvereering toegewijd, aangewezen. Een uitmuntend dichtstuk van den genoemden Heer wiselius, hier in de Redevoering ingelascht, geeft aanleiding tot de vraag: Maar wie heeft U, hier schepselen van éénen dag, deze uwe bestemming geöpenbaard? Wie heeft, nietige aardbewoner! uwe uitzigten en verwachtingen zoo hoog verheven? en door het antwoord

{==146==} {>>pagina-aanduiding<<}
rijst het Christelijk bedehuis in waarde en belangrijkheid zelfs boven Jeruzalems prachtigen tempel. - Zoo loopt deze Redevoering af, wier lezing wij gaarne en met tuimte aanbevelen.




Christelijk Magazijn, enz. Door een Gezelschap van Protestantsche Leeraren. Bijeengezameld door P. Beets, Pz. Leeraar der Doopsgezinden te Westzaandam. IIIden D. 4de St. Te Hoorn, bij J. Breebaart. In gr. 8vo.

Met dit vierde Stuk is het derde Deel van dit Magazijn, waarvan wij meermalen met verdienden lof gewag gemaakt hebben, voleindigd. 't Bevat:
I. 't Vervolg en slot eener Verhandeling van eenen Ongenoemden over Rom. VIII:19-25, en wel bijzonder over de drie laatste verzen, alwaar door hen, die de eerstelingen des Geestes hebben, alle ware geloovigen en opregte Christenen verstaan worden, als reeds de verlichting van het Evangelie deelachtig zijnde, en dus zoo veel te meer grond hebbende, om op een beter leven hier namaals te wachten, dan zij, die alleen het zwakke schemerlicht der rede hebben. Men zal hier deze uitlegging met goede redenen bepleit, en 't overige, 't welk dan niets moeijelijks behelst, niet kwalijk toegelicht vinden.
II. De verheerlijking van Jezus op den berg, of proeve eener uitlegging van Matth. XVII:1-8. en gelijkluidende plaatsen van Mark. en Luk., door den Uitgever p. beets. Deze voegt zich bij die Uitleggers, welke het geschiedverhaal der Evangelisten van eene alzoo gebeurde zaak verstaan, als de Evangelisten zich dezelve schijnen voorgesteld te hebben, en meent, dat dezelve heeft moeten dienen, om de leerlingen van Jezus te versterken in hunne overtuiging van zijne hooge waardigheid, als Messias, waaromtrent Petrus kort te voren eene treffende belijdenis had afgelegd, maar nu bij allen, en ook wel inzonderheid bij Petrus, nieuwe twijfelingen waren ontstaan, nadat Jezus hun had te kennen gegeven, dat hij, van wien zij zulke hooge gedachten koesterden, geheel strijdig met hunne aardsgezinde verwachtingen, veel zou moeten lijden van de Onderlingen, Overpriesters en Schriftgeleerden. Daarheen zal, volgens den Schrijver, in de eerste plaats het gebed gestrekt hebben, waartoe hij zich met

{==147==} {>>pagina-aanduiding<<}
drie zijner leerlingen, het zij omdat bij dezen voornamelijk die twijfelingen hadden post gevat, 't zij omdat zij zijne grootste vertrouwelingen waren, op den berg afzonderde. Daartoe moest dan ook vervolgens de gedaanteverandering van Jezus, de verschijning van Mozes en Elias, en de inhoud van 't gesprek, over zijnen uitgang, dien hij volbrengen zou te Jeruzalem, door dezen gehouden, zoo wel als de stem uit de wolken voortgebragt, dienen. 't Geheele gezigt had de teregtwijzing der drie bovengenoemde vertrouwelingen eenig en alleen ten oogmerke. Hiertegen zou nog al 't een en ander kunnen gezegd worden, zoo als ook tegen de oplossing der gewigtigste bedenking tegen de letterlijke verklaring, ontleend uit de verschijning van Mozes en Elias, waaromtrent, behalve in den Kommentarius van paulus, wien 't den Eerw. beets niet moeijelijk viel te wederleggen, in de laatst verloopene jaren vrij wat is te berde gebragt.
III. Onderzoek, in hoe verre een Christen het Avondmaal des Heeren onwaardig kan gebruiken, door denzelfden. Over 't onwaardig eten en drinken, waarvan Paulus spreekt 1 Cor. XI:27, 29, oordeelt de Schrijver, met werenfels en anderen, te regt, dat dit eigenlijk thans niet zoo kan plaats hebben, als destijds in de Corinthische Gemeente, daar men vóór de viering van 't Avondmaal gewoon was liefdemaaltijden te houden, bij welken 't zoo verkeerd toeging, dat men geheel ongeschikt werd tot de regte waarneming der heilige instelling. Dat men desniettemin ook nu nog het Avondmaal onwaardig kan gebruiken, wanneer men daarbij de oogmerken dezer verordening uit het oog verliest, geheel andere oogmerken bedoelt en met ongepaste gezindheden nadert, wordt vervolgens, nog al eenigzins verschillend van den gewonen trant, aangewezen.
IV. Godsdienstige bespiegeling, bij de viering van het heilig Avondmaal, over het wederzien in de eeuwigheid, door denzelfden. Hierbij ligt het zeggen van Jezus, Matth. XXVI:19, Ik zal niet meer van dit druivensap drinken, tot dat wij eens weder op nieuw daarvan drinken zullen in het Koningrijk van mijnen Vader, ten grondslage.





{==148==} {>>pagina-aanduiding<<}

Schets der Christelijke Leere, ontworpen tot een leiddraad bij het onderwijs van Aankomelingen, door G.J. van Rijswijk, Lid van de Koninklijke Maatschappij der Wetenschappen te Haarlem, en Predikant bij de Doopsgezinden te Joure. Te Amsterdam, bij de Wed. G. Warnars. 1809. In kl. 8vo. 230 Bl.

De Eerw. van rijswijk, als een verdienstelijk navolger van den vermaarden a. hulshoff, door verscheidene wijsgeerige Verhandelingen en Opstellen den minnaren van naauwkeurig onderzoek en ernstige overpeinzing in ons Vaderland reeds met roem bekend, levert hier, onder den nederigen titel van eene Christelijke leerschets voor de Jeugd, een werkje, hetgeen zich, zoo wel door den vorm als leerrijken inhoud en bijzondere manier van behandeling, ten hoogste aanprijst. - De geachte Schrijver vond, bij het aanvaarden zijner bediening, in de leerboekjes voor de Aankomelingen, die zich tot den Christelijken Waterdoop wilden voorbereiden, veel, hetgeen, zijns oordeels, eene andere of betere bearbeiding noodzakelijk maakte. Hij ontwierp dus, tot zijn eigen gebruik, deze Schets, en werd, daar dezelve te omslagtig voor het uitschrijven was, te rade, dezelve door den druk ten algemeenen gebruike te doen dienen; waarvoor het hem, bij alle weldenkende voorstanders van eenen redelijken Godsdienst, aan geenen dank zal ontbreken. Mogelijk zal menig Lezer hier, afgaande op den blooten titel, vragen: is het aantal van leerboekjes voor de jeugd dan nog niet groot genoeg? of is ook dit opstel bijzonderlijk en alleen ingerigt voor de leden der Doopsgezinde Gemeente? Op het eerste zullen wij antwoorden: dat men zich hier niet gelieve te storen aan het voorkomen van een' Katechismus, uit zijn' eigen aard een allerbelangrijkst voorwerp, dat onder de handen van een' bekwaam' man voor onderscheidene wijzigingen vatbaar is; en op het tweede: dat alles, wat tot de onderscheidende gevoelens van het Kerkgenootschap der Doopsgezinden behoort, in een afzonderlijk aanhangsel, of wel de laatste les, is behandeld, en men voor het overige, slechts met een enkel woord, iets over den Eed en Waterdoop, als in het voorbijgaan, vindt aangemerkt; zoo dat de Recensent,

{==149==} {>>pagina-aanduiding<<}
welke geen lid van dat Kerkgenootschap is, gerustelijk durft verzekeren, dat geene Protestanten, van welke gezindten ook, hier iets zullen aantreffen, dat hun aanstoot zou kunnen geven. Ten opzigte van de leerlingen was hier inzonderheid de bedoeling, niet de eerstbeginnenden, (voor welken de Schrijver twee der meestgeschikte werkjes opgeeft) maar wel inzonderheid meergevorderden in jaren, tot het ontvangen van het doopsel (die eerbied inboezemende plegtigheid in deze Gemeente) en het afleggen eener doorgedachte geloofsbelijdenis voor te bereiden en bekwaam te maken. Het karakteristieke van dit Leerboekje, waarmede wij onze Lezers kortelijk moeten bekend maken, bestaat voornamelijk in het volgende: - Het geheele werkje is gesnipperd in 43 afdeelingen, genoegzaam van gelijke grootte: elk derzelve behelst eenige weinige vragen en antwoorden, kort en duidelijk opgesteld, meestal door één of weinige schriftuurteksten opgehelderd en bevestigd, die er dan letterlijk zijn bijgevoegd, en eenige anderen, waar een breeder vertoog dit noodig maakt, slechts zijn aangewezen. De volgorde, waarin de hoofdvoorwerpen zijn gerangschikt, is zeer afwijkende van hetgeen men in de meeste leerboeken van dien aard aantreft, doch zou men hieromtrent misschien nog wel het een en ander kunnen aanmerken; evenwel, behalve dat in zoodanig eene orde altoos iets willekeurigs plaats heeft, zou het te veel naar bedilzucht rieken, indien men het den Gastheer ten kwade wilde duiden, wanneer sommige geregten niet in die orde, welke wij zouden verkiezen, wierden aangebragt of op den disch geplaatst, zoo anders maar over het geheel het onthaal sinakelijk en de spijs gezond is. Vreemd zal het sommigen voorkomen, onder deze lessen niet minder dan tien te vinden, welke tot de leer der pligten betrekking hebben; te meer, wanneer zij zich voor den geest brengen, hoe, in vele Katechismussen, dit gewigtig punt slechts ter loops en als in de vlugt behandeld wordt.
Daar echter de Christelijke Zedekunde, die namelijk, welke op het gezag der Goddelijke Openbaring is gegrond, den gezegendsten invloed op ons geheele bestaan en wandel moet hebben, zal men het oordeel en beleid van onzen Schrijver ook in dezen regt doen. Nog iets moeten wij hierbij aanmerken; dat de Heer van rijswijk, in deze leer der pligten, van de gewone orde (pligten namelijk jegens God, onzen evennaasten en onszelven) afwijkt, en tusschen de eerste en tweede rubriek eene andere, over onze pligten jegens den

{==150==} {>>pagina-aanduiding<<}
Verlosser, tusschen voegt, en daaraan de geheele 31ste les besteedt, welke, indien zij den Lezer evenzeer als ons behage, zijne volkomene goedkeuring over het geheele tusschenvoegsel zal wegdragen. De schriftuurplaatsen zijn, wegens derzelver gebruik, in leerboeken van dien aard, een voorwerp van niet weinig aanbelang. Hoe dikwerf vindt men bij zulk een katechetisch onderwijs schriftuurteksten aangehaald, wier geheele kracht alleen bestaat in gelijkluidende bewoordingen, terwijl zij ondertusschen, wanneer men zich der moeite getroost den tekst zelven na te zien, in den zamenhang bij de heilige Schrijvers geheel iets anders beteekenen: en hoe dikwijls, helaas! hoort men op den kansel, door mannen, wien het voor het overige aan geene bekwaamheid ontbreekt, hierin den ouden slender volgen, even alsof zij met de zoo zeer gevorderde Bijbelsche uitlegkunde niets te doen hadden. Wijsfelijk heeft onze kundige Schrijver ook te dezen opzigte gedacht en gehandeld. Iedere schriftuurplaats heeft hij met de uiterste naauwkeurigheid getoetst aan het bewijs, waartoe ze moest dienen. Het kon niet uitblijven, of veel, hetgeen men voorheen als goede munt aannam, moest hier als valsch allooi worden uitgemonsterd en weggeworpen; doch ook de waarheid kreeg hierdoor eene merkelijke aanwinst van echte en duchtige getuigen. Niet zelden kan ook somtijds de tusschenvoeging van een enkel woord, waar men in onze Nederduitsche vertaling iets hards of stootends aantreft, de geheele plaats een helder licht bijzetten, of wel eene kleine omschrijving van groote nuttigheid wezen, hetgeen ons altoos in de kanselvoordragt, wanneer het met oordeel geschiedt, ongemeen behaagt, en waarvan men in de Leervedenen der bekwaamste Engelsche Godgeleerden, met name clarke, tillotson, blair en anderen, menigvuldige blijken ontmoet. - Zie hier een paar staaltjes, hoe onze Schrijver hierin te werk gaat. Zoo lezen wij Psalm LI:7.
‘Ik ben in ongeregtigheid geboren; (dat is, met eene natuurlijke overhelling tot de zonde in de wereld gekomen;)’ en 2 Cor. V:18-21. ‘God heeft ons met zichzelven verzoend door Jezus Christus: want God was in Christus, de wereld met zichzelven verzoenende, haar hare zonden niet toerekenende: want dien, die geen zonde gekend heeft, (die volmaakt onschuldig was) heeft Hij zonde voor ons gemaakt, (overgegeven om als een zondaar behandeld te worden) ten einde wij zouden worden regtvaardigheid Gods in Hem.’ - Ten blijke, hoe naauwgezet, of liever hoe eerlijk en opregt de Heer van rijs-
{==151==} {>>pagina-aanduiding<<}
wijk in sommige gevallen handelt, hoore men deze zijne verklaring: ‘Ik heb de plaats, Joann. XVII:5. verheerlijk mij, Gij Vader! bij U zelven, met de heerlijkheid, die ik bij U had eer de wereld was, niet bijgebragt tot een bewijs van 's Heilands Voorbestaan, dewijl het mij twijfelachtig toeschijnt, of deze plaats daarvan verstaan, dan of dezelve verklaard moet worden van de Heerlijkheid, welke God besloten had aan onzen Heer, na de volbrenging van het werk der verlossing, te geven.’ En inderdaad, hij, die door de bijgebragte teksten, uit de schriften van den Evangelist en Apostel Joannes ontleend, niet van de waarheid der bedoelde stelling is overtuigd geworden, zal zich ook door dezen tekst in geschil niet laten overreden.
Wat betreft de aanmerkingen van den Opsteller, door dit geheele werk verspreid, en door eene kleinere letter aangeduid; deze moeten, onzes oordeels, misschien, voor het beoogde gebruik, als het gewigtigste van den geheelen arbeid worden beschouwd. Men kan ze onder twee klassen brengen, het zij om den onderwijzer eenige bijzondere wenken te geven tot nadere inlichting van den leerling, of wel om eenige stelling in de antwoorden nader op te helderen. Tot de eerste soort behooren, bij voorb., wanneer onze Schrijver, over de kenmerken der Goddelijke openbaring, over hare voldoening aan 's menschen behoeften, over Gods Albestuur, de aanwijzing van het middel ter verzoening, de verzekering des eeuwigen levens enz. sprekende, er bijvoegt, ‘dat de leermeester te dezer plaatse moet ontwikkelen en aantoonen, dat de mensch buiten eene Goddelijke openbaring verstoken is van hetgeen hij tot gemoedsrust en ter bemoediging noodig heeft. Dit is de beste wijze om de leerlingen de hooge waardij en dierbaarheid der Christelijke Leer te doen beseffen en daardoor tot het Geloove voor te bereiden.’ Nog een ander voorbeeld vinden wij, van welk een betoogtrant zich de onderwijzer moet bedienen, om den leerling van de regtheid van den Goddelijken wil (dat is, dat God altoos overeenkomstig handelt met de onveranderlijke grondbeginselen van zedelijk regt) of ook wel van de heiligheid der Goddelijke natuur, gemeenlijk door Gods zedelijke volmaaktheid uitgedrukt, gezonde en duidelijke begrippen in te boezemen. - Tot de aanmerkingen van de tweede klasse, meer of min naar vereisch der onderwerpen uitgebreid, behooren zoodanige, welke strekken om het gestelde of uit te brei-
{==152==} {>>pagina-aanduiding<<}
den, of op te helderen, of te bevestigen, of wel eenige nuttige bedenkingen van den Schrijver mede te deelen. Gaarne gaven wij hiervan eenige proeven; doch dit zou ons verslag te breed doen uitloopen. Dit weinige zij genoeg. Zoo dient de volgende aanmerking,
wegens eene juiste bepaling van de zoogenoemde stellige wetten: ‘De stellige geboden kunnen alleen door eene Openbaring gekend worden. Hunne instelling en opheffing hangt af van Gods welbehagen. De besnijdenis, de offerdienst, enz. waren stellige geboden onder de bedeeling van het Oude Verbond. 't Geloof in Jezus als den Christus, Doop en Avondmaal zijn stellige geboden onder de Evangelische bedeeling.’ Kort en duidelijk is zoo ook de volgende bepaling: ‘Het zedelijk goede te doen uit pligtbesef, is Deugd: Rom. II:14, 15. Maar het beginsel om God te behagen, heiligt de Deugd tot Godsvrucht: Efez. VI:6, 7. Pligtsbetrachting uit dankbare erkentenis van de Verlossing door Christus, maakt de Christelijke Godsvrucht uit: I Cor. VI:20. II Cor. V:15. Iets te doen, 't welk men, hoewel met een dwalend geweten, als zonde aanmerkt, is met der daad zonde, ofschoon het in zichzelve geoorloofd mogt wezen: Rom. XIV:14, 20, 23.’ Ook niet nutteloos is de volgende bedenking, over de Goddelijke eigenschappen: ‘Onze beschouwing van de Goddelijke hoedanigheden, als van onderscheidene eigenschappen, is alleen het gevolg van onze eindige en bepaalde kennis. Eigenlijk gesproken zijn er geen onderscheidene eigenschappen in 't Opperwezen, 't welk volstrekt enkelvormig is. Naauwkeuriger zou men zich uitdrukken, met te zeggen: God is volmaakt in alle opzigten: volmaakt ten aanzien van kennis, magt, wil, geluk, during,’ enz. Hoe zeer de zaak bekend is, herinnert de Schrijver te regt, bij gelegenheid der roeping van Abraham om de kennis van den waren Godsdienst in stand te houden: ‘Aanmerkelijk is het, dat de Stichters der drie Godsdiensten, welke op de leer van Gods Eenheid en Onligchamelijke Natuur gegrond zijn, en den beeldendienst verwerpen, te weten Mozes, Jezus en Mohammed, van Abraham afstammen.’ De breedere aanmerkingen, welke
ons ongemeen behaagd hebben, op bl. 36, wegens de Goddelijke bewilliging of toelating van het zedelijk kwaad; bl. 53. over het bewijs voor de zachtheid der

{==153==} {>>pagina-aanduiding<<}
wetten van Mozes boven die van Lycurgus; bl. 56. over de stellige aankondiging van toekomende gebeurtenissen of eigenlijke Profetien; bl. 72. over de inwendige bewijzen voor de leer van Jezus en de echtheid zijner wonderwerken; bl. 76. over des Heilands zedelijk karakter; en bl. 78. over den juist geschikten tijd voor de verschijning van den Messias. Dezen kunnen wij alleenlijk aanwijzen; zoo ook die, rakende de werkingen van den H. Geest, na welker verklaring door onzen Schrijver men natuurlijk kan besluiten, dat hij zich met zijne leerlingen niet over het geheimzinnig leerstuk der Drieëenheid zal inlaten. - Eindelijk, dit werkje is vervat in Vragen en Antwoorden. De Eerw. Opsteller geeft daarvan de reden op in zijn Voorberigt; het is, zegt hij, omdat de Ouders, die op het van buiten leeren gesteld zijn, hierdoor het zoogenoemd overhooren bij hunne kinderen kunnen oefenen. Wij voegen er bij, dat het voor elken Onderwijzer de taak gemakkelijker maakt, om op de best geschikte wijze te kunnen vragen; iets, dat dikwerf vrij moeijelijk valt: terwijl wij den Lezer kunnen verzekeren, dat hij het geheele opstel aaneengeschakeld zonder de vragen kan doorlezen, en zich dus door dit vehiculum (bij velen te regt in een' kwaden reuk geraakt) niet behoeft te laten afschrikken. Indien wij, door deze aankondiging, het Publiek opmerkzaam mogten hebben gemaakt op een werkje, dat, door zijnen eenvoudigen titel, ligtelijk de aandacht kon ontslippen, zouden wij ons oogmerk naar wensch bereikt hebben.




Handleiding tot de Physiologie, of tot de kennis van het maaksel en de werking der deelen, uit welke het menschelijk ligchaam is te zamengesteld; door A. Ypey, Hoogleeraar in de Geneeskunde, enz. aan de Universiteit te Franeker. Te Amsterdam, bij W. van Vliet. 1809. In gr. 8vo. 448 Bl.

Bij gelegenheid der verroeping des Hoogleeraars j. mulder van Franeker naar Groningen, in de Ontleed-Heel- en Verloskunde, werden de overgeblevene Hoogleeraars a. ypey en c. allardi, door Heeren Curatoren der eerstgenoemde Hoogeschole, verzocht, om den openstaanden Post, gedurende de vacature, zoo veel doenlijk,

{==154==} {>>pagina-aanduiding<<}
te vervullen. Volgens eene onderlinge schikking, viel het onderwijs in de Physiologie den Heere ypey te beurt, die, omdat men thans aan de Franeker Hoogeschole gewoon was de Physiologie in het Hollandsch te onderwijzen, het vertaalde Werk van blumenbach tot een leiddraad voor zijne Lessen uitkoos. Thans nader met dit Werk bekend wordende, zag hij ras, dat hetzelve wel uitstekend geschikt was tot een leiddraad voor Akademische Lessen, doch niet zoo zeer tot een Handboek voor mingeoefenden, als zijnde de orde, vooral in de eerste Afdeelingen, daartoe niet wel geschikt, en de behandeling der aldaar voorkomende zaken te duister en te ingewikkeld. De Hoogleeraar, intusschen, overtuigd van de noodzakelijk heid van zoodanig een Handboek in onze moedertaal, sloeg dus zelf de hand aan het werk, en vervaardigde de thans voor ons liggende Handleiding tot deze wetenschap.
Met bijzonder genoegen doorlazen wij dit Werkje, en vinden ons verpligt, hetzelve, als tot zijn oogmerk allernuttigst, aan alle Liefhebbers der natuurkundige wetenschappen aan te bevelen.
Het geheele Werk is verdeeld in de vijf volgende Hoofdstukken: I. Over de algemeene beginselen, uit welke het menschelijk ligchaam is te zamengesteld. II. Over de werkzaamheden, die onmiddellijk tot het bestaan des levens vereischt worden. III. Over de werkzaamheden, die tot het dierlijk leven, de werkingen der ziele, enz. betrekking hebben. IV. Over de natuurlijke werkzaamheden van spijsvertering, voeding, veroudering, enz. V. Over de werkzaamheden, die tot de voortplanting des geslachts behooren.
Gaarne zouden wij van dit Werk een beredeneerd uittreksel geven; doch zulks is, van wege de ophooping van een groot aantal zaken in een klein bestek, niet wel mogelijk.
Alomme heeft de Schrijver zich in dit Werk tot het noodzakelijke getracht te bepalen, en heeft dus, om niet te breedvoerig te worden, vele nuttige en vermakelijke dingen achtergelaten. Hij geeft ook uitzigt om dit Stuk door een uitvoeriger Werk te doen volgen, zoo hij daartoe door een genoegzamen aftrek van het tegenwoordige wordt aangemoedigd. Wij hopen en vertrouwen, dat hij zijne moeite op deze wijze naar genoegen beloond zal zien, en verlangen reeds naar zijne Natuurkunde van den Mensch en de Dieren.


{==155==} {>>pagina-aanduiding<<}

Handboek der Natuurkunde van den Mensch, door Dr. T.G.A. Roose, Hoogleeraar te Brunswijk; uit het Hoogduitsch, met Ophelderingen en Aanmerkingen, door M.S. Ypma, Stads Med. Doct. te Heusden. Te Amsterdam, bij L. van Es. 1809. In gr. 8vo. 174 Bl.

Ofschoon de Schrijver van dit Handboek, door eigene behoefte tot de opstelling en bekendmaking van hetzelve gedrongen, daar hij de Natuurkunde van den Mensch ook voor niet-Geneeskundigen onderwees, en geene der bij hem bekende voortreffelijke Handboeken der Physiologie tot zijn oogmerk bruikbaar vond, geoordeeld zou kunnen worden voor ons Hollanders overtollig geschreven te hebben, daar men bij ons geene openlijke of opzettelijke Voorlezingen over de Natuurkunde van den Mensch houdt, zou het echter zeer verkeerd zijn, indien wij daarom deszelfs belangrijkheid en nuttig doel in twijfel trokken. Dit is ook geenszins het oogmerk van den Recensent, die met genoegen zag, dat dit Handboek, ofschoon voorzeker in het oorspronkelijke niet binnen Brunswijks muren gebleven, maar ook bij ons bekend en verspreid, eene Vertaling ondergaan heeft, waardoor het ook bij onze Liefhebbers der Natuurkunde van den Mensch, die geene Geneeskundigen zijn, zooveel te meer bekend moet worden.
Door zijne beknoptheid en toereikendheid voor het oogmerk des Schrijvers munt dit Werkje boven andere van dien aard uit; terwijl het volgens latere, op gezuiverde Natuur-scheikunde gegronde, onderzoekingen bewerkt schijnt. De Schrijver verwerpt de oude verdeeling der verrigtingen in dierlijke, levensverrigtingen, natuurlijke en geslachtsverrigtingen, als onnaauwkeurig; meenende hij de verdeeling der verrigtingen des menschelijken ligchaams in zulke, die den mensch als bewerktuigd, en in zoodanige, die hem als dierlijk ligchaam inzonderheid toekomen, beter te zijn. Voor het overige bevat hetzelve de gewone onderwerpen, die in zulk een Handboek natuurlijkerwijze gevorderd worden; terwijl de Vertaler hier en daar bij sommige paragraphen eenige aanmerkingen gevoegd heeft ter verklaring en opheldering van dezelve, meestal uit de beste en nieuwste Schrijvers (en zoo wij meenen veel-
{==156==} {>>pagina-aanduiding<<}
al uit Les Elemens de Physiologie van richerand) getrokken. In één woord, ook dit Werkje prijst zich in alle opzigten aan, en deszelfs Vertaling, welke over het geheel vrij goed is, zal bij velen aangenaam zijn; gelijk zij reeds, zoo als wij vernemen, bij verscheidenen welkom geweest, en der lezing, ook aan de studerende jeugd, door daartoe bevoegden, aanbevolen is.




Verhandeling over de Afschaffing van den Eed bij de Geregten, van C.A. Härter. Uit het Hoogduitsch vertaald en met eenige Aanmerkingen voorzien door Mr. Sibr. Gratama, Advocaat bij het Departementaal Geregtshof van Drenthe te Assen. Te Groningen, bij J. Römesingh. 1809. Buiten het Voorwerk, 63 bladz.

Deze Verhandeling is ingerigt om te betoogen, dat de tegenwoordige geest des tijds eene geheele afschaffing vordert van den Eed, het anders zoo gebruikelijk middel, om voor het Geregt de waarheid op te sporen en daar te stellen.
De Schrijver draagt daartoe de volgende gronden voor. Vooreerst: ‘Bij het grootste gedeelte der beschaafde zoo wel, als onbeschaafde menschen, worden die godsdienstige en zedelijke begrippen niet meer gevonden, welke al de kracht van den Eed moeten uitmaken.’ Ten tweede: ‘Zelfs voorheen (en hoe veel te meer dan niet in onze dagen!) was de Eed een ontoereikend en onzeker middel ter opsporing der waarheid, of ter verzekering van de pligtsvervulling eens anderen.’ Ten derde: ‘De geregtelijke verzekeringen onder eede gaan niet zelden met zigtbare nadeelen vergezeld, als b.v. het wantrouwen, dat men in de menschen, hoe braaf zij ook zijn, stelt; het beangstigen van het geweten bij zwakke of naauwgezette lieden; het gevolg van onzedelijkheid bij hen, die uit ligtzinnigheid, of omdat het onderwerp des gedings eene kleinigheid was, eenen valschen eed aflegden, en nu, aan de eeuwige zaligheid wanhopende, van kwaad tot erger vervielen.’ Hierop laat de Schrijver, in de vierde plaats, deze beide vragen volgen: a. ‘Heeft de Staat of de Overheid wel het regt om een vrij mensch te noodzaken, van eenen eed, naar het gewone formulier, zoo waarlijk helpe mij God, enz. af te leggen?’ en b. ‘Mag wel de

{==157==} {>>pagina-aanduiding<<}
Mensch, het schepsel, zich aanmatigen, den Schepper, als het ware, voor te schrijven, wat deze in eene andere wereld met hem doen moet?’ Welke beide vragen ontkennend worden beantwoord. Ten vijfde tracht de Schrijver te betoogen, dat de Christelijke Godsdienst den Eed in geenen deele begunstigt, maar veeleer van denzelven geheel afkeerig is. De Vertaler is hieromtrent van andere gedachten, en volgt Prof. cras in de opvatting der Schriftuurplaatsen, welke de Schrijver der Verhandeling tot staving van zijn gevoelen had aangehaald. Hierop volgen twee tegenwerpingen, waarvan de eerste, genomen uit de algemeenheid van den Eed bij alle Volken, ook zelfs na de invoering van het Christendom, wordt beantwoord en opgelost met het algemeen geloof der Volken aan eenen onmiddellijken invloed van God op de menschen, en met de spoedige verbastering der Christelijke Leer; terwijl de tweede tegenwerping, dat de Regter door de afschaffing van den Eed in verlegenheid zoude geraken, hoofdzakelijk daarmede wordt wederlegd, dat deze verlegenheid geenen grond kan opleveren tot hetgene schadelijk en ongeoorloofd is, te meer, daar er middelen kunnen uitgedacht worden, om de zwarigheid weg te nemen. Opzigtelijk den zoogenaamden Zuiveringseed, die in Duitschland menigvuldig schijnt plaats te hebben, doch in ons Vaderland, zelfs naar de vorige wetten, zeldzaam was, oordeelt de Schrijver, dat dezelve ganschelijk moest worden afgeschaft, of dat anders die middelen, welke hij voorschrijft, daarbij moesten worden aangewend.
Het onderwerp dezer Verhandeling is van het uiterste belang, en wij hebben daarom den afloop van des Schrijvers betoog eenigzins breedvoerig opgegeven. Het is zekerlijk niet te ontkennen, dat bij vele Regtbanken de Eed, of te ligtvaardig opgelegd, of op eene oneerbiedige en onbetamelijke wijze afgenomen wordt, en dat dezelve daardoor het gewenschte doel niet bereikt. Voor zoo ver nu deze Verhandeling het gemelde kwaad zoekt tegen te gaan, is hare strekking allerweldadigst. Doch de Schrijver gaat verder, en dringt op eene geheele afschaffing van den Eed aan. Het is sedert vele jaren wel een algemeen aangenomen gevoelen, hetwelk naauwelijks eenig betoog behoeft, dat de Eed op zichzelven geene grooter regtsverpligting oplegt, dan de voorafgaande welberadene en plegtige belofte of aanneming, uit haren aard, reeds opgelegd heeft; doch waarom zoude de Wetgever, naar reg-
{==158==} {>>pagina-aanduiding<<}
te mogende gebruik maken van de Godsdienstige denkbeelden der Ingezetenen om de waarheid te ontdekken en zich van de pligtsvervulling der Burgeren te verzekeren, niet juist daarom ook den Eed mogen afvorderen, wiens geheele kracht op deze denkbeelden berust? De Schrijver betwist, wel is waar, aan den Staat, in het algemeen, het regt, om iemand tot het afleggen van den Eed, naar het gewone formulier, te noodzaken; doch op dezen ontoepasselijken grond, dat de Regter alleen over uiterlijke daden mag oordeelen, en niet over 's menschen gedachten. Hoedanige dwang hieromtrent ook in Duitschland moge plaats hebben, zeker is het, dat in ons Vaderland de genen, die openbare belijdenis doen van eene Leer, welke den Eed als ongeoorloofd verwerpt, (gelijk de Doopsgezinden) tot het afleggen van den Eed ook nimmer gedwongen worden. De Staat mengt zich niet en mag zich ook niet mengen in hetgeen het geweten raakt; maar de Staat mag wel (en daarvan bewijst de Schrijver het tegendeel niet) iemand tot het doen van den Eed noodzaken, die tot een openbaar Kerkgenootschap, hetwelk den Eed voor geoorloofd houdt,
behoort, en die dus, naar regte, zoo lang hij vrijwillig lid van zoodanig Kerkgenootschap blijft, moet gehouden worden den Eed zonder krenking van zijn geweten te kunnen afleggen. De Schrijver zegt zelf - en daar komt het slechts op aan - dat zijne meening niet is, dat in het Geregt door den Regter geheel geene Godsdienstige en zedelijke middelen kunnen worden aangewend, om de personen, die getuigenis der waarheid voor het Geregt zullen afleggen, te bewegen, om in hunne geregten der waarheid getrouw te zijn, indien men voor het overige veronderstellen kan, dat zij nog zedelijk gevoel bezitten. ‘Ja! ik wensch, (voegt hij er bij) dat dit dikwijls mogte geschieden, maar met meer nadruk en warmte, dan het tot nog toe gedaan werd’ enz.
En dit zoo zijnde, aangenomen dat de Staat wel gebruik mag maken van de Godsdienstige begrippen, welke bij de Ingezetenen gevonden worden, doch over welker gegrondheid hij zich geen oordeel aanmatigt, waarom zoude dan de Staat ook van den Eed geen gebruik mogen maken? Zoo lang men nu niet bewijzen kan, dat deze begrippen ten aanzien van den Eed bij het algemeen niet meer bestaan, kan men ook niet beweren, dat de Eed bij het gros der menschen zijne kracht verloren hebbe, - en heeft hij zijne kracht niet verloren, dan is het ook niet

{==159==} {>>pagina-aanduiding<<}
raadzaam denzelven ganschelijk af te schaffen en zich van een geoorloofd en heilzaam middel ter ontdekking en daarstelling van de waarheid te ontdoen.
Hoe het nu ook in Duitschland moge gesteld zijn, in ons Vaderland wordt de Eed bij verre de meeste Ingezerenen nog voor een teeder stuk gehouden, en hij heeft in vele gevallen nog den heilzaamsten invloed. Raynal heeft wel ergens gezegd, dat de Naneven der Overwinnaren van filips handel drijven met hunnen eed, even als met eene koopmanschap; doch raynal heeft wel eens meer, gelijk ook hier, de waarheid aan een fraai gezegde of eene blinkende tegenstelling opgeofferd. Niet alleen in sommige Land-Departementen, maar overal in ons Vaderland, worden de meeste menschen, die half slecht zijn, alleen door het gewigt van den Eed terug gehouden, om de waarheid in het Geregt te verdonkeren of te ontkennen. Het komt ons voor, dat men tusschen de brave lieden en de schurken geene scherpe lijn kan trekken, zoo als de Vertaler gedaan heeft, omdat er zoo vele zijn (en maken deze wel niet het grootste getal in de zamenleving uit?) die noch aan de eene, noch aan de andere zijde van de lijn kunnen geplaatst worden, maar tusschen het goede en het kwade, op de grens tusschen deugd en ondeugd zweven. Slechts weinigen, welke dan ook hoegenaamd geene achting bij hunne medeburgers genieten, en als verworpenen der menschheid worden beschouwd, bekreunen zich noch om hunnen pligt, noch om hunnen eed, en breken, met of zonder eed, altijd even koelbloedig hun gegeven woord en trouw. Dan - om deze weinigen behoort eene heilzame inrigting niet te worden afgeschaft, daar zij toch, ten aanzien der braven, welke ook zonder eed aan hunnen pligt gehoorzamen, niets nadeeligs heeft. De schadelijke gevolgen, welke de Schrijver, in het derde punt van zijn betoog, uit den Eed afleidt, komen ons alle even ongegrond voor. In één woord, wij zijn door deze Verhandeling geenszins overtuigd geworden, dat de behoefte van het tegenwoordig geslacht, voor zoo ver onze Landgenooten betreft, eene afschaffing van den Eed zoude vorderen; maar
meenen, integendeel, zoo als de ontwerpers van het Wetboek Napoleon het ook begrepen hebben, dat wij in ons Vaderland veilig den Eed kunnen blijven behouden; terwijl wij met den Schrijver en Vertaler er niet ernstig genoeg op kunnen aandringen, dat de Eed in de Geregten, en overal waar dezelve plaats heeft, niet dan

{==160==} {>>pagina-aanduiding<<}
bij noodzakelijkheid en op de eerbiedigste en plegtigste wijze worde afgelegd.
De Voorrede van den Vertaler is zeer wel en in eenen bondigen stijl gesteld. Het stukje is, over het algemeen, goed vertaald; ofschoon men hier en daar aan het Hollandsch gewaad eene Duitsche snee ontdekt, hetwelk somtijds aan hetzelve een stijf en ongevallig voorkomen geeft. Des Vertalers aanteekeningen, waarbij hij het verschil tusschen onze Vaderlandsche wetten en gewoonten met die van Duitschland, of zijn bijzonder gevoelen, afwijkende van dat des Schrijvers, voordraagt, zijn doorgaans juist en oordeelkundig. Onaangenaam evenwel was voor ons de aanteekening op bladz. 20, en vooral de ongepaste vraag, aldaar voorkomende: ‘of niet de Heeren Advocaten onderling meermalen met hunnen eed, dien zij op sommige plaatsen van ons Vaderland jaarlijks moeten vernieuwen, lachten?’ eene vraag, die men gewisselijk niet zoude verwachten van eenen pleitbezorger, welke het belang van zijn beroep kent en naar waarde weet te schatten. Trouwens, wij kunnen niet gelooven, dat, bijaldien deze gewoonte ook in Drenthe plaats grijpe, dit het geval zal zijn bij de Drentsche Advocaten, onder welke de Vertaler toch wel de meeste kennis zal hebben. Recensent zelf heeft door de ondervinding van verscheidene jaren, in de pleitzaal opgedaan, wel geleerd, dat een der edelfte, gewigtigste en noodzakelijkste Beroepen door gewetenlooze lieden tot een ellendig handwerk kan verlaagd worden: maar nooit heeft hij met den Eed zien lagchen, of met denzelven den spot hooren drijven. In tegenwoordigheid van brave menschen toch zijn lieden van dezen stempel, welke men onder allerlei klassen en in allerlei Beroepen aantreft, gewoon hunne verachtelijke gevoelens te verbergen.




Regtsgeleerd Magazijn van Prof. Gratama. Isten Deels 2de Stuk. Te Groningen, bij W. Wouters en M.J. van Bolhuis. 1809. In gr. 8vo.

Wij hebben dit tweede Stuk van het zoo belangrijk Regtsgeleerd Magazijn met althans niet minder genoegen gelezen dan het vorige, en een kort oordeelkundig overzigt des inhouds zal, hopen wij, ook onze Lezers daarvan overtuigen.

{==161==} {>>pagina-aanduiding<<}

De eerste Afdeeling, aan Regtsgeleerde Verhandelingen toegewijd, bevat eene beantwoording der in onze tijden zoo belangrijke vraag: wat is Akademische regtsstudie, en hoe behoort die bij ons, na de afschaffing des Romeinschen regts als regt, te worden ingerigt? De Hooggeleerde Schrijver beantwoordt dezelve in dier voege, dat hij het Natuurregt de plaats van het Romeinsch regt wil doen bekleeden, en zijne verdeeling van eenen regtsgeleerden cursus, tegen drie jaren berekend, komt dus hierop neêr, dat hij voor het eerste jaar vordert: Natuurregt en de eerste beginselen des natuurlijken Staatsregts, met de repetitie van zoodanige uit de praeparatoire wetenschappen, of ook wel eerste beoefening van zoodanige uit de praeparatoire wetenschappen, als noodig zal worden geoordeeld; - voor het tweede jaar: Repetitie van het Natuurregt en de eerste beginselen des Staatsregts, explicatie (het zij directe, het zij per compendium) van den Code Napoleon, Crimineel regt, en Romeinsch regt, - en eindelijk voor het derde jaar: Repetitie van den Code Napoleon, Commercie en Zeeregt, en Praktijk en manier van procederen. Wij voor ons gelooven, dat zoo wel op dit plan van regtsgeleerde studie, als op den geest dezer geheele Verhandeling, nog wel iets zou te zeggen vallen; doch ons bestek gedoogt niet, dat wij hier in bijzonderheden komen. Wij raden ondertusschen de lezing van dit ongetwijfeld belangrijk Stuk ten hoogste aan. Naar ons inzien zou men misschien door de vergelijking van dit Stuk met de Redevoering van den Hoogleeraar van rhenen, na welker uitgave wij zeer verlangen, al vrij na bij de waarheid komen. - Het tweede Stuk in deze Afdeeling is een verhaal omtrent
zekeren johann schneider, moordenaar zijner vrouw, naar het Hoogduitsch van feuerbach; doch dit is ons niet zeer belangrijk voorgekomen.
In de tweede Asdeeling, tot opgave en beoordeeling van Akademische Verhandelingen uit de onderscheidene Vaderlandsche Regtsscholen bestemd, wordt ook hier weder voor ditmaal niets gevonden.
De derde Afdeeling, tot opgave en beoordeeling van Boeken geschikt, bevat vier Recensien: 1. van des Heeren meijer's Verhandeling over de natuur der Rente, bij de Akademie van Gard à Nismes bekroond; 2. van Prof. paehlig's Verdediging zijner Inwijdings-redevoering tegen eene Recensie van die Redevoering in den Schouwburg;

{==162==} {>>pagina-aanduiding<<}
3. van f.l. van sonsbeeck's Akademische Verhandeling over de L. 10 D. de Justitia et Jure, en vooral over dat gedeelte dier wet, waar de drie zoogenoemde praecepta juris voorkomen; en eindelijk 4. van de Registers op het Crimineel Wetboek, door de Heeren van der aa en van der linden uitgegeven. - Ook hier kon misschien op het een en ander wel iets aangemerkt worden; doch - wij zijn geene recensenten der recensenten.
In de vierde Afdeeling, voor Levensberigten geschikt, vinden wij het Leven van höpfner, uit het Hoogduitsch van h.p. wenck, door Mr. th. van swinderen. Hetzelve is, wij bekennen het, belangrijk; doch ondanks de verontschuldiging in de Voorrede bl. III. komt het ons te uitgebreid voor. De onbedachte uitval van een' Recensent tegen dien verdienstelijken Man zou toch wel buitendien bij deskundigen zoo zwaar niet gewogen hebben. Er zijn sommige zaken, die men met een medelijdend schouderophalen beter dan met eene lange wederlegging beantwoordt.
De vijfde Afdeeling, eindelijk, aan Akademische en andere regtsgeleerde berigten toegewijd, bevat inderdaad veel belangrijks. Men vindt hier namelijk, 1. eene lijst der Vaderlandsche Akademien en Gymnasien, met de aldaar thans fungerende Hoogleeraars in de regtsgeleerdheid en derzelver Schriften; 2. eene lijst der Hoogleeraars in de Regtsgeleerdheid, die voormaals op de respective Akademien gefungeerd hebben; 3. eene herhaling der Utrechtsche prijsvraag over het gebruik van het Romeinsch regt; en eindelijk 4. eene opgave van het getal der Studenten te Groningen. Het laatste berigt hadden wij liever niet gezien; ook zien wij deszelfs verband met dit Tijdschrift, misschien alleen met uitzondering der regtsgeleerde Studenten, niet door; doch hartelijk danken wij den Hoogleeraar voor de twee eerste Stukken in deze Afdeeling, welke voortreffelijke bijdragen zijn tot de letterkundige geschiedenis des Regts in ons Vaderland; terwijl wij hartelijk wenschen, dat de verdienstelijke Verzamelaar slagen moge in zijnen wensch ter bekoming van Levensberigten onzer Vaderlandsche Regtsgeleerden.





{==163==} {>>pagina-aanduiding<<}

Essai, qui a remporté le prix au concours, ouvert par l'Academie du Gard à Nismes, sur cette question: determiner le principe fondamental de l'Intérêt, les causes accidentelles de ses variations, et ses rapports avec la Morale, &c.

(Dat is:)
Proeve, welke den prijs heeft behaald bij de Akademie van Gard à Nismes, over de vraag: welke het grondbeginsel van de Rente, welke de toevallige oorzaken van hare veranderingen, en welke hare betrekking tot de zedelijkheid zij; door Mr. j.d. meijer, Lid van het Koninklijk Instituut van Holland. Te Amsterdam, bij Immerzeel en Comp. 1809. In gr. 8vo.
De Schrijver dezes in schoon Fransch geschrevene en aan den Koning van Holland opgedragene Verhandeling is onzen Landgenooten reeds met roem, door zijne insgelijks bekroonde Verhandeling over de zedelijke waardering der Straffen, bekend. Ook dit Stuk kan niet anders dan zijnen reeds gevestigden roem vermeerderen. Ook maakten wij ons reeds gereed tot een breedvoeriger verslag van hetzelve, toen ons de beoordeeling van dit Stuk door Mr. O.H.F. in het Regtsgeleerd Magazijn, 2de Stuk, in handen kwam. Wij lazen dezelve; doch deze lezing deed ons tevens van besluit veranderen. De beoordeeling toch van dien Heer is in onze oogen zoo volledig en zoo uitgewerkt, zij komt zoo volkomen overeen met ons oordeel over het voor ons liggend Stuk, dat wij, iets willende zeggen, niets anders zouden kunnen doen, dan herhalen; en hiertoe hebben wij even weinig lust, als wij gelooven, dat wij er onze Lezers mede dienen zouden. Geheel stil te zwijgen, verbood ons echter de schoonheid en belangrijkheid des Werks, zoo wel als de aard van dit Tijdschrift; en zoo moge dan deze aanprijzende aankondiging, met verwijzing tot de schrandere beoordeeling van den Heer F. in het genoemde Magazijn, de plaats vervangen van het breeder verslag, hetwelk wij reeds ontworpen hadden.


{==164==} {>>pagina-aanduiding<<}

Reis van G.A. Olivier, door het Turksche Rijk, Egypte en Perzie. Uit het Fransch. Met Platen en Kaarten. Iste Deel. Te Amsterdam, bij J. Allart. 1809. In gr. 8vo. 393 Bl.

Volney's zeggen, dat Reisbeschrijvingen tot de Geschiedenis en niet tot de Romans behooren, en diens voorbeeld, dat de ernstigste onderwerpen, de belangrijkste nasporingen alle soorten van Lezers kunnen innemen en meer behagen, dan de bloemrijke stijl, de verdichte bijvoegselen en de overdrevene of valsche beschrijvingen van de meeste Reizigers, maakten eenen diepen indruk op den Heere olivier, bij het vervaardigen dezer Reize. Diensvolgens heeft hij zich onthouden van alle zonderlinge voorvallen, alle vrolijke berigten, meer geschikt om te vermaken dan om te leeren, en zich niet willen bedienen van die schitterende kleuren, welke een oogenblik kunnen misleiden, maar welker uitwerking zeer kortstondig en voorbijgaande is. - Aan opgemelden grondregel houdt zich deze Reisbeschrijver, en wijst zulks genoegzaam aan, voor welke Lezers hij de pen voerde; en zal niemand van dien weetgierigen stempel zijn werk zonder voldoening of zonder vrucht doorbladeren.
De Reis is oorspronkelijk eene Ontdekkingsreis, om, volgens het voorstel des Provisioneelen Uitvoerenden Bewinds in Frankrijk, eene Reis te doen door het Othomanische Gebied, Egypte en Perzie, ten einde voor den Koophandel, den Landbouw, de Natuurlijke Historie, de Algemeene Natuurkunde, de Aardrijkskunde, de Geneeskunde, en zelfs voor de Fransche Staatkundige betrekkingen, waarnemingen te doen in die belangrijke Gewesten, geenszins, of althans niet dan gedeeltelijk, uit het ware oogpunt beschouwd. Het gemelde Provisioneele Uitvoerende Bewind droeg in den jare 1792 dezen last op aan den Schrijver en diens Reisgenoot, den Burger bruguiere, die hem op reis door den dood ontrukt werd. Vertragingen van velerlei aard deden het tot Grasmaand des jaars 1793 verwijlen, eer zij deze Reis aanvingen en naar de Levant stevenden.
In de Voorrede geeft de Heer olivier een kort en keurig verslag van de gezigtpunten, uit welke hij de doorreisde Landen beschouwde. Ware dit ter overneminge

{==165==} {>>pagina-aanduiding<<}
niet te lang, wij plaatsten het gewis, als behelzende de hoofdsom der gemaakte waarnemingen. Wij schrijven af, wat hij zegt van Konstantinopel, als, behalve het Reisverhaal, den geheelen inhoud dezes Deels uitmakende. - ‘Konstantinopel boezemt in zoo velerlei opzigten belang in, dat ik geoordeeld heb, deze Hoofdstad van het Othomanische Rijk niet te moeten verlaten, zonder ter loops de zeden van een zonderling Volk, dat oorspronkelijk niet dan eene groote geestelijke en krijgsmaatschappij schijnt geweest te zijn, te schetsen, eenigen van deszelfs gebruiken te doen kennen, eenen blik op deszelfs bestuur te vestigen, en te doen opmerken, dat het Despotisme, zoo verschrikkelijk voor de schatpligtige onderdanen, ten aanzien van de Turken zekere bepalingen in het oog houdt, van welke het gevaarlijk zou zijn zich te verwijderen. Zijn de Sultan en Ambtenaren met een groot gezag en eene groote magt bekleed, het volk is steeds ten opstand gereed, zoodra genen daarvan misbruik maken.’
Kort is het reisverhaal tot de komst te Konstantinopel. Schoon de Heer olivier volgens zijn plan en schrijfwijze zich niet toelegge om te schilderen, kon hij, de Hoofdstad des Turkschen Rijks beschouwende, niet nalaten, deze schets te geven: ‘Het is moeijelijk, de verschillende gewaarwordingen uit te drukken, welke de reiziger op het gezigt dezer groote stad en derzelver inwoners gevoelt. Hare verhevene ligging, de schakering der boomen, de gebouwen, de ronde torens, die zij aan het oog vertoont, het inkomen van den Bosphorus, de haven en de voorsteden van Galata, van Pera, van St. Dimitri; Scutari en de groenende heuvels op den achtergrond, de Propontis en derzelver Eilanden; verder de met sneeuw bedekte Olympus, overal de verschillende en vruchtbare velden van Azie en Europa, - dit geheel levert eene verscheidenheid van tafereelen op, die te gelijk de verrukking en verbazing gaande maken. Men kan zich niet verzadigen in het bewonderen der natuurlijke schoonheid des omtreks van Konstantinopel, en even opmerkenswaardig is de gelukkige ligging dezer groote stad, welker verzorging zoo geregeld, welker verdediging zoo gemakkelijk, welker haven zoo veilig, zoo geschikt en zoo uitgestrekt is.’
In een voor de Franschen ongelukkig tijdsgewrichte bereikten onze Reizigers die Hoofdstad. Het karakter der Muzelmannen, Grieken, Armeniërs en Joden, wordt beschreven.

{==166==} {>>pagina-aanduiding<<}
Naardemaal men in het geheele Othomanische Rijk geene Geboorte- of Sterf-lijsten houdt, valt het onmogelijk, de Volksmenigte naauwkeurig te weten; dan, uit het gebruik des meels in Konstantinopel, meent onze Schrijver te mogen opmaken, dat het getal der Inwoneren ruim vijfmaal honderd duizend beloopt.
De beschrijving des Serails van den Grooten Heer, van de Gesnedenen, van de Staatsjonkers, Hoveniers, Stommen, Dwergen en Capidgis, is lezenswaardig. Van der Turken Zeemagt en den toenmaligen Kapitein-Pacha hussein sprekende, vermeldt olivier, hoe deze, in het Serail opgevoed, van zijne vroege kindschheid af een boezemvriend van selim III was, en, ter belooninge van een' ontdekten toeleg op selim's leven, vóór dat deze den troon beklom, tot opperhoofd der Zeemagt vervolgens aangesteld, en zonder kundigheden, zonder oefening, tot het bekleeden van eene der eerste waardigheden in het Keizerrijk geroepen werd.
De wandeling in de ommestreken van Pera, de togt naar Scutari enz. geeft gelegenheid tot afwlsselende en onderhoudende berigten. De godsdienstige plegtigheden der Derviches, bekend onder den naam van Hurleurs (Huilers), woonde onze Reiziger bij, en geest van dit bedrijf, eene hooge mate van geestelijke bedriegerij, waarmede men de dwaze en onkundige menigte weet te misleiden, eene treffende beschrijving.
Groote Staatsomwentelingen in Frankrijk doen de bestemming der Reizigeren onzeker worden; doch, in afwachting van naderen last, besteden zij den tijd in het bezoeken der ommestreken van Konstantinopel, waarvan het berigt vol is van velerlei keurige waarnemingen. Het nachtverblijf bij een' Griekschen Papa wordt zoodanig, van wege de aanvallen van vlooijen en weegluizen, beschreven, dat een Hollander tot geen prijs zich zulk een nachtverblijf getroosten zou; met aanwijzing van de bronnen dier onzindelijkheid.
Onze Reizigers bezochten vervolgens den Bosphorus met de omliggende landstreken. Te Buyuk-déré op een feestdag gekomen, begaven zij zich tegen den avond naar buiten, en dus luidt de beschrijving van een' beruchten Plataan- of Ahorn-boom aldaar: ‘Zeven of acht boomen, aan derzelver wortel aaneengehecht, verheffen hunne kruinen in een kring naar boven, terwijl zij tusschen of in hun midden eene vrij aanzienlijke ruimte

{==167==} {>>pagina-aanduiding<<}
openlaten. Vele Grieken en Armeniërs zaten onder de schaduw dezer boomen in het groen, en rookten hunne pijp: op eenigen afstand zaten verscheidene groepen van Turksche en Armenische Vrouwen, door sluijers bedekt en omringd door hare kinderen. Eenige rijk gekleede Griekinnen, meer of min fraai, trokken de aandacht van sommige Europeanen, welken de toevloed van volk derwaarts gelokt had. Verscheidene Turken zaten in het binnenste of midden dezer boomen, rookten mede hunne pijp, en gebruikten hunne koffij, die een paar schreden van daar voor hen werd gereed gemaakt.’ - Op dezer uitnoodiging deel in 't rooken en koffijdrinken genomen hebbende, hadden zij eene gunstige gelegenheid om de voorgenomene waarnemingen op dezen Boom te doen, en geven zij daarvan verslag. ‘De Plataan- of Ahorn-boom heeft aan zijnen voet dikwijls een' verbazenden omtrek, welks middellijn twee- of driemaal die van den stam uitmaakt, ja somwijlen meer dan dertig voeten groot is, gelijk wij op sommige plaatsen bevonden hebben. Meermalen gebeurt het, dat, wanneer de boom door ouderdom sterft, er, rondom den wortel, eenige scheuten uitspruiten, die tot even zoo vele nieuwe boomen opgroeijen; en dit is, ongetwijfeld, het geval met den Ahorn-boom te Buyuk-déré. Wij bevonden inderdaad, dat de zeven of acht stammen, uit welke dezelve bestaat, een' gemeenschappelijken oorsprong schenen te hebben, en alle aan derzelver voet of wortel vereenigd waren.’
Te dezer plaatse deden zij meer plant- en andere natuurkundige waarnemingen. - De Heer olivier beklaagt zich over de gebrekkigheid der Kaarten van de Zwarte Zee, aan het Fanatisme en de onkunde der Turken toe te schrijven. Een Kapitein-Pacha, wegens het verbeteren dier Kaarten aangesproken, gaf ten antwoord: ‘Wij varen reeds sedert langen tijd op deze Zee, en hebben niet noodig dezelve beter te kennen: alle uwe waarnemingen zouden nergens anders toe dienen, dan om onzen vijanden eene naauwkeuriger kennis van de zelve te brengen.’
Des Reizigers uitstap naar de Prinsen-Eilanden doet den Lezer deelen in de vermaken, welke men daar aantreft.
De Geneeskunde verschafte den Heere olivier gelegenheid om het inwendige van eene Turksche Huishouding te zien, en met een waarnemend oog in Harems te mo-
{==168==} {>>pagina-aanduiding<<}
gen indringen; en hij ontdekte, onder vele andere bijzonderheden, hier vermeld, dat de Vrouwen, niettegenstaande de grendels en oppassers, evenwel middel weten te vinden om zich over de dwingelandij der Mannen te wreken. Bij het vele, dat over de Turksche Vrouwen geschreven is, zal men deze narigten niet overtollig vinden. Twee Hoofddeelen zijn aan deze rijke stoffe ingeruimd.
Verandering van stoffe biedt ons een volgend Hoofdstuk, daar het eene wandeling naar de zoete wateren beschrijft, en den wapenschouw over een Tursch Leger. Te dezer gelegenheid treffen wij een breed berigt aan wegens den oorsprong van den Opstand van pasvan-oglou en de Gebeurtenissen, daartoe betrekkelijk, tot den tijd dier waarnemingen.
De Ligging en Weersgesteldheid van Konstantinopel, met verscheidene bijzonderheden, de Huizen en Kleeding betreffende, vermeldt een Hoofdstuk; een ander is geheel aan de beschouwing van de Pest gewijd, en verdient de aandacht, bijzonder der Geneeskundigen.
De Bedienaars en Uitleggers van den Godsdienst, Ulema's genaamd, bezitten groote voorregten en een' verbazenden invloed. Zij zijn Magistraten en Wetgeleerden, die men wel onderscheiden moet van de Imans, die den dienst in de Moskeeën waarnemen. - Van de Geregtshoven in Turkije zal men zich een allerongunstigst denkbeeld moeten vormen. ‘Men moet bekennen,’ merkt onze Reiziger op, ‘dat, hoe zeer de regtsgedingen hier zeldzamer en min kostbaar zijn dan bij ons, hoe zeer de dag, die een verschil ziet geboren worden, dit, om zoo te spreken, ook weder beslist en afgedaan ziet, het regt daarom hier niet beter wordt uitgeoefend. Het te koopstellen en verkoopen van alle ambten heeft, onder alle rangen en bij alle klassen van ingezetenen in dit Keizerrijk, eene begeerte naar winst, een zoodanig bederf en zoodanige verbastering ingevoerd, dat men zelfs de geringste gunst, de geringste dienst niet dan door geschenken kan verkrijgen. Men koopt de uitspraak van den Regter en de verklaring der getuigen, even gelijk men eene bediening koopt, even gelijk men de gunst van een' man in hoogen rang koopt. In geen Land op den ganschen aardbodem zijn valsche getuigen zoo algemeen en zoo weinig in verachting als in Turkije, en men ziet zeldzaam, dat een Cadi of een Molla moeds genoeg bezit, om zich tegen den wil van

{==169==} {>>pagina-aanduiding<<}
eenen Pacha of de verzoeken van een aanzienlijken te verzetten, en dengdzaam genoeg is, om het gond, dat hem door de pleiters wordt aangeboden, te verachten.’
Het laatste Hoofdstuk in dit Boekdeel loopt over de Pachas en andere Krijgswaardigheden. De magt des Sultans in derzelver volle grootte beschreven hebbende, laat olivier er op volgen: ‘Met dit alles zou de Sultan echter onoverkomelijke zwarigheden ontmoeten, wanneer hij de grondwetten, in het boek van den Profeet vervat, of zelfs maar die, welke, door een onheugelijk gebruik, bijna even zeer als die geheiligd zijn, wilde aanroeren. - Wanneer hij eene of andere nieuwe belasting beveelt, gebruikt hij altijd de voorzigtigheid van het volk niet te zeer te bezwaren, wijl dit steeds gereed is zijn ongenoegen op de duidelijkste wijze aan den dag te leggen, oproer te verwekken, het hoofd van den Groot-Vizier te eischen, den Sultan van den troon te stooten, en zich aan allerlei buitensporigheden over te geven. Bij het benoemen der lieden van de wet eerbiedigt hij gewoonlijk den rang en de jaren van dienst, wijl hij het gevaar kent van het aanzienlijke en geduchte Ligchaam der Ulema's te vertoornen en tot opstand te brengen. - Eindelijk kan hij geenen eenvoudigen, ambteloozen burger wettiglijk doen ombrengen, en deszelfs goederen zich toeëigenen, zonder een voorafgaand Regtsgeding en een vonnis van de lieden der wet.’
Eene Kaart van Griekenland, den Archipel en een gedeelte van Klein Azie versiert dit Boekdeel, alsmede eene van den Bosphorus van Thracie en de Afbeelding eener Turksche Begraafplaats.

Het Beleg van Rochelle, of het Ongeluk en het Geweten. Door Mevr. de Genlis. Uit het Fransch. Iste Deel. Te Middelburg, bij H.A. Abrahams en J. Ooms. In gr. 8vo. 196 Bl.

Hoezeer wij den leeftijd der eerste gevoeligheid, waarin alles van Liefde droomt, reeds lange voorbij zijn, en onze koelbloedigheid meer dan verzadigd is van den sentimenteelen stijl en beuzelpraat der meeste hedendaagsche Romans, met ongemeene oplettendheid en verwonderlijken ijver in onze moedertaal overgebragt, echter ontveinzen wij niet te erkennen, dat wij met gretigheid deze pennevrucht van Mevr. de genlis in handen namen, waartoe ons misschien

{==170==} {>>pagina-aanduiding<<}
de roem van haren naam verlokken konde, en voegen, hetgeen meer zegt, met gelijke rondborstigheid hierbij, dat wij in éénen adem dit eerste Deel doorgelezen, en als met eenen jeugdigen lust verslonden hebben. In den Opdragtsbrief geviel ons bij uitnemendheid het doel, dat zich de vermaarde Schrijfster voorstelde met dit Werkje, en hetwelk zij, onzes oordeels, meesterlijk getroffen heeft. Ziet hier, wat ons Mevr. de genlis wegens haar ontwerp mededeelt: ‘Men heeft het Fanatisme, dat is een buitensporige en bloeddorstige ijver, veel meer door het Evangelie dan door de enkele Wijsbegeerte veroordeeld, geschetst; men heeft de grootheid van alle gevaarlijke hartstogten geschilderd: wat mij betreft, ik heb in dit werk willen schilderen de eenige grootheid, die geene voor anderen of voor zichzelven schadelijke buitensporigheden kan voortbrengen; de eenige, die altijd vergezeld gaat met eene onveranderlijke gematigdheid in beginselen; de eenige, die zamen bestaan laat, 't gene, in alle, wederkeerig vernietigd wordt, de Zachtheid en den Ernst, de Geestdrift en de Rede, de hartstogtelijke Drift en de Standvastigheid. Met één woord, ik heb de grootheid der ware Godsvrucht willen schetsen. Ik heb gelet op de nuttigheid, die dezelve kan hebben voor anderen en voor onszelven in alle de omstandigheden van het leven en in de grootste onheilen; en het is alleen overeenkomstig deze bespiegeling, dat ik het plan tot dezen Roman ontworpen heb. Dit plan vorderde noodzakelijk eene volmaakte Heldin; en, om haar zoodanig met waarheid en waarschijnlijkheid te schetsen, onderstelde ik haar nederig, leerzaam en den raad van eenen deugdzamen Leidsman volgende. Immers het is onmogelijk, dat een jong Mensch, hoedanig zijne beginselen en de zuiverheid van zijn hart ook zijn mogen, zich altijd onberispelijk gedrage, wanneer zij te veel op hare eigene krachten steunt en den raad der ervaring
verwerpt.’
Klara, een Meisje van zeventien jaren, opgevoed in een Fransch Klooster, buiten het oog van haren, of wezenlijken, of althans onderstelden, Vader montalban, die zich lange in Duitschland ophield, is de Heldin der Geschiedenis. Kinderen mogen niet meer verschillen van hunne Ouders, dan deze Dochter, die, bij de meest bevallige gaven der Natuur, tevens de hoogste voortreffelijkheden der Rede en aanminnigste zeden bezat, van haren norschen en ingetogen Vader, van het monster montalban. Een jonge Weduwenaar, de brave valmore, bemint haar hartelijk, en zij stelt prijs op zijne hoogachting en liefde. Uit zijnen vorigen Echt was dezen een Zoontje overgebleven, de kleene julius, even zeer zijn lieveling als die van klara. Met overleg van zijne Zuster amelia, besluit valmore, hoezeer met achterstelling van rijkere en meer aanzienlijke Dames, zijne hand

{==171==} {>>pagina-aanduiding<<}
en hart aan het waardige voorwerp zijner genegenheid te schenken, en bij het hertrouwen ten behoeve van zijnen Voorzoon afstand te doen van een voordeelig Landgoed, anders en ook bij deszelfs dood aan hem vermaakt door zijne overleden Vrouwe, de Moeder van julius. Niets schijnt het geluk dezer Gelieven in den weg te staan. Ook montalban, door spel en buitensporigheden zeer diep in schulden stekende, en daarom verlangende dat klara grootere schatten betrouwen mogt, dan hij wist dat valmore buiten gezegde Landgoed bezat, vond goed zijne ware oogmerken tot stuiting van dit Huwelijk zorgvuldig bedekt te houden, ja bewilligde schijnbaar in deszelfs voltrekking, waartoe zich alles voorbereidt.
Hij inmiddels op zekeren morgen ter jagt zijnde, bragt men aan klara eene doos, met een Hoogduitsch opschrift aan haren Vader, doch uit onkunde der bedienden in die tale aan haar ter hand gesteld. Zij, niet ongewoon uit Duitschland juweelen en kostbaarheden te ontvangen van eenen onbekenden weldoener, opende, in onderstelling dat de doos voor haar was, dadelijk dezelve: dan met verbazing vindt zij daarin niets, behalve eenen blaauwen zijden neusdoek met een rood borduursel, een groot mes, welks ebbenhouten hecht in eenen hindenvoet eindigde, en eene ladder van touw. Het opschrift naziende, bespeun zij haren misslag, poogt dien te heelen voor haren gramstorigen Vader, en alles gelijk zij het vond in te pakken in de doos; terwijl valmore haar onder deze bezigheid bespiedt, overrompelt, en zij in hare verwarring op zijne schertsende vrage: wat deedt gij dan? het zonderlinge antwoord geeft: ik breidde; hetgeen den Minnaar, onkundig van de geheele toedragt der zake, eenigzins verwonderde.
Montalban, aan wien de doos bezorgd werd, vertrok daarna voor weinige dagen naar Pontoise, en valmore nog denzelfden dag naar Parijs, in welks nabijheid zijn Landgoed gelegen was; en stond deze, na afdoening zijner zaken, des anderendaags terug te komen. Amelia en klara verbleven dien nacht in het Kasteel, niet zonder eenige bekommering voor stroopers, die deze boschrijke oorden onveilig maakten, en ook geweld gepleegd hadden aan een naburig huis in het afzijn des meesters. Klara stond vroegtijdig op, met oogmerk om julius met eenige perzikken aangenaam te verrassen; wanneer de grijze Vader arsene bij haar werd aangediend, welken zij, gedurende zijn kort bezoek, uit de volheid des harte deelgenoot maakt van hare uitzigten op den echt met valmore, en tevens van hare moederlijke gevoe lens voor deszelfs Voorzoon. Na het vertrek des eerwaardigen Grijsaards begeeft zich klara naar den tuin, achter eenen zijvleugel van het Kasteel, waar julius zijn verblijf had met

{==172==} {>>pagina-aanduiding<<}
eene Gouvernante en ouden jichtigen knecht. Hem daar niet vindende, zettede zij de perzikken op de tafel in het prieel, verschool zich onder dezelve, met ongeduld wachtende, dat het kind, als naar gewoonte, hier ontbijten zoude, en zij in deszelfs aangename verrassing deelen mogt. Intusschen was julius reeds spelende in den tuin, werwaarts hem de Gouvernante, ter zake van eene geheime zamenkomst met eenen Minnaar, in den vroegen morgen verbannen had. En nu opent zich het afgrijsselijk tooneel van klara's ramp! Deze, verscholen onder het tafelkleed, hoorde, na weinige minuten, eenige voetstappen het prieel naderen, en herkende met verwondering de stem van haren Vader, dien zij op eenen afstand van 18 mijlen meende verwijderd te zijn. Een onzeker gevoel van vrees hield haar onder de tasel; evenwel stond zij gereed, om onder dezelve van daan te komen, toen zij haren Vader en den jongen julius het prieeltje hoorde intreden. Ontsteld, verbaasd, bleef klara onbewegelijk en zweeg. - ‘Mijn God! mijn Heer de montalban - zeide julius - wat wilt gij dan met mij? ... Gij maakt mij bang ... Ik wil naar mijne goede ...’ Hier zweeg de zachte stem van julius plotseling .... oogenblikkelijk gaf hij eenen half gesmoorden schreeuw, en viel. Men ligt het kleed op, zonder onder de tafel te zien, en werpt schielijk een bloedigen ponjaard onder dezelve op het kleed van klara. De ongelukkige valt in zwijm. De Moordenaar, de afschuwelijke montalban, neemt de vlugt. Alles was van hem tot het plegen van het gruwelstuk bevorens uitgevorscht, bespied, overlegd. Vermoedens van schuld waren van hem ten verste afgeweerd; de ladder, op den muur geworpen, scheen deze gruweldaad op onbekende roovers en geweldenaars te zullen overbrengen; hoezeer die ladder, benevens het mes en den doek, bij derzelver
ontdekking door valmore en deszelfs Zuster, den vloek des moords op de ongelukkige klara laden moesten. Behalve de inspraak van een rein geweten, bleef haar, wier deugd niet van zich verkrijgen konde eenen Vader als schuldig aan te klagen, tot redding van hare eer of goeden naam, en ter behoudenis van zichzelve, of vrijwaring tegen eenen schandelijken dood, niets overig. Na de terugkomst van valmore, die alles in de wreedste ontsteltenis en verwarring te huis aantrof, vindt men haar bezwijmd onder de tafel, ruktze van uit hare schuilplaats, en heeft zij, in dezen kommervollen toestand, niets te zeggen tot hare verdediging. Zijne met zoo veel reden verbolgen bedreigingen, om haar in de armen der wrekende geregtigheid over te leveren; zijn uitroep: ‘Monster! gij zult onder de folteringen omkomen, en ik wil leven, om uwe straf te zien,’ is het toppunt des lijdens, welk haar eene duistere toekomst schildert. Alleen valmore ont-
{==173==} {>>pagina-aanduiding<<}
trok haar aan de woede zijnerboeren, die haar bij het overvoeren aan het Geregt poogden te ontweldigen én te verscheuren. In de hechtenis te Parijs is het de Eerw. arsene, die haar vertroost, bezoekt en sterkt; die ook de meeste aanleiding krijgt, om niet de Dochter, maar den Vader, voor schuldig aan de misdaad te houden. Bij het verhoor tegen montalban voor de Vierschaar, herkent zij de bewijzen van schuld, bindt zich aan strikte waarheid, ontkent alleen de daad; dan onthoudt zich haar kinderlijk gevoel, den booswicht te bezwaren, in wiens vertrek zij zelve bevorens de noodlottige doos gebragt had. De Vierschaar doemt haar; slechts één, de oudste der Regters, spreekt haar, wenscht in eenen brief, dat zij, door zich ziek te veinzen, hem tijd geven moge om werkzaam te zijn te harer behoudenis bij den Minister; dan klara blijft zich ten
dood der onschuld, hoezeer der schande, voorbereiden, onder troostvollen redewissel met den grijzen en diepgetroffen Biechtvader arsene, beklimt ten laatste met dezen het schavot, en ontvangt het Koninklijk pardon, toen reeds het dreigend zwaard was opgeheven. Valmore, hoezeer zijn Vaderhart bloedde, en klara, die hij zich had voorgesteld te huwen, geenszins kon vrijpleiten, wilde echter haren dood niet; had door eigen tusschenspraak bij den Kardinaal richelieu (hier in het voorbijgaan in zeer gunstig licht voorgesteld, of verdedigd tegen misduiding van zijn gedrag als Staatsdienaar) genade verworven, en dat zij in een klooster, dat der Boetvaardige Zusters, voor geheel haar leven gebannen wierd. Ja, daar was het, dat hij, in zware ziekte ter nedergestort, en ontheisterd in zijne verbeelding, die zich gaarne de ongelukkige klara als onschuldig wilde voorstellen, zich genoopt voelde, haar een kostgeld toe te staan. In dit verblijf der schuldigen en boetelingen wegens euveldaden, waar henen ook de Gouvernante van julius verzonden was, had klara, vooral in den beginne, en wel van gedachte Vrouwe, zeer veel te verduren, zag het kortstondig lijden des doods tegen dat van een schandelijk leven verwisseld, en kwam haar wederom de raad van Vader arsene, die haar bleef toespreken, geleiden en troosten, uitnemend te stade. Ook wanneer zij van de onbekende weldadige hand zich meer afgezonderd bevond, meerdere ruimte en verkwikkingen genieten mogt, was het haar eene zware proeve, in verachting en buiten de mogelijkheid te leven van zich wegens den aangetegen gruwel te kunnen zuiveren, met name bij valmore. Alleen de Godsdienst beantwoordde bij haar aan alles, en schonk haar voor eene duistere toekomst uitzigten op de zegepraal der Deugd. Hij toch boezemt voor dit leven de
onbegrensdste verwachtingen in, en leert gelijktijdig, die te kunnen ontberen, of zonder wanhoop of murmurering te verliezen. Welk door menschen uitgedacht stelsel zou dezen veelver-
{==174==} {>>pagina-aanduiding<<}
mogenden invloed op onze gevoelens, ons gedrag en onze bestemming hebben? In het geval van klara, die men onderstelt de heldin der menschelijke wijsheid te zijn, ontbloot van het Godsdienstig geloof, zou hare geschiedenis reeds geëindigd zijn: een zelfmoord zou hare veroordeeling zijn voorgekomen. Wil men de Deugd afbeelden, worstelende, met eene onwankelbare lijdzaamheid en moed, tegen de vreesselijkste rampen, dan moet men eene Christelijke heldin verkiezen.
Onmogelijk is het ons, van een aantal kleene bijzonderheden en menigerlei welgekozen Episodes, die de aandacht bezig houden, het vernuft en de menschkunde, zoo wel als de voortreffelijke beginselen, van Mevr. de genlis aan den dag leggen, te gewagen. Wij hernemen den draad van het afgebroken uittreksel.
Valmore herstelde langzaam van zijne gevaarlijke ziekte, sticht julius een vereerend grafteeken, verbindt zich bij deszelfs tombe tot de opvoeding van eenige ongelukkige weezen, blijft in stillen weemoed immer gedompeld, en kan, hoezeer hij klara tot het noemen van haren naam toe versoeije, niet af, zich meermalen aan haar en zijne gezette liefde te herinneren, welke hij thans vloeken moet, als de reden van den dood zijns onschuldigen kinds. - Niet minder blijft het aandenken aan hem, met eene wreede grievenis over de blaam, die op haar ligt, de rampzalige klara bij, die naauwelijks aan de eenzaamheid van het Klooster eenigzins gewoon is geworden, of zij ziet boven haar hoofd een nieuw en schrikkelijk onweder zamenpakken.
Van uit dit verblijf der Boete kon niemand verlost worden, ten zij bloedverwanten zich der ongelukkigen aantrokken, en, met aanbod van deze geheel haar leven in afzondering en onder toezigt te houden, bij den Minister bevel tot vrijlating bewerken en erlangen mogten. Montalban nu, immer ongerust dat klara hem verraden en vroeger of later beklappen mogt, vervoegt zich hierom ten Hove, met oogmerk, om, haar ontslag verworven hebbende, in een afgelegen oord zich schuldig te maken aan eene nieuwe en nog afgrijsselijker euveldaad, den moord zijner Dochter! Deze, derhalve, door de Priorin van hare slaking verwittigd, en tevens verstaande, aan wien zij dezelve verschuldigd was, alsmede den spoed, die ter harer wegvoering gemaakt werd, vat dadelijk de ergste vermoedens op tegen eenen weldoener, dien zij met het hoogste regt mistrouwde. Dan wederom maakt zich hare deugd het stilzwijgen ten pligt, besloten hebbende liever van de hand eens Vaders den doodsteek of het vergif te ontvangen, dan zelve hare betrekking jegens dat monster te vergeten. Alleen schrijft zij een kort briefje aan Vader arsene, met inroeping van zijnen troost, en melding, dat zij naar het Kasteel van Rosmal, aan de

{==175==} {>>pagina-aanduiding<<}
oevers van de Rhône, werd heengevoerd. Gelukkig montalban, zich thans meester wanende van zijne prooi, liet zich door zijne zaken weinige dagen nog te Parijs ophouden; terwijl daarentegen de Eerw. Grijsaard, niet onbekend in die woeste oorden, dadelijk zich op weg begaf, de gierigheid des bewaarders van het Kasteel verschalkte, ja niet zonder gevaar zijns levens de sidderende klara van uit dat moordhol verloste. Wij laten haar, met het einde van dit Deel, in een achtbaar Gezin, welk wegens de uitmuntendheid zijner deugden met haren Geleider arsene voorlange bevriend was, en alzoo gereed om klara met opene armen op zijne voordragt te ontvangen en te herbergen in deszelfs eenzaam Landverblijf nabij Rochelle.
Gaarne zouden wij nog een woord zeggen wegens de uitschijnende deugden des onversaagden en geheel Christelijken Vaders arsene; de uitmuntende lessen en voorbeelden, in dit kleene Boekdeeltje voorkomende, die vertrouwen op Gods goedertierene en waakzame voorzienigheid leeraren; de lotgevallen des Gezins nabij de Zeestad Rochelle, waar zich de beminnelijke klara onthield; hare ontmoetingen naar en van het Kasteel van Rosmal, enz. Dan wij moeten ons afscheid nemen van Mevr. de genlis, met den wensch, dat de ervaren Vertaler ons, naar zijn woord, spoedig het tweede en laatste Deel zal leveren, hetwelk nader licht en reden geven moet voor den Titel, zoo wel als de zegepraal der Deugd behelzen.




Redevoering van Jaques Kuyper over de Teekenkunst, voorgedragen door J.L.J. le Févre, bij de plegtige Prijsuitdeeling der Stads Teeken-Akademie van Amsterdam, op den 5den van Wintermaand 1808, door Izaak Schmidt. Te Amsterdam, bij L. van Hulst. 1809. In gr. 8vo.

Eindelijk mogen wij ons verheugen in het bezit van het Letter-geschenk, het éénige, zoo wij meenen, ons door wijlen den verdienstelijken kuyper nagelaten. Het was door hem zelf bestemd voor de Prijs-uitdeeling der Stads Teeken-Akademie, waarvan hij Bestuurder was. Deszelfs voorlezing geschiedde nu door den Heer le févre. Het onderwerp betreft den aard, de verwantschap en het vereenigd doel van wetenschap en kunst, en de schets van het hoogste beeld der laatste. Van eenen Man, als kuyper, geheel aan de schoone kunst toegewijd, laat zich ook in de behandeling dezes onderwerps niets anders verwachten, dan hetgeen tot een wel gevormd en geoefend kunstvermogen behoort, welk, door voorafgaande oefening gefcherpt, alsdan tot zichzelven

{==176==} {>>pagina-aanduiding<<}
keert, en het menschbeeld teekent. Zoo blijft dan ook dit overblijfsel van kuyper's geoefenden geest voor ons zeer waardig ter zijner nagedachtenis.
Niet minder gepast is de voordragt van den Heer schmidt bij deze zelfde gelegenheid. Zijne taal is ongekunsteld en eenvoudig; doch de denkbeelden zijn daarom niet minder waar en goed. Ook in zijnen mond heeft de lofspraak van kuyper eene dubbelde waarde. De Aanspraken, welke tot zulk een feest behooren, hoe moeijelijk ook om derzelver menigvuldige herhalingen, hebben alhier eene bijzondere aanbeveling door den toon, die gansch en al het zuivere hart des sprekers kenschetst, aan de kunst geheiligd.





Ter Gedachtenis van Jan Jacob Modderman, door zijne Vrienden Theodorus van Swinderen en Barthold Henrik Lulofs. Te Groningen, bij J. Oomkens. 1809. In gr 8vo.

Schoon de Redevoering en het Dichtstuk, onder dezen titel in het licht verschenen, niet algemeen verkrijgbaar en alleen voor de Vrienden van den overledenen modderman gedrukt zijn, kan echter Recensent niet nalaten een kort verslag van dezelve mede te deelen, zoo wel om zijne hulde aan de nagedachtenis van den verdienstelijken Jongeling te bewijzen, als om deszelfs jeugdige Vrienden, den Redenaar en den Dichter, den verschuldigden lof toe te brengen.
De Redevoering des Heeren van swinderen is in eene buitengewone Vergadering van het Natuur- en Scheikundig Gezelschap te Groningen, waarvan modderman gedurende zijn leven een werkzaam medelid was, op eene plegtige wijze uitgesproken. - Na eene korte inleiding vermeldt de Redenaar de opvoeding en het onderwijs door modderman genoten, zijne vroege vatbaarheid voor Rekenkunst en hierop volgende vorderingen in Wis- Natuur- en Sterrekunde; voorts, hoe hij op het Instituut van Opvoeding des Heeren de grave, te Groningen, in oude en nieuwe talen en in verschillende wetenschappen zich voorbereidde tot de Akademische lessen, welke hij zoo wel van de Groninger als Utrechtsche Hoogleeraars ontvangen heeft, die allen de loffelijkste getuigenissen, zoo wel omtrent zijnen ijver en vergevorderde kennis in Wijsgeerte, Wis- en Sterrekunde hebben afgelegd, als met opzigt tot zijn voortreffelijk karakter en zedelijke hoedanigheden. Zijne Verhandeling: over de Kegelsneden doet zijnen naam met roem onder de Vaderlandsche wiskundigen prijken. Zijne vorderingen in de Teeken- Boetseeren Toonkunst worden ook in deze Redevoering niet vergeten. De plaats, waar dezelve werd uitgesproken, zal oorzaak

{==177==} {>>pagina-aanduiding<<}
zijn, dat over de betrekkingen van modderman tot het Natuur- en Scheikundig Gezelschap breedvoerig gehandeld wordt. - De lof van zijn hart volgt op dien van zijnen geest. Zijn vertrouwen op de Voorzienigheid in alle de wisselvalligheden des levens, zijn voorbeeldig gedrag, als Wijsgeer en als Christen, zijne liefde tot zijne Ouders, Broeders, Zusters, Leermeesters en Vrienden, en zijne nederigheid bij zoo uitstekende begaafdheden, worden te regt door den Redenaar geprezen. - En deze Jongeling, zoo rijk naar zijn verstand, zoo beminnenswaardig naar zijn hart, eindigde zijn leven, toen hij naauwelijks drie-en-twintig jaren bereikt had! - Het habitum temporis hujus habe mogt het motto dezer Redevoering zijn. Eenvoudigheid en hartelijkheid, die trouwe gezellinnen der welmeenendheid, heerschen in toon en uitdrukking. De stijl is zuiver en vloeijend, zonder ongepasten zwier en ijdelen woordenpraal.
Het Dichtstuk des Heeren lulofs is schoon en krachtig, bevat keurige uitdrukkingen en treffende beelden. - De Lezer oordeele uit de volgende regels:

Gelijk een eik, nog jeugdig, in het woud 
In 't wolkfloers reeds zijn kruin verscholen houdt, 
Zijn wortels diep in 's afgronds holen strekt, 
En met zijn loof des wand'laars ooge trekt, 
Dat schaduw zoekt - doch eensklaps, als 't geblaas 
Der stormen huilt, des donders hol geraas 
Dof romm'lend dreunt, en 't schriklijkst bliksemvuur 
Door 't luchtruim vlamt in 't middernacht'lijk uur, 
Ter aarde stort, door storm en bliksemschicht 
Gekneusd, verzengd; - als 't purper morgenlicht 
Het Oosten tooit en Phoebus stralengloed 
Den flonkerglans der sterren dooven doet, 
Ligt hij verplet met hangend loover neer 
En 's wandlaars oog vindt zijne schaauw niet meer. 
Zoo bloeide hij, voor wien het somber lied 
Met doffen galm van mijne Cither vliet, 
Zoo bloeide hij, en, ach! zoo zonk hij neer!... - 
Reeds prijkte fier de lauwerkrans der eer 
Op zijne kruin; - reeds waande 't Vaderland 
Dat nieuwlands geest en onbeperkt verstand, 
Niet meer door 't licht der eeuwigheid bestraald, 
In 't stoflijk kleed op aard' was neergedaald, 
En dat die zon haar gouden slonkerglans 
Weer schitt'ren deed aan Hollands hemeltrans. - 

Recensent moedigt den Heer lulofs aan om ijverig ten Nederlandschen zangberg op te streven, ten einde denzelven eenmaal ten sieraad te verstrekken. Doch hij onthoude

{==178==} {>>pagina-aanduiding<<}
zich van in eene gezochte herhaling van gelijkluidende klanken smaak te vinden. De volgende verzen:

En leeft en zweeft in de eeuw'gen zonneglans, 
En plukt en rukt der zege palmen krans, 
En schept en lept uit de onuitputbre bron, 
En wringt en dringt ontgloeid door 't heiligst vuur, 
En scheurt en sleurt, enz. 

deze verzen hebben Recensent niet bevallen. - De Ouden, die treffende voorbeelden in het wezenlijk schoone, vermeden zulke opeenstapeling van eensluidende toonen, en eerst na het verval der Dichtkunst kreeg deze wansmaak de overhand, welke thans nog het verhemelte van sommigen onzer Duitsche naburen kittelt. - Dan, ubi plura nitent, &c. Dit kort verslag zij dan genoeg, om de nagedachtenis van modderman ook in dit Maandwerk te huldigen!

Menschen. Uit de Papieren van de bruine Soubise. Naar het Hoogduitsch. Leeuwarden, bij de Wed. J.P. de Boy. In gr. 8vo. 309 Bl.

Zoo menigmaal door den titel van een boek bedrogen, meenden wij, dat ons dit niet meer gebeuren zou; wij kochten reeds zints lang geen werk meer, enkel op den titel: echter was het nu wederom, maar op eene aangename wijze, ons geval. Wij schoven deze Papieren enkel op den titel ter zijde; wat kon het zijn, dat men aan den man zocht te helpen door dit uithangbord! maar daar wij eindelijk het boek moesten inzien, vonden wij ons, zeer tot ons genoegen, bedrogen en verrast, en wij wenschen, dat de Schrijver en Vertaler nog meer van deze foort, waar dan ook, zullen opsporen, en dit mededeelen aan het publiek. De steller dezer verhalen, die dezelve denkelijk tot zijne uitspanning vervaardigde, blijkt ons te zijn een man van smaak en kunde, een opmerkzaam en oordeelkundig waarnemer van het menschelijk hart, een voortreffelijk schilder van gevallen en karakters, en een vriend van menschengeluk en de deugd. De Voorspelling is een uitmuntend stukje; het bevat de geschiedenis van twee indedaad beminnelijke echtgenooten, gelukkig gehuwd, en voorzien van een, naar hunnen stand, toereikend inkomen. Gelukkig bijaldien zij den verstandigen raad van den waardigen broeder der vrouw hadden opge-
{==179==} {>>pagina-aanduiding<<}
volgd. ‘Hij kende augusta. Zij was de deugd, de onschuld zelve, maar tevens een onervaren en ligtgeloovig meisje. Hij kende lindhelm. Braaf was hij, doch zwak, ja dikwerf al te zwak. Hij vreesde de besmettelijke lucht der Residentie, de aanstekende zeden van het Hof.’ Hoe stil en genoegelijk het huisgezin leefde, hoe toevallig de echtgenooten in gezelschappen werden ingewikkeld, wat de hrave broeder voorzag en waarschuwde, hoe het ook van het een tot het ander kwam; uitspanning en verstrooijing, vertering boven vermogen, al verder en verder, deels uit verkiezing, deels omdat men niet terug kon; hoe de beste voornemens zoo toevallig vernietigd werden, en hoe het gevolg van dat alles was, ellende en het algeheel
verlies van het zoo ligtzinnig verspeeld geluk; dit alles vindt men hier overtuigend en treffend geteekend, en geheel het verhaal heeft zoodanig eene heilzame strekking, dat wij het der lezing en herlezing, en het bedaard nadenken van alle jeugdige echtgenooten, op het ernstigst moeten aanprijzen.
Even zeer, zoo niet sterker nog, roerde ons de geschiedenis van johanna van ostheim. Een nederige en stille geest, die kostelijk
    is voor God, is, naar de getuigenis van een' Apostel, en naar het gevoel van iederen wijzen, toch wel het beste sieraad der vrouw; en deze johanna bezat dien in eene hooge mate. Haar echtgenoot kende en waardeerde haar, maar niet in hare volle waarde. Lina van lindenhausen, een voortreffelijk meisje, en begaafd met meer schitterende talenten, had eigenlijk toch meer bekoorlijks in zijn oog. Met dat al en hij en lina zijn deugdzaam. Eindelijk toch, toen hij zijne johanna, door eene edelmoedige opoffering buiten voorbeeld, verloren had, opdat hij zijne lina bezitten mogt, toen hij haar daarop wedervond, achtte en bewonderde hij haar niet alleen, maar beminde haar weldra met de vurigste liefde; en toen zij hem kinderen schonk, ‘verkreeg johanna in de oogen van haren dankbaren echtgenoot eene nieuwe waarde. De moederlijke teederheid en zorg, waarmede zij hare dierbare panden opvoedde, verheugden en verrukten hem. Nooit was lina, zelfs in hare schitterendste oogenblikken, hem zoo voorgekomen, als thans johanna, wanneer zij een van hare kinderen aan de borst of op den schoot had. Nooit hadden gleim's of kleist's gezangen van lina's lippen hem zoo betooverd, als de kleine ouderwetsche deuntjes, waarmede johanna hare kindertjes in slaap zong. En toen vervolgens hunne kinderen grooter werden, zoodat zij met hare eigenlijke opvoeding een begin kon maken, en hij zag, hoe zij met eene milde hand hare deugden in die teedere harten zaaide; leerde hij van haar, zonder het te merken, van lieverlede die schoone kunst. Hij werd vader,

{==180==} {>>pagina-aanduiding<<}
even als zij moeder was, en beiden waren het gelukkigste en beminnenswaardigste paar op aarde.’
Eulalia meinau is het derde verhaal. Droegen de vorigen onze algeheele goedkeuring weg, dit laatste verdient onze bewondering. Bij dezen naam denkt men aanstonds aan kotzebue's Menschenhaat en Berouw, en leest met deelneming eulalia's vroegere geschiedenis. Meesterlijk wordt hier het karakter en de levensloop dezer belangrijke vrouw geteekend. Natuurlijk, voelt men, kon zij op zoodanig eene wijze worden, zoo als wij haar bij kotzebue vinden. Dit verhaal is vol leering en waarschuwing, en het moet den Schrijver oneindig meerdere moeite gekost hebben dan een der vorigen, daar het een door een ander gegeven karakter, en wel een zoo raadselachtig karakter, zoo meesterlijk ontwikkelt en tot in zeer kleine bijzonderheden naspoort.
‘Liefde en liefde en liefde, jaar in jaar uit!’ - Ja, Heer Recensent! wiens Tijdschrift wij juist in handen krijgen, daar wij dit blad voor de pers afgeven; en zoo zal het wel zijn, zoolang de wereld in stand blijft; en verdienstelijk indedaad is ieder Schrijver, die dezen zaligen hartstogt tot de grootste en zuiverste wereldsche vreugde weet te leiden en te wijzigen. ‘Onze vernuften,’ zegt gij, ‘moeten wel zeer verliefd of zeer arm zijn, daar zij eeuwig om dit eenige aspunt draaijen!’ - En echter, met uw verlof, dat vernuft moet wel blind zijn, hetwelk niet doorziet, dat liefde en liefde en liefde, jaar in jaar uit, het eenige aspunt is, waarom zich huisselijk geluk, en alzoo het dierbaarste en zuiverste genot op aarde, wenden kan. - De Lezer verschoone ons; maar wij vonden den aangestipten uitroep van onzen Collega, den Recensent der Recensenten, verbazend vreemd, bij de aankondiging van een werk, dat ook in zijn oog zoo veel lof verdient.




De Handleiding tot het leeren van 't Clavecimbel- of Orgelspel, uitgegeven door J. Hess, Organist en Klokkenist te Gouda, verkort en gemakkelijk gemaakt voor eerstbeginnenden, door denzelfden Autheur. Te Gouda, bij W. Verblaauw. In 4to. 10 Bl.

Meer dan de titel belooft; niet alleen verkorting, maar tevens meerdere duidelijkheid; voorts eene nieuwe Plaat, waarop tevens de Claviertoetsen met hunne Namen zijn afgebeeld, en in het korte Voorberigt voor eerstbeginnenden eene en andere goede les. De roem van dezen grijzen Musicus is te wel gevestigd, dan dat dit zijn opstel meer dan eene enkele aankondiging zou behoeven.





{==181==} {>>pagina-aanduiding<<}

Algemeene Vaderlandsche Letter-oefeningen.

Het hoog Bewind der Godheid over het geheele Menschdom, zoo wel als over elken ondeeligen, in het naauwste verband met de volkomenste Vrijheid des Mensche gebragt, en naar bepaalde regels uit den Bijbel en de Geschiedenis der Wereld verklaard. Door W.A. van Vloten. Isten Deels 1ste en 2de Stuk. Te Amsterdam, bij W. Brave. 1809. In gr. 8vo. XLII en 524 bl.

Recensent heeft altijd onder de hoogachters der ware verdiensten van den Eerw. van vloten behoord, en zeer dikwijls de verdediging van 's Mans veelal miskende waarde op zich genomen. Maar hij kan 't niet ontveinzen, dat eenigen zijner vrienden en voorstanders, vooral in de laatste jaren, en nog meer na zijnen dood, te verre gegaan zijn in het uittrompetten van zijnen los. Dit gebrek is ook door ons opgemerkt in de onlangs in de Bibliotheek van Theologische Letterkunde geplaatste Levensbeschrijving van den waardigen Man, en nog meer in 't Voorberigt van het thans voorhanden zijnde Stuk. Zie hier ons oordeel: Van vloten was verre boven de gewone maat bedeeld met gezond verstand. Hij had hetzelve, met vereischte inspanning, geoefend, vele kundigheden verzameld, en die alle, zoo veel mogelijk, aangewend tot het regt verstand der Heilige Schrift, en wel voornamelijk, om daarin, als bevattende de openbaring van Gods wil aan het menschdom, eene doelmatige strekking, tot verkrijging van ware levenswijsheid, waar te nemen. Maar het schijnt hem, van zijne eerste vorming af, op de Utrechtsche Hoogeschool, aan een regelmatig en vast plan van werken ontbroken te hebben. Door zimen natuurlijken aanleg tot vrijheid geneigd, en doorgaans snel in het oordeelen, kon hij zich niet wel aan bepaalde regels binden, noch eenig stelsel aannemen, waarvan hij niet, bij elke nieuwe, of althans nieuw schijnende waarneming, en bij elke op nieuw invallende gedachte,

{==182==} {>>pagina-aanduiding<<}
zou mogen afgaan. Hoewel veel wetende, en ook dagelijks zijne kennis nog steeds uitbreidende, kon hij zich niet verledigen tot herhaald nadenken over eene en dezelfde zaak, veel min om die van alle kanten te bezien, en, tot dat einde, er eenigen tijd bedaard bij te blijven stilstaan; maar ging van het eene tot het andere met de grootste gemakkelijkheid over, zonder zich over den zamenhang zoo zeer te bekommeren, of liep zoo vlugtig over de zamenvoeging henen, dat hij, nu de slotsom zijner denkbeelden en redeneringen aan anderen willende mededeelen, of zelf naauwelijks meer wist, hoe hij er toe gekomen was, of althans zich niet in staat bevond, en er ook niet veel moeite toe aanwendde, om den veel omvattenden schakel van alle daartoe leidende denkbeelden, met vereischte juistheid en helderheid, open te leggen. Hierbij kwam veelal te verre gaande ingenomenheid met aangenomene begrippen, en wel voornamelijk dezulken, die hem oorspronkelijk eigen schenen te zijn, en hiermede gepaard gaande geringachting van anderen, zeer weinigen uitgezonderd, en dat nog maar ten deele. Uit deze waarneming meenen wij de voornaamste gebreken van 's Mans schriften, waarover niet altijd ten onregte, dikwijls evenwel uit misverstand, of ook wel uit ergere beginselen, onregtmatig geklaagd is, te kunnen verklaren. Vele zijner misslagen in de verklaring der Heilige Schrift, en bepaling van 't geen hij meende eigenlijke Bijbelleer te zijn, dunkt ons hieruit te kunnen afgeleid worden, omdat het hem zoo wel aan juiste en volledige kennis van de eigenlijk gezegde Grammatikale uitlegging, als aan vaste en wel zamenhangende wijsgeerige grondbeginselen, en daaruit wel afgeleide redeneerkunde, ontbrak. Van daar ook ginds en elders zoo veel duisterheid in de wijze van voordragt; vooral hinderlijk voor zulke Lezers, die zich vergenoegen, met slechts nu en dan zijne veel omvattende schriften, over een meer of min bedenkelijk leerstuk, of over deze of gene moeijelijke plaats der Schrift, te
raadplegen. Desniettemin straalt, in de meeste schriften van van vloten, zoo veel gezond verstand, zoo veel snedigheid en scherpzinnigheid, en zoo wijduitgestrekte en diepgaande kennis door, dat er deswege niet velen van zijne Landgenooten, in zijnen leeftijd, tegen hem kunnen gesteld worden. Zijn Bijbelwerk bevat voor hun, die er wel mede weten om te gaan, in weerwil van alle gebreken, een schat van gegronde aanmerkingen en voortreffelijke ophelderingen, waar-
{==183==} {>>pagina-aanduiding<<}
van er vele elders te vergeefs zullen gezocht worden. Ook in zijne Godgeleerde schriften, en 't geen bepaaldelijk de beoefening der Godsdienstleer betreft, hoewel wij, daarin vooral, dikwijls de verlangde helderheid en regelmatigheid zien ontbreken, en niet zelden eene wondere mengeling van vroegere denkbeelden met verre van het oude afwijkende begrippen aantreffen, ontmoet men echter vele hem alleen eigene, of door niemand in zoodanig licht geplaatste gewigtige gedachten, en allezins bruikbare wenken tot teregtwijzing, en verbetering van 't meest aangenomen stelsel, en om den geheelen inhoud der Heilige Schrift, en al het daaruit aangeleerde en aangenomene, dagelijks in oefening te brengen, en daardoor wijzer en beter te worden.
Wat nu, in het bijzonder, het boven aangekondigde Werk betreft, hetgeen hoogst waarschijnlijk vier bekwame Boekdeelen, in 8 Stukken, bevatten zal, de waardige Schrijver had dezen zijnen laatsten arbeid in 1806 met warme geestdrift aangevangen, en schijnt daarmede zelf zeer ingenomen geweest te zijn. Kort voor zijnen dood, ook deze laatste taak afgewerkt gekregen hebbende, liet hij het geheele Werk door twee zijner Vriendinnen tot tweemaal toe afschrijven, en, nadat hij vergeefs eene Inteekening beproefd had, om de drukkosten goed te maken, werd door eene derzelven de zorg voor druk en uitgave, in geval zij den Autheur overleven mogt, aangenomen, die dan ook vervolgens, bij zijnen beschreven laatsten wil, niet alleen in het wettig bezit van de Kopij dezes Werks gesteld, maar ook Eigenaresse geworden is van alle nog overige, onder hem berust hebbende Exemplaren zijner Werken, gelijk ook van alle andere godsdienstige opstellen en handschriften, die na zijnen dood zouden gevonden worden. Aan Haar, en de hulp van de andere tweede Vriendin van van vloten, S.G.V.S. en A.M.J.B., hebben wij dan ook de tegenwoordige uitgave te danken.
Het Werk bevat eene welgemeende poging, om het moeijelijkste vraagstuk in de geheele zedelijke wijsbegeerte op te lossen. Dit vraagstuk komt hierop neder: ‘Daar, volgens de Leer der Goddelijke Openbaring, het hooge opperbewind der Godheid over alles, ook over de zedelijke bedrijven der menschen, gaat; en, van den anderen kant, ieder mensch de vrije en zelfbepalende oorzaak zijner bedrijven is; op welk eene wijze kan men de schijn-
{==184==} {>>pagina-aanduiding<<}
bare tegenstrijdigheid, hieruit ontstaande, volkomen uit den weg ruimen, zoodat Goddelijke oppermagt en zedelijke menschelijke vrijheid in de minnelijkste harmonie zamenwerken, om de eerste hare heerlijke, weldadige doeleinden met het menschdom te doen bereiken, niet alleen zonder de laatste eenigzins te krenken, maar zelfs, door aan hare vrije werkingen ongevoelig en ongedwongen die rigting te geven, dat de oogmerken des Algoeden juist daardoor, in alle gevallen, met zekerheid uitgewerkt worden; en men, bij de uitkomst van alles, ja van elke bijzondere gebeurtenis, zoo bij individuen als geheele maatschappijen, kerkelijke en wereldlijke, zeggen moete: God bleef Opperheer! de mensch bleef vrij! en de verwonderlijke zamenstemming dezer wederzijdsche werkingen, door het oneindig Verstand bewerkt, stelde eene uitkomst daar, die, in het gegeven geval, de best mogelijke was, en zeker allergeschiktst ter opvoering van het menschdom tot de volkomenheid.’ De wijze nu, waarop de Eerw. Schrijver de oplossing van dit gewigtig problema beproefd heeft, is geenszins eene nieuwe poging, om door afgetrokkene, wijsgeerige redeneringen dit raadsel te ontknoopen. In dezen doolhof heeft hij zich niet willen wagen, maar zich liever bediend van het veel zekerder geleide der Geschiedenis van het Menschdom. Hij doorliep, met den Bijbel in de hand, de oude Geschiedenis, vergeleek de verhalen der gewijde Schrijveren met 't geen andere Geschiedboeken vermelden, raadpleegde de geheele Kerken
Wereld-geschiedenis, sedert den aanvang der Christelijke jaartellinge tot op onzen tijd, en poogde in alle de voornaamste lotgevallen, zoo der wereld, als van bijzondere personen, het gewenschte weldadig verband tusschen Gods regering en der menschen vrijheid proefkundig aan te wijzen.
In dit eerste Deel tracht hij eerst, in eene voorafgaande Inleiding, den waren oorsprong van het zedelijk bederf aan te wijzen, als niet te zoeken in de onnoozelheid of zinnelijkheid der eerste menschen, even weinig als de beschaving nu de grond is van de zedelijke vorming des menschdoms. Hier onderscheidt zich van vloten ten sterkste van de zoogenaamde Neologen, door het bekende oude verhaal, in het eerste Boek van Mozes, voor ontwijfelbare geschiedenis aan te nemen. En zoo gaat hij ook vervolgens te werk met de opheldering en beoordeeling van den geheelen historischen inhoud der Mozaische

{==185==} {>>pagina-aanduiding<<}
en volgende Schriften, met dat bepaald oogmerk, hetwelk hij zich in dit Werk had voorgesteld: waarin wij wel veel overeenstemming met michaëlis, hess, niemeijer en anderen, maar desniettemin ook allerwegen den zelfdenkenden Man, die uit eigen oogen ziet, aantreffen. Dit eerste Deel vervolgt den draad der gewijde Geschiedenis tot den tijd van Samuel. Wij zien met des te meer verlangen de volgende Deelen te gemoet, omdat die ons, volgens het gegeven uitzigt in het Voorberigt, nader met de aangenomene grondbegrippen van den Schrijver zullen bekend maken; en wel bijzonder die afzonderlijke Verhandeling, waarin de resultaten, of hoofdgevolgen van al het beredeneerde, ter bereiking van het voorgestelde doel, door hem zijn bijeenverzameld. Waarom deze hoognoodige sleutel ons niet liever vooraf in handen gegeven? Hoe veel gemakkelijker zou zich alles laten lezen en verstaan? Wij willen intusschen gaarne gelooven, dat van vloten daarvoor zijne voor hem voldoende redenen gehad hebbe, en durven, zoo veel wij uit dit eerste Deel kunnen oordeelen, met ruimte zeggen, dat, al ware het, dat ook in dit Werk de verlangde ontbinding van den allermoeijelijksten knoop juist niet werd gevonden, nogtans door hetzelve eene belangrijke bijdrage tot het regt gebruik der Bijbelsche Geschiedenis, rijk in voortreffelijke gedachten en nuttige inzigten, in het licht verschijnt, die wij aan elken Godsdienst- en Bijbelminnaar des te ernstiger aanprijzen, omdat dezelve, over 't geheel genomen, boven alle 's Mans overige schriften, in klaarheid en bevattelijkheid uitmunt.

De Leer der Gereformeerde Kerk naar den leidraad van de Heidelbergsche Catechismus verklaard en toegepast ter onderwijzing en stichting van ongeleerden. Iste Deel. Te Leeuwarden, bij J.W. Brouwer. 1809. In gr. 8vo. XVI en 352 bl.

Van denzelfden kundigen en boven velen zijner Ambtgenooten, in opgeklaarde begrippen omtrent de Christelijke Godsdienstleer, uitmuntenden Schrijver, die, sedert ettelijke jaren, onderscheidene schriften, over Godgeleerde onderwerpen. zonder naam heeft laten in 't

{==186==} {>>pagina-aanduiding<<}
licht verschijnen, ontvangen wij nu eene voor ongeleerden vervaardigde verklaring van den Heidelbergschen Catechismus, die van alle andere tot hiertoe, in groote menigte, voorhanden zijnde uitleggingen van dit welbekende leerboekje merkelijk verschilt. De oordeelvellingen over dezen arbeid zullen ongetwijfeld vrij wat uiteenloopen. Aan sommigen zal de Schrijver, in vele opzigten, nog al te gehecht aan verouderde leerbegrippen toeschijnen, terwijl anderen zich in tegendeel aan verscheidene in dit boek voorkomende stellingen zullen ergeren; en dat wel te meer, nademaal er desniettemin 't zegel van Kerkelijke goedkeuring aan gehangen is. Wij voor ons zouden ons niet gaarne tot keurmeesters van 's mans regtgeloovigheid opwerpen. Grove afwijkingen, evenwel, hebben wij, zoo verre onze kennis te dien opzigte reikt, er niet in kunnen ontdekken. Men ziet echter, 't geheele werk door, zoo verre dit boekdeel gaat, dezelfde vrije denkwijze, die andere schriften, welke van dezelfde hand afkomstig schijnen, kenschetst, doorstralen. 't Moge aan onkundige en bevooroordeelde voorstanders van den Catechismus niet bevallen, dat de Schrijver wel eens aanmerkingen maakt over de wijze van uitdrukking, gegevene bepalingen en bijgebragte bewijsredenen, die met de meer gezuiverde Bijbelsche begrippen, welke, vooral in de laatste jaren, meer en meer bijval gevonden hebben, moeijelijk te vereffenen zijn, en dat hij niet zelden daarvan geheelenal afgaat. Zij, die de leer van de leerwijze behoorlijk onderscheiden, en zich geenszins aan een menschelijk opstel, evenzeer als aan de onfeilbare uitspraken der Bijbelschrijveren, verbonden rekenen, zullen met genoegen vernemen, dat de Schrijver sommige, thans bij vele nadenkende Leeraars van 't Hervormde Kerkgenootschap erkende, waarheden zoo vrijmoedig heeft durven zeggen, ofschoon zij welligt zijne wijze van berispen en afkeuren van voorheen algemeen aangenomene leerbegrippen niet zullen goedkeuren. In den stijl en in de schrijfwijze
zal men ook wat moeten overzien. De eerste is verre af van zuiver van taalfouten te zijn. Men stoot meermalen aan onaangename herhalingen, en soms is de Schrijver met zichzelven in wederspraak. Voor hun, die gaarne alles kort en krachtig uitgedrukt zien, zal de hem eigene langwijligheid wel eens vervelend zijn; maar voor de meeste ongeleerden, wier onderrigting door deze Catechismus-verklaring bedoeld

{==187==} {>>pagina-aanduiding<<}
is, oordeelen wij deze wijze van schrijven niet zoo geheel ongepast.
Dit eerste Deel gaat alleen over de veertien eerste Afdeelingen van 't Heidelbergsche Onderwijsboek. Hier en daar hebben wij ons verwonderd over de wijze van ontwikkeling en verdediging van begrippen, die bij verlichte Godgeleerden reeds voorlang vrij wat tegenspraak ontmoet hebben: b.v. van t antwoord op de 5de vrage, Ik ben van nature geneigd God en mijnen naasten te haten, en op de 8ste, Zijn wij alzoo verdorven, dat wij ganschelijk onbekwaam zijn tot eenig goed en geneigd tot alle kwaad? Ja wij, tenzij dan dat wij door den Geest Gods wedergeboren worden; van 't oude verhaal omtrent de verleiding van onze eerste voorouders door den Satan, Zond. III; van de leer omtrent de goddelijke straffen der zonden, als zich ook, naar verdienste, uitstrekkende tot de aangeborene zonden, Zond. IV. Vrijere begrippen, evenwel, ontdekt men allerwegen: bij voorb. over 't misbruik van de leer der onmagt, bl. 82-88; over de ongeschikte orde van betoog van de noodzakelijkheid der vereischte hoedanigheden in den Verlosser, in de vijfde en zesde Afdeeling; over de onvoegzaamheid der ginds en elders voorkomende denkbeelden van schuldbetaling, vrijkooping en genoegdoening; over de wijze, op welke, of wel de reden, waardoor jezus Gods Zoon is; over de vereeniging van de goddelijke en menschelijke natuur in een en denzelfden persoon; over de ongepastheid van verscheidene redeneringen, in de elfde, twaalfde en veertiende Afdeelingen, en vele andere onderwerpen.
Wij wenschen hartelijk, dat de kundige Schrijver zijne voorgenomene taak gelukkig zal voltooijen, en dat ook dit geschrift moge dienen, om vele nog niet genoeg gekende en tot godsdienstig gebruik aangewende denkbeelden meer in omloop te brengen.





{==188==} {>>pagina-aanduiding<<}

J.H. Regenbogen, Commentatio de Fructibus &c. - Dat is: Verhandeling over het Nut en de Voordeelen, die de Menschelijkheid, Vrijheid, Koophandel, Nijverheid, Konsten en Wetenschappen, over geheel Europa, getrokken hebben uit den Heiligen Oorlog. Te Amsterdam, bij P. den Hengst en Zoon. 1809. In gr. 8vo. XIV en 358 bl.

Dat handeldrijvende Kooplieden wel eens zich te beklagen hebben wegens het uitblijven of te zoek geraken van belangrijke papieren naar Buitenlands verzonden, doet ons geen wonder, wanneer wij den spoed en de slordige onachtzaamheid, zoo niet ontrouw, nadenken, waarmede hier en ginds op de Postkantoren het werk der schifting, bezorging en voortschikking van brieven behandeld wordt. Maar een Geleerde, die zich deswege omtrent zijnen letterarbeid met regt te beklagen heeft, is voorzeker iets ongemeens. Intusschen nemen wij hierom te meer deel in het ongeval, het handschrift van den Heere regenbogen bejegend; en grieft het ons ter zake van den roem der Vaderlandsche Geleerdheid, dat dit zijn Werk over de Kruistogten, door zulk eene noodlottige stremming in deszelfs afvaardiging naar Parijs, aldaar bij het Instituut tot bevordering van Geschiedkunde en aloude Letterkennis verhinderd werd om mede te dingen naar den uitgeloofden Eereprijs. Eenigzins vermeenen wij nogtans den Hoogleeraar van onvoorzigtigheid te moeten beschuldigen, dat hij, het pakje rigtende aan eenen Vriend te Parijs, om van dezen aan den Heer dacier bezorgd te worden, in stede van eenen verzegelden omslag of couvert aan den ongenoemden luidende, zich bediend heeft van eenen bijgevoegden brief tot geleide op gezegd pakket gebonden. Dit toch was de reden, dat, naar luid der Voorrede, gezegde brief te Dordrecht losgeraakte van den bundel, weinige dagen eerder dan deze werd afgevaardigd, en dat de laatste, nu zonder eenige aanwijzing, of adres, op de lage Swalue aankomende, aldaar bleef liggen, en geopend werd van den Postmeester. Hoogst onaangenaam zeker was de aandoening van onzen Landgenoot, op het ingekomen berigt uit Parijs, dat zijne Verhandeling niet ontvangen was. Het gevoel van

{==189==} {>>pagina-aanduiding<<}
zijne teloorgestelde hoop en welligt geheel verloren arbeid vergelijkt hij, eenigzins overdreven, of met eene Oostersche grootspraak, bij de gewaarwording van Pieter den Heremiet na het verslaan van deszelfs opgeraapte benden tot den eersten Kruistogt, of bij den rouw der Christenen na hun verlies van het voormaals veroverd Heilige Land. Hoe het zij, 's Mans ijver noopt hem dra, ter nasporing van zijnen vermisten schat, tot eenen lastigen Kruistogt, die vruchteloos tot Antwerpen uitliep, waarna hij op zijne gelukkiger tehuisreize over Dordrecht, niet zonder dienstvaardige medehulp des Heeren van papendrecht, Schout dier Stad, de papieren wedervond ter plaatse en in dien staat, als gezegd is; dan nu, helaas! te laat, om van dezelve gebruik te maken voor het eerste doel hunner bestemming. Toegevende aan 's Mans gevoeligheid over zulk eene teloorstelling in het gewigtig bijkomend oogmerk van zijnen anders tijdig genoeg voltooiden letterarbeid, onthouden wij ons van streng te oordeelen over den opmerkelijken en warmen stijl van zijn verhaal in de Voorrede, bovenal scherp in het gispen van het gedrag des Postmeesters op de lage Swalue, daar hij te eenemaal zijne eigene onvoorzigtigheid met stilzwijgen voorbijgaat, welke wij, zonder hierom het gedrag op de Postkantoren te willen vergoelijken, als de ware oorzaak van de ramp hebben aangeteekend. Wij verblijden ons, integendeel, niet weinig, dat het stuk van hem is wedergevonden, en, in de eigen taal, waarin het was opgesteld, ter drukperse overgegeven. Ja, hoe meer wij de waarde en innige verdiensten van dit voortreffelijk Werk nadenken, te meer vleijen wij ons, dat de Heer regenbogen, wegens de verijdeling van zijne toevallig mislukte hope, vergoeding vinden zal in den lof, dien wij hetzelve voorspellen durven, en gaarne van onzen kant toekennen.
Zoo merkwaardig een tijdvak de Kruistogten uitmaken in de Kerk- en Wereld-geschiedenis der Middeleeuwen, zoo belangrijk is het onderzoek en een vergelijkende toets wegens het heil en onheil, dat deze uitzinnige woede van het bijgeloof, vervolgens door gierigheid en staatzucht ondersteund en aangeblazen, op aarde gesticht heeft. Onzalig voorzeker waren de onmiddellijke gevolgen, en menigerlei sleep van jammer, welken deze gruwel der verwoesting baarde, die stroomen menschenbloeds vergoot, landen en steden ontvolkte, uitputtede en vernielde, alomme

{==190==} {>>pagina-aanduiding<<}
de uiterste verwarringen daarstelde, het schrikkelijkst bijgeloof en uitbundigst gezag der Pausen begunstigde. Maar het wijsgeerig oog ziet verder, om, is het mogelijk, uit den toenmaligen toestand der tijden, en meer afgelegene, dan toch heilvolle veranderingen, in het lot van Europa door gezegden ontzaggelijken schok te wege gebragt, het nuttig doel te ontwaren, waartoe de Goddelijke Voorzienigheid zulk een ontzettend kwaad gehengde. Zij is geregtvaardigd bij den Christen, en de schaal zijns oordeels slaat naar de andere zijde over, wanneer een blijkbaar gewigt van aangelegene duurzame uitkomsten en blijde standverwisseling de meergedachte voorbijgaande nadeelen rijkelijk opweegt. Aan zoodanigen hoogstnuttigen toets had reeds vóór jaren de schrandere robertson, in diens uitmuntende Voorrede voor zijnen Karel den Vden, zijne welversneden pen geheiligd, en voldongen, dat de Kruistogten den eersten rang verdienen onder de middelen, die tot de huidige beschaving van Europa hebben medegewerkt. Wij beroepen ons te meer op zijnen vermaarden arbeid, in onze moedertaal overgebragt, ten einde wij regt erlangen mogen, om ons verslag wegens dit Boekdeel van regenbogen, in gelijken geest geschreven, en geheel aan dusdanig betoog toegewijd, te bekorten voor onze Lezers, wien het geweigerd is hetzelve in te zien, zoo lang het niet, gelijk wij met ernst verlangen, hun ten behoeve vertolkt wordt. Immers de titel toont reeds de breede leest, waarop dit Werk geschoeid is, dat gewis, in het nasporen en openen van een aantal oude en echte bronnen, aan zijnen Opsteller ongemeenen arbeid kostede, en zich door juiste rangschikking van zaken, evenzeer als schranderheid en doorzigt van oordeel, ten meeste aanprijst. Ter staving van dit ons gezegde, willen wij, buiten staat, wegens ons bestek, tot bijzonderheden af te dalen, de lijst der Hoofddeelen, waarin zich de Verhandeling splitst, kortelijk
doorloopen.
(H. I.) Beginnende met de onheilen, die Europa, bij het uitblijven van den Heiligen Krijg, vermoedelijk zouden getroffen hebben, wegens de toenmalige overmagt der Sarraceenen, de verdeeldheid tusschen de Rijken en Staten van ons Werelddeel, en de slavernij, waarin het Leenroerig stelsel de Volkeren gekluisterd hield; schetst hij (H. II) vervolgens in het algemeen den invloed, welken die Oorlog oefende ter beschaving van het verstand en de zeden der vadzige menschen, welken hij moed en wakker-
{==191==} {>>pagina-aanduiding<<}
heid inboezemde, en als 't ware in werkzaamheid bragt. (H. III.) Het boersche en verdrukte Volk leerde zijne waarde kennen, brak zijne slaafsche boei, herwon de Vrijheid. (H. IV.) De magt des dwingelandischen en woesten, ja ook wellustigen of luijen Adels werd gefnuikt. Koningen, door hem gedwarsboomd, namen, vooral in Frankrijk, toe in gezag, tot heil hunner ingezetenen. (H. V, VI.) Aldaar, gelijk mede in Duitschland, veroorzaakten ook de Kruistogten, dat velen, niet zonder begunstiging van den Vorst of Keizer, zich van het land in de steden nederzetteden, om veilig te zijn tegen de mishandeling der Baronnen. Dus wies in dezelve het getal der Burgeren aan, en werden zij met regten en vrijdommen beschonken, die grond lagen tot hare opkomst en bloei. (H. VII.) In Lombardije onttrokken zich en ontworstelden vooral de meest vermaarde Steden aan den Keizerlijken schepter en het geweld van Slotvoogden, waartoe de staatkunde der Pausen haar de hand bood; (H. VIII.) en was het van hier, dat zich in Italie vele welvarende Gemeenebesten vormden, ja ook de koophandel der Steden, vooral deel hebbende in het verzorgen, toerusten en afschepen der Kruisvaarders, zich snellijk uitbreidde. (H. IX.) Trouwens over geheel Europa, en in menigerlei zin, begon de Zeevaardij en Handel te ontluiken met en door middel van den Heiligen Oorlog. Hij maakte de Westersche Volkeren bekend met de pracht, levensgerijfelijkheden en weelde van Griekenland en het Oosten. Vooroordeelen,
Zeerooverijen, en belemmeringen tegen het doen van koopmanschap, werden verbannen, te keer gegaan, of uit den weg geruimd; en de natuur der zaak zelve en de getuigenis der geschiedboeken leeraart, dat de Kruistogten, door hunnen verbazenden toestel, en beschaving der ruwe Natien, tot den bloei des Handels alomme hebben medegewerkt, met uitzondering van Engeland, welk in deze heervaarten of niet of minder deel nam. (H. X.) Vooral uit Griekenland en het Oostersch Keizerrijk, dat voor het aanwassend vermogen van Venetie en Rome in 't einde moest onderdoen, ten laatste onder de magt der Sarraceenen bezweek, ontleende Italie zijnen bloei, bragt in zijn midden deszelfs rijkdommen, konsten en den smaak voor wetenschappen over, en leerde hetzelve zijnen handel tot in de Indiën uitstrekken. (H. XI-XIII.) Ook waren het niet alleen die Oorlogen, welke tegen de ongeloovigen in het H. Land gevoerd werden, die in hunne ge-
{==192==} {>>pagina-aanduiding<<}
volgen Europa nut en voordeel aanbragten; maar de Kruistogten, met gelijk eene geestdrift ondernomen, om de vijanden van Jezus naam, de Sarraceenen, uit Portugal te verdrijven, de Slavoniërs, een woest en ongeloovig volk in het Noordelijk Duitschland, te verdelgen, en Pruissen, door middel der Teutonische of Duitsche Ridders, van den Afgodendienst te zuiveren, hoe bloeddorstig en vernielend die Krijg gevoerd werd, hebben bij de uitkomst den Handel veel voordeels aangebragt, den Landbouw begunstigd, en de beschaving dier Landen uitnemend bevorderd.
(H. XIV.) Na dit algemeen en zeer uitgebreid betoog, treedt regenbogen in het onderzoek van eenige bijzondere diensten en voordeelen, die de Handel uit den H. Krijg ontleend heeft: en staat hier op den voorgrond deszelfs opgang onder de Christenen, door de herhaalde vervolging, welke in dien tijd de Joden van hun te lijden hadden; en het uitvinden der Wisselbrieven, waartoe de nood, gelijk het schijnt, deze mishandelde natie bragt. Voorts toont hij aan, dat de Europeërs door de Kruistogten bekend zijn geworden met de Zijdeteelt en Suiker; verderf, dat deze Oorlogen, waaraan het gezag der Pausen alle begunstiging toebragt, inzonderheid het geweld der Zeerooverij gefnuikt hebben; en eindelijk, dat toen het gebruik des Zeilsteens van de Sarraceenen door de Europeërs is overgenomen. (H. XV.) Bovendien spoort regenbogen na, welken bijzonderen aanwas konsten en wetenschappen getrokken hebben uit deze geweldige en herhaalde Oorlogen, waaraan voor het minst op het laatst de Godsdienst ten dekmantel diende: en meldt hij hier het gebruik der Windmolens, de vorderingen der Geneeskonst, met name der Scheikunde, en van andere takken der Wijsbegeerte, bij de Arabieren beoefend. Ook voert hij als een bewijs der vorderende beschaving van zeden aan, dat de Kerkgebouwen vermenigvuldigd werden, strengere boetdoeningen, bewijs dragende van aanstootelijk bijgeloof, zijn afgeschaft, ja ook de wreede Tournooi- of Ridder-spelen verboden. Waarna hij nog onder bijzondere afdeelingen de ontluiking schetst der Schilder-, Beeldhouw- en Bouwkunde, gelijk ook de beginselen der Fransche en Duitsche Dichtkonst; en eindelijk den aanvang der beöefening van de Grieksche en Oostersche Talen. (H. XVI.) Nog staat hij ten slotte stil op de verbeteringen in den Landbouw en Handwerken, ontstaan uit het stichten en bevoorregten

{==193==} {>>pagina-aanduiding<<}
van een aantal Kloosters, waarin zij beoefend of aangemoedigd werden.
Leed doet het ons, dat wij geene proeve van 's Mans zakelijken en doorgaans overtuigenden betoogtrant uit dit Werk kunnen aanvoeren; wij hebben ons daartoe voorzeker te lang voor ons bestek opgehouden, om het gewigtige van deszelfs inhoud eenigzins voor onze Lezers open te leggen. Aangenaam zal het ons zijn, wanneer eene Vertaling, door of onder toezigt van den Hoogleeraar vervaardigd, ons hiertoe eerlang gelegenheid aanbiede. Genoeg zij het, wanneer wij nu zeggen, dat wij dit Stuk, tot eene Prijsverhandeling, ter beöordeeling voor Buitenlanders, in zijnen aanleg bestemd, als een sieraad beschouwen der Vaderlandsche Geleerdheid. Deszelfs taal heeft zich de Heer regenbogen niet te schamen; maar bovenal gevalt ons de vrijheid van gevoelens en kracht van redekaveling, waarmede hij zijne zaak doorgaans bepleit. Over eene en andere drukfeil, behalve die op eene bijgevoegde lijst geplaatst zijn, willen wij hem, wegens zijne afwezigheid van de pers, geenszins beschuldigen. Gevoelig daarentegen, als wij zijn, over het toeval, welk den geleerden Schrijver verstoken heeft van zijne niet ongegronde hope om uitheemschen lauwer te behalen, wenschen wij, dat deze teloorstelling hem vergoed worde door een allezins gunstig onthaal van dezen waardigen arbeid onder zijne Landgenooten, ja in den wijderen omvang der geleerde wereld van geheel Europa.

Gedenkwaardigheden uit de Geschiedenis der Kerkhervorming in de Zestiende Eeuw, door Johan Georg Muller, Hoogleeraar te Schafhausen. In twee Deelen. Iste Deel. Uit het Hoogduitsch vertaald, en met Bijvoegselen van den Vertaler vermeerderd. Te Utrecht, bij G.T. van Paddenburg en Zoon. 1809. In gr. 8vo.

Op eenen tijd, dat een welmeenend onderzoek van echt Christendom den godsdienstigen belijder van Jezus leer bezig houdt, ten einde zich zoo wel te hoeden voor bijgeloof, als ongeloof, is elke bijdrage belangrijk, welke strekken kan, om de verbasteringen der godsdienstleer, zoo in bespiegeling, als praktijk, kenbaar te maken: en geen dienst kan hier gereeder, onpartijdiger en daardoor

{==194==} {>>pagina-aanduiding<<}
gewigtiger zijn, dan die der Kerkelijke Geschiedenis. Zij toch is het, welke niet de zaken in het afgetrokkene beschouwt, maar personen en zaken onder één oogpunt brengt, dezelve naauwkeurig vergelijkt, het verband van omstandigheden gadeslaat, en alzoo tot een besluit voert, waarop men zich veilig verlaten kan. En welk Christen, hij zij dan Protestant of Catholiek, stelt niet bovenal belang in dat gedeelte, welk de Kerkhervorming der 16de eeuw betreft, daar hetzelve ongemeen rijk is van onderscheidene oogpunten, voorstellingen, ervaringen en uitzigten? Veelvuldig is de arbeid der Geleerden, die dit belangrijke vak van verschillende zijden hebben beoefend, en onder hen is Göttingen's Hoogleeraar, Dr. plank, dermate beroemd wegens zijne uitvoerige en onpartijdige geschiedenis, dat dezelve inderdaad alles schijnt te bevatten, wat ter harer kennisse noodig is. Dan, wie zegent niet hartelijk den tegenwoordigen tijd der verlichtinge, welke aan den eenen kant alle bronnen opspoort, alle schuilhoeken doorzoekt, waar zich nog iet ouds vermoeden laat, maar tevens aan de andere zijde gereed is, om den onderzoekenden geest te schragen, en uit den, hier en daar verspreiden en dikwerf aan zeer weinigen slechts bekenden, voorraad mede te deelen? Het is althans de Heer muller, Schrijver van het alhier aangekondigde werk, die niet slechts de oudste oorkonden over het werk der hervorminge doorlas, maar tevens zich de gelegenheid ten nutte maakte, om, uit eene, thans nog aanwezige, Verzameling van Handschriften te Schafhausen, een aantal nog onbekende bijzonderheden op te delven, en door den druk gemeen te maken. Hij gaf dezelve, in de laatstvorige jaren, onder den algemeenen titel: Reliquiën van oude tijden, zeden en gevoelens, in 4 Deelen; en het 3de en 4de Deel, in den jare 1806 verschenen, bevat de
Gedenkwaardigheden enz., waarvan wij nu eene breedere opgave bedoelen.
Na eenige voorafgaande algemeene Aanmerkingen over de Geschiedenis der Hervorming, waarin de Schrijver de laatste als eene belangrijke omwenteling beschouwt, en tevens zijn ontwerp voordraagt, niet om eene volkomene geschiedenis, maar alleen enkele karakteristieke trekken te leveren, die, behalve de reeds voorhanden zijnde geschriften, het oordeel des onderzoekers kunnen bepalen, doorloopt hij kortelijk de Tijdperken der Hervorming van den jare 1517 tot 1580, als een overzigt der geschiedenis.

{==195==} {>>pagina-aanduiding<<}
Daarna ontvouwt hij de algemeene Behoefte eener Kerkverbetering, op grond der, veelal verdiende, verachting van den Geestelijken stand, en der algemeen heerschende onkunde, bijgeloof en zedeloosheid, welke alle in zichzelve de zaden bevatteden eener geduchte verandering. Thans volgt eene beschouwing der Grondstellingen van de Leer der Protestanten, allezins merkwaardig door haren inhoud. De Schrijver bewijst uitdrukkelijk, dat de hoofdgrond nederkomt op het gezag der Heilige Schriftuur, en alzoo op de vrijheid van Leeraren en Leeken, om haar te lezen, hare leer te onderzoeken, en daaruit eenen regel des geloofs op te maken, onafhankelijk van eenig menschelijk gebod, dan voor zoo ver dit met de Schriftuur zelve overeenstemt, en tot zekerheid en rust van het geweten dient. De Hervorming was alzoo geenszins een opzettelijk beraamd ontwerp van geestelijke of wereldlijke staatkunde, maar had alleenlijk ten doel de vrijheid des gewetens; en hetgeen zij daarna wrocht, ter beperkinge van het gezag der Overheden, was meer een gevolg van tijden en omstandigheden, en daarom ook verschillende, zoo ten aanzien der Kerke-ordeningen, als der Kerkelijke Goederen. Dit alleen kan men als oogmerk aannemen, dat van den Leeraarstand alles zoude verwijderd worden, wat denzelven in de vervulling zijner gewigtige beroepspligten hinderlijk konde wezen.
Met de laatste beschouwing gaat verder gepaard de overweging der Wijze van Kerkverbetering, waarbij de Schrijver aantoont, dat de eerste hervormers voornamelijk bedoelden, de Kerk in de Kerk te verbeteren, zonder inroeping der staatkundige magt ter hunner ondersteuninge; doch dat alleen de tegenstand en onvoorziene onlusten de laatste daarin mengden, en zeer verschillende verordeningen te weeg bragten, die welligt, indien zij slechts tijdig en moedig waren daargesteld, eene algemeen nuttige wijziging zouden verschaft hebben.
Eindelijk, over de Middelen ter bevordering der Hervorming sprekende, oordeelt hij dezelve gelegen in eene hervorming zelve des staatkundigen stelsels, in de uitvinding der Boekdrukkunst, in de overzettingen des Bijbels in de Landtalen, in een aantal van nieuwe geschriften, in de betere inrigting der openbare Leerredenen, in de schouwspelen en volksliederen, in den moed van den Keurvorst van de Palts, in de besluiteloosheid des Keizers, en eindelijk

{==196==} {>>pagina-aanduiding<<}
in de vereenigde gevoelens en pogingen van een aantal. Staatsmannen en Geleerden, overal met roem bekend.
Op deze beschouwingen laat de Schrijver volgen een Aanhangsel van historische Nalezingen ter bevestiging en opheldering van de verhandelde Hoofdzaken, waarin hij vooreerst handelt over het Verval van den Godsdienst en der Zeden, en met getuigenissen staaft hetgeen hij te voren over de welverdiende verachting der Geestelijkheid had aangemerkt, als zijnde te dien tijde jammerlijk onkundig, diep bijgeloovig en aan allerlei ongebondenheden overgegeven, waaruit niets anders dan de heillooste gevolgen voor het volks-onderwijs en den openbaren geest moesten voortvloeijen.
Even zoo schandelijk was het gebruik, of liever misbruik, van den Aflaat, waaromtrent de Schrijver velerlei bijzonderheden mededeelt.
Hierna volgt een kort verhaal wegens den Rijksdag van 1530, de voorlezing der Augsburgsche Confessie, en den grooten indruk, daardoor veroorzaakt.
Voorts deelt de Schrijver, behalve de Getuigenissen der Waarheid, door flacius en wolf geschreven en reeds in het 2de Deel zijner hiervoor genoemde Reliquiën opgegeven, alhier nog nadere berigten mede wegens eenige soortgelijke Geschriften, die zeer juist dienen, om den geest des toenmaligen tijds te kenmerken.
Merkwaardig zijn, even zoo, zijne berigten wegens het Lot der Kerkelijke Goederen, zoo in het Kanton Zurich, als in Engeland onder Koning hendrik VIII; de verklaringen van luther zelf wegens zijne Vertaling des Bijbels, en de beschrijving van het aandeel, welk fredrik myconius, Predikant te Gotha, gehad heeft in luther's hervorming.
Eindelijk wordt dit Deel besloten met eene uitvoerige ontvouwing van een Woord, hetwelk frans I, Koning van Frankrijk, van de gevolgen der Kerkhervorming zou gezegd hebben, als bestaande in het navolgende gezegde: ‘Deze nieuwigheid doelt op niets anders, dan op de omverwerping der goddelijke en menschelijke Monarchie.’ De Schrijver doorloopt hier den aard en de gevolgen der Hervorminge, en toont, ter nadere stavinge van hetgeen hij te voren over de wijze van Kerkverbetering had aangemerkt, dat de oproeren en staatkundige onlusten, naderhand geboren, geenszins afstammen van de hervorming zelve, als

{==197==} {>>pagina-aanduiding<<}
welke alleenlijk het vrije onderzoek van godsdienstige zaken b trof, maar alleenlijk van het misbruik, dat dweeperij en- staatzucht van dat duidelijk uitgedrukte oogmerk gemaakt hebben, waartoe velerlei bijzonderheden iut Duitschland's en Engeland's staatkundige geschiedenis hem de geschiktste gelegenheid aanbieden; waaruit hij dan regtstreeks het gevaar ontkent, welk in de hervorming, als zoodanige, zoude kunnen gelegen zijn, maar integendeel terugvoert tot de geduchte les der ervaringe, dat het kwaad, namelijk, op aarde zoo uiterst na grenst aan het goede.
Deze is de korte inhoud van het werk, dat voor ons ligt, en waaromtrent wij niet breedvoeriger kunnen zijn, zonder hetzelve uit te schrijven. Deszelss opgave moet onze Lezers stellig overtuigen van de duizenderlei belangrijke bijzonderheden, welke zij in hetzelve te regt mogen verwachten. Inderdaad, heeft de Hoogl. muller, reeds door andere geschriften met roem bekend, zich zeer verdienstelijk gemaakt door de mededeeling van zoo vele stukken, uit oude Schrijvers, Staatsregisters, Akten der Regering, bijzondere Brieven en Handschriften, ontleend, welke een nieuw licht verspreiden over dat zoo merkwaardige tijdpunt van Kerk en Staat in de 16de eeuw. Wij verheugen ons allezins over deszelss verschijning, ook in het Hollandsch, en wenschen, dat dit boek niet enkel moge beschouwd worden uit het oogpunt, alsof het alleenlijk voor Godgeleerden ware geschreven; maar, integendeel, als eene uitmuntende bijdrage tot de Geschiedenis, niet slechts der Kerk alleen, maar ook der Staatkunde en der Letteren, welke nog te meer gewigts heeft, omdat de Schrijver zelf de bronnen opgeeft, waaruit hij puttede, en alzoo de waarheid zijner gezegden met allerlei getuigenissen staaft: dragende dus dit werk, en bovenal de veelvuldige aanteekeningen op hetzelve, alle kenmerken van grondige geleerdheid, van onpartijdigen lust tot onderzoek, en van den welmeenendsten ijver voor de waarheid, zonder onderscheid van personen of partijen.
Ook de Vertaling komt ons voor in goede handen te zijn gevallen. Slechts eene enkele keer twijfelden wij aan getrouwe uitdrukking. Dus b.v. vinden wij, aan het hoofd der derde Rubriek, het woord Protestantismus door de Leer der Protestanten overgezet, en de Vertaler zegt in eene Aanteekening, zulks duidelijkshalve gedaan te heb ben. Van dat oordeel verschillen wij geheel. De Hoogl.

{==198==} {>>pagina-aanduiding<<}
muller gebruikt dat woord als kenmerkende de zaak in haren oorsprong, als wanneer zich de eerste protesteerende hervormers op de vrijheid des gewetens beriepen, en dus geenszins van latere Protestanten, die ook hunne vrijheid aan Canons en Formulieren van Kerkvergaderingen hebben onderworpen; waaruit dus volgt, dat de uitdrukking Leer der Protestanten veel te onbepaald en alzoo duister is. Nog hadden wij gewenscht, dat de Vertaler vele zijner Aanmerkingen onder den Tekst had weggelaten, daar zij dikwerf geheel niet in verband staan met het onderwerp, zoo als op bladz. 336, 337, 351, 357, vooral den uitval tegen frederik II. van Pruischen (Pruissen) op bl. 359, en tegen den Engelschen Koning karel II. op bl. 369, als welke alle berisping verdienen om derzelver onvoegzamen en oneerbiedigen toon, dien de oorspronkelijke Schrijver zoo zorgvuldig vermijdde, en nog bijzonderlijk den uitval tegen de Remonstranten, op bl. 372 en 373, die zeer onedelmoedig is, en daarenboven nog strijdig met de waarheid, omdat daarbij wederom wordt opgewarmd de, reeds duizendmaal wederlegde, bewering, alsof de geloofsbelijdenis van episcopius ooit een rigtsnoer of formulier had kunnen zijn voor de gansche Broederschap. Met zulke weinig afdoende, twistzuchtige en verkeerde aanmerkingen wordt het werk van den Hoogl. muller dadelijk ontsierd, welks voortzetting, tot de 4 Deelen toe, wij anderzins met het wezenlijkst verlangen te gemoet zien.





Tafereelen van Konstantinopel, door Friedrich Murhard. Naar de nieuwe verbeterde Uitgave uit het Hoogduitsch vertaald door J.W. Bussingh, Lid van het Koninklijk Instituut, enz. Iste Deel. Met Platen. Te Amsterdam, bij J. Allart. 1809. In gr. 8vo. 307 Bl.

Onlangs reisden wij, met den Franschen Burger olivier, naar de Hoofdstad des Ottomannischen Rijks, en namen er, in diens van allen bijsieraad vervreemde Beschrijving, met allen genoegen de voornaamste bijzonderheden waar, welke zich aldaar opdoen (*). Thans zien wij Tafereelen van die zelfde Stad opgehangen, - Taferee-
{==199==} {>>pagina-aanduiding<<}
len van eenen Hoogduitschen Schilder. Gewis moeten Tafereelen zich anders voordoen, dan de Beschrijving van eenen man, die verklaarde ‘zich niet te hebben willen bedienen van die schitterende kleuren, welke een oogenblik kunnen misleiden, maar welker uitwerksel zeer kortstondig en voorbijgaande is;’ en zouden dus die beide Werken, over dezelfde Stad loopende, zich genoegzaam onderscheiden, uit hoofde van den aanleg. Dan dit onderscheid is te grooter, daar de Tafereelen, hier voor ons opgehangen, met het grootste vuur en de sterkste verwen geschilderd zijn.
Dezelfde voorwerpen vertoonen zich op verschillende tijden ongelijk; het is dus van aanbelang, te weten, wanneer deze Tafereelen geschilderd zijn. Dit tijdmerk ontbreekt. Alleen mogen wij uit eene aanteekening des Vertalers (bl. 82.) opmaken, dat dezelve niet van zeer late jaarteekeninge zijn. Immers, bij het vermelden des Schrijvers wegens de gezindheid der Turken ten opzigte van de Engelschen en Franschen, merkt deze op: ‘Het blijkt duidelijk, dat napoleon de Groote, bij het vervaardigen dezer Tafereelen, nog niet tot de waardigheid van Keizer verheven was.’
Wat hiervan zij, de Schrijver, zijne gewaarwordingen bij zijne aankomst te Konstantinopel beschrijvende, zou zeer eigenaardig, aan het hoofd dezer eerste Afdeeling, Verrukking hebben kunnen zetten. ‘Wordt men,’ vraagt murhard, ‘door dit gezigt, in de daad zoo verbazend verrast, is het zoo treffend, grootsch en majestueus, dat de beschouwer moet wanhopen hetzelve, over 't geheel genomen, immer naar deszelfs regte waarde te kunnen afschilderen? - Ja - ik beken het gaarne - zoo is het; nooit zal een mensch in staat zijn, het prachtige Amphitheater van den Thracischen zeeboezem, zoo als hetzelve zich waarlijk vertoont, volkomen te kunnen beschrijven. Altijd zal hij nog bijvoegsels leveren, zonder dat hij het onmetelijk geheel voltooijen kan. Duizend en duizendmalen op nieuw in oogenschouw genomen, ontwikkelt het, tot in het oneindige, bij elke nieuwe beschouwing, onuitputtelijke nieuwe schoonheden, en de ervarenste Schilder zal eindelijk te vergeefs zijn kunstvermogen aanwenden, om zulk eene onbeschrijflijke pracht door zijne verwen ten toon te spreiden.’ Hij onderstaat het echter, en vangt het aan op een' dag ‘zoo schoon als er ooit een in de Elysesche velden zijn

{==200==} {>>pagina-aanduiding<<}
kan.’ Hoe veel moet zulks niet toegebragt hebben, om alle de voorwerpen te meer te doen uitkomen! - Hij zegt, onder andere uitboezemingen van verrukking: ‘En nu mogt ik aanschouwen, wat men voor het prachtigste en verhevenste in de geheele wereld houdt; ik mogt dat gezigt genieten, naar 't welk ik jaren lang zoo verlangend had uitgezien. Ik heb het meest majestueuze tooneel aangestaard, dat immer een menschenkind in zijne loopbaan op aarde vergund is te beschouwen; nimmer te voren heb ik zoo iets gezien, en nooit zal ik zulks wederzien, wanneer ik de kusten van Thracien weder zal verlaten hebben. Dagen lang kon men daar vertoeven, om met volle teugen onbeschrijslijke schoonheden als 't ware in te drinken; maar onnoemelijk zijn hier de bekoorlijkheden, en de beschouwer wordt nimmer verzadigd,’ enz.
De aard dezer Tafereelen ontvouwt de Vervaardiger. ‘Ik zal,’ zegt hij onder andere, ‘de eerste indrukken, welke de beschouwingen op mijnen geest gemaakt hebben, opteekenen; maar na menigvuldig en naauwkeurig onderzoek zullen zij eerst den Lezer worden medegedeeld. Ik zal het ondernemen, Fragmenten van het groot onbeperkt Tafereel der Turksche Hoofdstad te ontwerpen. - Geleid gij mij, beminnelijke Leerdochter der Natuur, bevallige Kunst, opdat ik de onbeschrijflijke schoonheden van den Thracischen Bosphorus met echte verwen schilderen moge!’ Een weinig verder betuigt hij: ‘Indien men somtijds ondervinden mogt, dat verscheidene partijen van het tafereel in geheel andere kleuren uitkomen, dan in andere geschriften over dezen zelfden oord, dat hier en daar het koloriet wat te sterk is, en de afzonderlijke verwen niet genoeg ineensmelten, dat is mijne schuld niet, daar ik meen dat mijne eigene oogen nog zoo goed zijn, dat ik niet noodig heb door den bril van het vooroordeel te kijken; en, wordt men eens onvergenoegd op mij, men neme dan maar de moeite, om slechts deze weinig beteekenende en kunstelooze schilderij iets hooger dan gewoonlijk te hangen, zij zal toch altijd hare uitwerking doen. Ja men mag dezelve dan zoo hoog hangen, dat geen bijziend oog eener, met vooroordeelen bezwangerde Dame, geen lorignette van een' laatdunkenden Doctor dezelve bereiken kan. Ik ben onder bescherming van Merkuur in den hof van Circe, en schildere slechts voor de zulken, welke mij genegen zijn, terwijl ik mijne tafereelen naar de

{==201==} {>>pagina-aanduiding<<}
Natuur inrigte. Welaan dan, men schiete zijne pijlen op mij af, ik ben buiten schoots.’ - Hoe veel winds! hoe veel zelfvertrouwen! dachten wij bij dit afschrijven. Die wind, dat zelfbetrouwen blijft hem bij, en straalt door in het geheele Tafereel van hem, die, als een Schrijver zonder vooroordeelen optredende, ter penne laat uitvloeijen: ‘Men sla slechts de Reisbeschrijvingen van Turkijen en Konstantinopel na, overal vindt men klagten en verwenschingen, zelden iets anders, dan vrome wenschen, en spotternijen met de zeden en Godsdienst der Natie; en nergens eene onpartijdige beoordeeling van 't geen men gezien heeft, nergens eene naauwkeurige schifting tusschen den schijn en het wezen der zaak, nergens eene verdraagzame oordeelvelling over gewoonten en bedrijven.’
De algemeene schets van Pera gaat gepaard met zeldzame ontmoetingen; die voortgezet worden in de beschrijving van de Fransche Gevangenen in Pera en derzelver ongelukkig lot, waar wij iets over den slag bij Aboukir, over Sir sidney smith, en een ongunstig oordeel over Lord eigin aantreffen. Het bezoek met eenige Franschen bij den Italiaanschen Kok jakoba is vol onderhoudende, schoon meestal kleine voorvallen. De Karakterschets der Inwoneren van Pera, zoo Muzelmannen als Europische en Aziatische Natien, is een tafereel, dat ons over 't algemeen wel bevallen heeft. Van Raguza en de Raguzanen treffen wij hier eene vrij uitvoerige melding aan, den Schrijver door een' Raguzaner medegedeeld. De Duitschers beschreven hebbende, zegt hij van de Hollanders, dat zij meest met die niet onvoordeelig afgemaalde Duitschers overeenstemmen. ‘Zij houden zich ook nog veel aan de gewoonten van hun Vaderland. Winzucht, echter, geeft hun in hunnen handel en ondernemingen verre boven de Duitschers den voorrang; en men heeft met weinig voorbeelden, dat zij te dezer plaatse een aanmerkelijk vermogen verkregen hebben. Maar hunne al te groote winzucht maakt ook niet zelden dat zij verliezen lijden, wanneer zij zich een bijzonder groot voordeel beloofden. Het is bekend, dat zij hunne schepen doorgaans sterker bevrachten dan eenige andere Natie, welke ter zee handel drijft; maar bij geene Natie is ook de lijst der verongelukte schepen op de Middellandsche Zee, al het overige gelijk gesteld, grooter dan bij de Hollanders.’ - Het verwonderde ons, dit lezende, dat de Heer bussingh,

{==202==} {>>pagina-aanduiding<<}
die hier en daar eene kleine aanteekening maakt, er hier geene geplaatst hebbe, om de aangetaste eer onzer Scheepvaart te handhaven; dewijl het eene bekende zaak is, dat in de Turksche Havens de Hollandsche Schepen altoos ter inladinge den voorrang boven alle andere Zeevarende Natien gehad hebben. Waarlijk onze als zoo winzuchtig beschrevene Natie droeg zorg voor geschikte Schepen en wel afgerigte Schippers en Scheepsvolk. De Vertaler had hier, even als bl. 150 in een ander geval, aan den voet der bladzijde wel mogen zetten: ‘Men herinnere zich, dat de Schrijver een Duitscher is!’
De beschrijving van de zeden en levenswijze der Inwoneren van Pera heeft ons over het geheel voldaan. Woelingvol en op vele plaatsen zeer zwellende is de beschouwing van Pera aan de westzijde. De Reiziger trof hier eenen aangenamen zomerschen dag op het water; de zilveren baren rolden zachtjes daar henen, en zij waren ras aan den levendigen oever der groote Hoofdstad aangeland. Onbeschrijflijk is het gezigt, hetwelk hier aan alle kanten de oogen boeit. Gaarne had hij in het midden van de haven, daar, alwaar de Zon zich met hare gouden stralen in de zilveren vlakte spiegelt, en als 't ware milliarden gouden vonken verspreidt, uren lang willen vertoeven, om het prachtige der beide oevers in de volkomenste schoonheid te beschouwen, en het bekoorlijke daarvan met volle teugen als in te drinken; maar te vergeefs zocht hij den roeijer van den Tschaïk daartoe over te halen. - In dezen verrukten toon gaat een verder overzigt langs de Zeeëngte voort. De Reede van Konstantinopel levert hem de drukste tooneelen, die voortgezet worden door 't gewoel der menschen in de straten dier Hoofdstad, ‘waar geheele stroomen van menschen af en aan vloeijen, waar een geraas alsof het dondert uit dikke zwarte wolken van volk gehoord wordt. Het is alsof ik mij op een schip bevinde, hetwelk op de op- en nedergaande golven nu eens regts, dan links geschokt wordt, en waarop men vol angst en vrees is voor den bliksem, waarmede de magtige hand van Jupiter dreigt te treffen.’
In dezen zelfden trant wordt voorgesteld het gewoel in de straten; en is ook de beschrijving van den Basar en andere Tentoonstellingen van Koopwaren niet weinig gekunsteld. Dit zelfde liet zich wachten bij den uitstap naar Scutari, bij het gezigt naar de kust van Europa en Azia, waar hij vermoeid werd door het beschouwen van zoo

{==203==} {>>pagina-aanduiding<<}
vele betooverende schoonheden, welke hij poogt te teekenen.
Aswisselend is een volgend Hoofdstuk, 't geen eene treffende Ontmoeting tusschen een' Arabier en Oostenrijkschen Officier, met de oplossing van dit aandoenlijk voorval, beschrijft.
De Vrijdag te Konstantinopel, Arabische potsenmakers in de Koffijhuizen, Menagerie van den Grooten Heer, enz. enz. maken het laatste gedeelte dezes Boekdeels uit. De aanhef van 't zelve zal onze aankondiging besluiten. ‘Het is Vrijdag, de gewone Sabbath der Turken. Badende in den zaligsten wellust, hebben de rijkste en vermogendste lieden in de Hoofdstad, in derzelver prachtige Harems, in de zachte armen hunner geliefdste, uitgelezenste schoonen, den nacht doorgebragt; en niet minder te vrede hebben ook de minvermogende en arme, in hunne hutten van hout en leem, de liefde gehuldigd. Dit toch gebiedt de wet van den Profeet. De purperen stralen van Aurora wekken een ieder op, om van hunne Divans te verrijzen, zij mogen dan met gouden of zilveren stoffen, of met matten van stroo gedekt zijn; en op een' meer feestelijken en luiden toon, dan op de gewone werkdagen, laten zich, van alle de hoeken der Stad, de stemmen der Muezems, van de Minarets der Dschamiën, Moskeeën, en Kapellen, hooren. Het uur van het morgengebed is daar, en de oneindige almagtige Regeerder van alles, wat wezen en aanzijn heeft, moet reeds in die oogenblikken gehuldigd en aangebeden worden, waarin de eerste gloed van het vrolijke morgenlicht zich aan den blaauwen zuiveren hemel vertoont, en een nieuw verfrischt leven aan al het geschapene mededeelt.’
De Vertaler betuigt, zoo veel mogelijk, in den geest van den Schrijver zich ingedrongen, en geene slaafsche woordelijke, maar eene ongedwongene vrije Vertaling aan zijne Landgenooten geleverd te hebben. De Vertaling is ons, over 't geheel, wat de losheid aanbelangt, wel bevallen; doch in den geest des Schrijvers hebben wij doorgaande geen genoegen gevonden. - Met nog twee Deelen zal het Werk compleet zijn.






{==204==} {>>pagina-aanduiding<<}

H. Tollii Oratio de fine Statistices, quae vocatur, hodiernae; publice habita die X Junii MDCCCIX, quum in Academia Hollandiae Regia Professoris Statistices hodiernae, Artis Diplomaticae et Historiae Belgicae munus auspicaretur. Lugd. Bat. apud Haak et Socc. 1809.

De Heer tollius, weleer Hoogleeraar te Harderwijk, daarna te Amsterdam, vond zich door de staatsonlusten genoodzaakt, zijn ambt en vaderland te verlaten, en ziet zich thans, na een verloop van vijfentwintig jaren, door 's Konings goedwilligheid, herroepen en aan de Leidsche Hooge School tot eenen post verheven, die inderdaad nieuw mag heeten, daar hij de eerste is hier te lande, aan wien het onderwijs in de Staten-kennis te beurte valt, als welke niet ten onregte aan de leerschole der oude Staats-oorkonden en Nederlandsche Geschiedenis wordt verbonden. Geen wonder alzoo, dat de keuze van een onderwerp zich juist tot dit nieuwe vak bepaalde, wanneer de Hoogleeraar zijnen post zoude aanvaarden, en wel tot de ontwikkeling van het oogmerk der hedendaagsche Staten-kennis. Dank zij onzer Hollandsche Tale, welke den zin van het verlatijnde en vergriekschte woord Statistice, of van het Hoogduitsche Statistiek, volkomen uitdrukt!
Zoo zeer zich de Geschiedenis, bij de uitbreiding der maatschappijen, als onontbeerlijk aanprijst voor de burgerlijke regering, zoo veel te meer loopt dan in het oog de noodzakelijkheid eener algemeenere kennis van staten en wetgevingen, ten einde daaruit waar te nemen, te kennen en te beschrijven datgene, wat de ervaring leert, dat tot derzelver hulp en bloei zoude mogen daargesteld worden. Ook hierin oordeelt de Hoogl., dat het oogmerk der Staten-kennis in het algemeen gelegen is Zij grondt zich op het ware en nuttige der geschiedenis zelve, om alzoo aan den eenen kant door geene ligtzinnige dwaling verleid, of door verkeerde voorstellingen, beangstlgd te worden. De tegenwoordige tijden vooral maken het juiste oordeel wegens de hedendaagsche Staten uitermate moeijelijk, zoodanig dat de naauwkeurigste opmerking en de grootste onpartijdigheid alleen tot gidsen zullen kunnen dienen; terwijl dezelfde handelwijze omtrent de nasporing van de wetenschappen, kunsten, landbouw, handwerken,

{==205==} {>>pagina-aanduiding<<}
fabrieken, trafieken en koophandel, alleen een regtmatig besluit wegens het nuttige kan aan de hand geven. Hoe ingewikkelder zulk een onderzoek zij, des te meer valt deszelfs gewigt en noodzakelijkheid in het oog, om zulk eene taak niet langer over te laten aan de behandeling van afzonderlijke, zoogenoemde staatkundige tinnegieters, maar te onderwerpen aan eene geregelde en openbare overweging der hooge scholen, opdat alzoo de echte geleerdheid uit de tegenwoordige voortgaande beschaving en ervaring de gepaste regelen voor de zuivere staatkunde der volken opmake, voorstelle en aanbevele.
Deze is de inhoud der alhier aangekondigde Redevoering. Zij prijst zichzelve aan door het licht, waarin het onderwerp uit onderscheidene oogpunten gesteld wordt, door hare eenvoudigheid, levendigheid en sierlijkheid, zoodanig dat men bij derzelver lezing geenszins den man van ver gevorderde jaren ontdekt die, zoo als het in den beginne voorkomt, juist uit dien hoofde, tegen de behandeling van een nieuw schoolsch vak zoude opzien. Integendeel wekt de gansche voorstelling het zeer gunstig vermoeden, dat ook dit nieuwe onderwijs in den Hoogl. tollius eenen allezins bekwamen meester zal aantreffen, die, zijne reeds met roem bekende kundigheden aan wijze ondervinding parende, al dien dienst aan het Vaderland zal leveren, welke immer van hem zal mogen gevorderd worden. Ook de Inleiding en het gewone Slot, het doorgaande Latijn, de verschillende wendingen der welsprekendheid en de kracht van voorftelling, onderscheiden den Man van smaak en kennis. Hartelijk wenschen wij, dat een aantal Jongelingen, vooral zij, die zich aan de Regtsgeleerdheid wijden, het zich ten pligt zullen maken, om deze nieuwe gelegenheid ter uitbreidinge hunner kennisse zorgvuldiglijk te bezigen.




Joannis Melchioris Kemper, Oratio de Moralium Disciplinarum Dignitate ad caeteras Disciplinas comparata. Lugd. Batav. apud Haak et Socc. 1809.

In deze Redevoering, waarmede de Hoogleeraar j.m. kemper zijnen post aan de Koninklijke Hoogeschool te Leyden plegtig heeft aangevangen, handhaaft de Redenaar de zedelijke wetenschappen tegen de blaam, dat zij in nuttigheid,

{==206==} {>>pagina-aanduiding<<}
naauwkeurigheid, juistheid, waarheid, en vooral in zekerheid en vastheid, voor de overige wetenschappen, met name de Natuur- en Wiskundige, zouden moeten wijken en onderdoen; en hij doet zulks met zoo veel bevalligheid, kracht en nadruk, in zulk eenen schoonen en zuiveren Latijnschen stijl, op zulk eene bescheidene, mannelijke en overredende wijze, zonder die wetenschappen, welke men ten koste der zedelijke zoekt te verheffen, eenigermate gering te schatten of iets van hare waarde te ontnemen, dat wij geenen oogenblik aarzelen dit werk van den Heere kemper onder de beste en fraaiste Latijnsche Redevoeringen, die van tijd tot tijd in ons Vaderland het licht zien, eene vereerende plaats toe te kennen.
Daar de inhoud van dit uitmuntend stuk reeds elders breedvoerig is opgegeven, achten wij met deze korte aankondiging te kunnen volstaan. Waarbij wij alleenlijk nog moeten opmerken, dat ons de plegtige aanspraken, door den Hoogl. gedaan, bij uitnemendheid fraai, gepast en doeltreffend zijn voorgekomen. Zij hebben ons alle ongemeen behaagd, en inzonderheid die aan de Heeren Curatoren, wegens het verband, waarin dezelve tot het hoofdonderwerp der Redevoering zelve staat, en haren ongezochten en natuurlijken overgang; die aan de Heeren siegenbeek, cras en de bosch, wegens haren treffenden en roerenden toon, en alle wegens hare onopgesmukte sierlijkheid, keurige bescheidenheid, eenvoudige hartelijkheid en echt oratorischen zwier.
Dat de Heer kemper gezondheid en aanmoediging bij voortduring genieten moge, om in zijnen nieuwen post met vrucht werkzaam te kunnen zijn! - dit wenschen wij van harte; - dat hij (wordt onze wensch vervuld) door zijne geleerdheid, beschaafde kundigheden en talenten, gevoegd bij zijnen edelen ijver voor de wetenschappen, den letterkundigen roem van ons Vaderland in het algemeen, en dien van de Leydsche Hoogeschool in het bijzonder, op eene luisterrijke wijze zal helpen handhaven, - dit verwachten wij zeker.




De Starrekunde, door Hendrik Harmen Klijn. Te Amsterdam, bij Immerzeel en Comp. 1809. XVI en 86 bladz.

Uit het Voorberigt worden wij ontwaar, dat een kring van vrienden en bloedverwanten van beiderlei geslacht de uren van uitspanning, in plaats van dezelve met het nietig spel te verkwisten, voor elkander zoo nuttig pogen te doen zijn, als mogelijk is, dezelve nu eens aan de bewondering

{==207==} {>>pagina-aanduiding<<}
van de voortreffelijke voortbrengselen der Teeken- of Graveekunst, dan eens aan de Toonkunst, en dan weder, minder afgebroken, aan het geheel overzien van deze of gene wetenschap toewijdende. In het vorig winterjaargetijde hield men zich met de Starrekunde bezig, en op aller uitnoodiging waagde het de Heer klijn, die mede tot den aangeduiden kring behoorde, aan het einde van den afgewandelden weg, den voortgang en de ontwikkeling, zoo wel als de verhevenheid dezer wetenschap, in de taal der Dichtkunst, voor de verbeelding terug te roepen en aanschouwelijk te maken.
Hieruit is dus het voor ons liggend Dichtstuk ontstaan.
Dat de Heer klijn den Lezer met den oorsprong en de bedoeling van hetzelve kortelijk bekend maakte, keuren wij goed; doch het gepaste en nuttige eener geheele Verhandeling over de gezellige verkeering, het vermakelijke der wetenschappen en het spel zien wij juist niet in. Dat de Schrijver met zijne bloedverwanten, vrienden en vriendinnen de uren van uitspanning op de gemelde wijze besteedt, zal wel, in deze dagen, geen' verstandigen Lezer vreemd of zonderling voorkomen, en voor die nietsbeduidende wezens, welke elken avond, dien de Hemel schenkt, als automaten aan de speeltafel zitten, en zich niet begrijpen kunnen, dat er buiten die speeltafel eenig vermaak op de wereld mogelijk zij, heeft klijn zijn Dichtstuk toch wel niet geschreven.
Doch de wijdloopige en eenigzins vervelende Voorrede zal ons niet tegen het Dichtstuk zelve innemen. Het is een tafereel van den oorsprong, voortgang en de verhevenheid der Starrekunde; eene stoffe, der schoone en edele Dichtkunst allezins waardig. Wij hebben het stuk doorgaans met het grootste genoegen gelezen, en bevonden, dat de dichterlijke behandeling ook het schoon en edel onderwerp, dat zeker niet gemakkelijk te behandelen was, waardig is. Op de eenheid van het stuk, op de schikking der deelen, op de orde en het verband, in hetzelve heerschende, hebben wij niets aan te merken; terwijl onderscheidene schoone en krachtige regels ons overtuigen, dat de maker met een edel vuur, voor zijne edele bespiegelingen voegende, is vervuld geweest.
Hier en daar echter (wij mogen het niet ontveinzen) hebben wij iets aangetroffen, dat ons gebrekkig voorkwam. Men moge het al onder feilen van gering belang rangschikken, - deze feilen ontsieren toch het Dichtstuk; hetwelk te meer te bejammeren is, daar de meeste van dezelve bij eene oplettende beschaving gemakkelijk hadden kunnen worden weggenomen.
Wij vertrouwen, dat de Heer klijn, wiens verdiensten wij

{==208==} {>>pagina-aanduiding<<}
gaarne erkennen, het ons dank zal weten, dat wij hem met bescheidenheid op deze geringe vlekken opmerkzaam maken, en zullen daarom voor hem, met korte woorden, de aanmerkingen opteekenen, welke ons onder het lezen zijn voorgekomen.
Over het geheel genomen, komt ons de verfificatie van den Dichter niet zeer vloeijend voor. Wij hebben eenige harde en stootende regels aangetroffen. Zoo laten zich de volgende, wegens het menigvuldig bezigen van 't, niet gemakkelijk lezen:

‘Hij houdt niet slechts zijn oog op 't geen hij ziet geslagen, 
Maar durft, waar hij zich keert, naar 't nog verborgen vragen; 
Hij baant in 't kenbaar ruim 't geen hem omringt, zich 't spoor, 
En dringt tot 't diepst geheim der zigtbre schepping door. 
Ja, 't geen het vlak der Aard', de brandingen der golven, 
Of de Oceaan in 't diepst houdt van zijn schoot bedolven, 
Brengt hij, ondanks den nacht die 't al bedekt, in 't licht.’ 

Ofschoon wij voornamelijk den derden regel bedoelden, hebben wij echter een' geheelen zin afgeschreven, om te doen zien, hoe de gemelde aphaeresis in elken regel voorkomt. Een keurig Dichter zorgt ook, om niet dan in de hoogste noodzakelijkheid twee t.t. op elkander te laten volgen. De Heer klijn doet zulks meermalen, en in den opgegevenen vierden regel begaat hij deze fout dubbel. Wie toch kan zonder horten en stooten lezen: ‘En dringt tot 't diepst’? en hoe hard is niet: ‘die 't al bedekt, in 't licht.’? En niet slechts op eene enkele plaats, maar overal hebben ons die 't 't gehinderd. Het geheele stuk is er als mede doorzaaid. Eene menigte van voorbeelden zouden wij hiervan kunnen opgeven. Deze alleen nog:

‘En toch is 't niets bij 't veld waarin ge uw' blik thans slaat.’ 

welke regel tevens eene stroefheid verkrijgt door de vele woorden van ééne lettergreep.

‘'t Is 't leven, 't welk dat veld’ ..... 


‘Bepaal van 't schepslenheer 't nog onbepaald getal: 
En 't wordt bij 't starrenheer, die 't nameloos heelal’ enz. 

Bladz. 3. zegt de Dichter:

‘Brengt hij, ondanks den nacht die 't al bedekt, in 't licht: 
Waar is de onbuigbre magt, die voor zijn kracht niet zwicht?’ 


{==209==} {>>pagina-aanduiding<<}

Daar de klemtoon nier op nacht, magt en kracht valt, laten zich deze beide regels zeer onaangenaam lezen. De kundige Lezer zal een soortgelijk gebrek in de reeds opgegevene regels bij de woorden 't schepslen heer en 't starrenheer reeds opgemerkt hebben. Het komt mede voor in de volgende bladz. 3.

‘De dampkring, 't schittrend ljcht, het vloeibaar element, 
Waar langs hij, snel als 't licht, trots allen weêrstand rent,’ 

en bladz. 13.

‘Vertoon mij hoe zijn geest eens aan deze aarde ontvlugt, 
Zich, met de stoutste vlugt, verhief in 't ruim der lucht.’ 

Het herhaald gebruiken van het woord: weér heeft ons in de volgende regels gestooten: bladz. 20.

‘Weêr met versnelde vaart in 't eindloos ruim ontvlieden, 
En eerst aan t nageslacht hun zachten glans weêr bieden, 
Of die, nooit weêr gekeerd aan 't zigtbaar ruim der lucht’ 

Somtijds is de woordvoeging ook werkeerd b.v. bladz. 21.

‘En toch is 't uwer waard, ô Mensch! dat dit uw' geest 
Ten edelst worstelperk is van zijn kracht geweest.’ 

en bladz. 25:

‘Als Rijksvorstinnen, die het gansch heelal regeren, 
Zag hij zich al wat leeft voor haren troon verneeren.’ 

Bladz. 13 en 14 lezen wij:

‘Wie dorst, wat tegenstand hij rondsom zich zag grimmen, 
Als Phaëton de kar des zonnegods beklimmen? 
Maar door zijn vaste kracht gewaarborgd voor den val, 
Zijn blikken werpen door het onbegrensd heelal? 
En thans, (het geen hij dacht en hoopte en vast vertrouwde) 
Een andre schepping in het schoonst verband aanschouwde?’ 

De beide laatste regels leveren, naar ons inzien, geen' zin op. Immers wij begrijpen niet, waar aanschouwde op slaan moet. Zoude dit niet kunnen weggenomen worden, door die regels dus te lezen:

En thans (het geen hij dacht, ja! zeker mogt vertrouwen) 
Eene andre schepping, in het schoonst verband, aanschouwen? 


{==210==} {>>pagina-aanduiding<<}

Bladz. 16. zegt de Dichter:

‘Als 't brieschend hengstgespan, in 't vast gareel geslagen, 
Dwingt zij (de zon) 't Planetenheer het juk dier wet te dragen.’ 

Schoon wij wel vatten, wat de Dichter hiermede zeggen wil, drukken echter deze regels letterlijk uit: ‘Gelijk het hengstgespan 't planetenheer dwingt het juk dier wet te dragen, zoo ook dwingt de zon’ enz. Ook kunnen zij beteekenen, ‘dat de zon het planetenheer dwingt het juk van hare wet te dragen, even als zij daartoe dwingt het brieschend hengstgespan, in 't vast gareel geslagen.’
Bladz. 30. laat de Dichter het hart het veld beploegen! Nacht brengt hij nu eens onder het mannelijk, dan eens onder het vrouwelijk geslacht; omsluij'ren houden wij voor eene syncope, die, onzes inzlens, niet mag gebruikt worden. Wijders schrijft de Heer klijn u zelve voor u zelv' of u zelven; zij, voor wien, in plaats van zij, voor wie; Bollen, welks, in plaats van Bollen, wier; heilge eerbied voor heilgen eerbied, in den 4den naamval; 't starrenheer, die 't heelal doorsnellen; gij schonk - gij kon enz. en bijna overal hetgeen voor hetwelk. Het lust ons niet, hier langer bij stil te staan. Veel liever onthalen wij onze Lezers nog op eenige schoone regels uit dit Dichtstuk. Wij kiezen daartoe de volgende:

‘Waar is de tegenstand (,) die thans zijn' (newton's) geest bepaald(t)? 
Hij rukt zich los van 't stof, door 't schittrendst licht bestraald, 
Het zigtbaar grootsch heelal zinkt neder voor zijn schreden, 
De blaauwe gordel scheurt, - hij waagt het voort te treden: 
Geen Zon, geen Starrenheer zweeft thans voor zijn gezigt; 
Een nooit aanschouwd geheel daagt op in 't treffendst licht; 
't Zijn Zonnestelsels, die, in de eigenste oogenblikken, 
Naast Zonnestelsels zich in de eeuwge loopbaan schikken. 
Nu zwaait de ontvlamde geest zijn vasten tooverstaf; 
Schept, denkt, ziet, met een blik dien nooit iets grenzen gaf, 
Nu Zonnestelsels die naast Zonnestelsels zwaaijen, 
Daar ze om één middenpunt, een Scheppingszon zich draaijen, 
En deze onmeetlijkheid geen speelbal van het lot, - 
Maar door één magt .... hij beeft, zinkt weg, - en stamelt: God! ...’ 

De Heer klijn gevoelde de noodzakelijkheid, om het een en ander, in dit Dichtstuk voorkomende, nader toe te lichten en te bevestigen; en hieraan zijn wij de Aanteekeningen, achter het Dichtstuk gevoegd, verschuldigd. Zij zijn van den verdienstelijken Genees- en Natuurkundigen j.e. door-
{==211==} {>>pagina-aanduiding<<}
nik, 's Dichters hooggeachten Vriend, en strekken ter opheldering van eenige plaatsen uit het Dichtstuk.
Ten aanzien van de Geschiedenis der Starrekunde, heeft het Werk van bailly, Hist de l Astron. anc. et mod. den Heere doornik gewigtige diensten bewezen, schoon hij ook eene enkele keer (en, naar het ons voorkomt, te regt) van dezen beroemden Schrijver moge verschillen. Wij tressen in deze aanteekeningen korte, doch voldoende onderrig tingen aan over zeer aangelegene zaken, gelijk, onder andere, over den Oorsprong der Starrekunde, over de Starrewige helarij, over hypparghus, thales, ptolomeus, puerbach, regiomontanus, copernicus, tycho-brahe, kepler, galilleus, huygens en newton, wordende inzonderheid aan de groote verdiensten van copernicus, kepler en newton de verschudigde hulde bewezen; terwijl mede nog met een kort woord gewag wordt gema kt van de latere ontdekkingen door herschell, piazzi olbers en harding.
Wij bedanken den Heere doornik voor deze lezenswaadige aanteekeningen; doch het doet ons leed, dat de geleerde en verdienstelijke Man, die de pen zoo wél weet te voeren, zich zoo weinig toelegt op eene zuivere spelling zijner schoone Moedertaal.




Puntdichten van P.G. Witsen Geysbeek. IIde Boek. Te Amsterdam, bij P.G. en N. Geysbeek. In gr 8vo 64 Bl

Hetzelfde oordeel, dat wij over het eerste Stukje dezer Epigrammen geveld hebben, geldt ook ten aanzien van dit tweede. Er komen hier weder fraaije en geestige verzen voor, welke het niet aan het benoodigde zont ontbreekt; ook weder, gelijk in het vorige Stukje, die slechts middelmatig zijn. Over het geheel moet echter de Heer geysbeek den lof behouden, dat hij voor dit vak veel geschiktheid bezit. Onder de besten rangschikken wij, onder andere. No. 104, 113, 115, 119, 121, 125, 126, 156, enz. Onder de minste behooren, naar ons inzien, No. 105, 136, 146. enz. Enkelen missen het karakter van het Puntdicht. Daaronder rekenen wij het 109de en 132ste. Het 108ste treft, naar ons oordeel, geen doel. Immers kan iemand zoo edelmoedig zijn, van over eene zaak, die hij zeker weet, niet te willen wedden.
Wij zien het laatste Stukje met verlangen te gemoet. Tot eene proeve geven wij de volgende:


{==212==} {>>pagina-aanduiding<<}

Doctor Sox.


‘Gebruik maar trouw mijn pillen voort,’ 
Vermaande doctor Sox een' lijder: ‘'k geef mijn woord, 
In vee rtien dagen zijt ge in een behouden haven.’ - 
Hij had gelijk; want toen wierd juist de man begraven. 


Oorlog om vrede.


't is om de vrede te bekomen, 
Dat de oorlog wordt gevoerd, zegt dit staatkundig blad: 
De krijg moet dus het bloed van duizenden doen stromen, 
Om 't geen men voor den krijg bezat! 


Frans.


Frans eet altoos bij zijn bekenden, en spreekt altoos van ie der kwaad, 
Zodat zijn mond nooit dan ten kosten van andre lieden opengaat. 


Het narcoticum.


A. 
De kranke Baldus brengt zijn nachten slaaploos door. 
B. 
Maar heeft de doctor hem geen mankop voorgeschreven? 
A. 
Men heeft hem, zonder vrucht, reeds opium gegeven. 
B. 
Welnu, men leez' hem dan zijner eigen verzen voor. 


Aan Pseudo.


Ik spreek goed van u, en gij 
Spreekt bestendig kwaad van mij; 
Doch, al handlen we onderscheiden, 
Men gelooft ons geen van beiden. 


Arnold.


Laatst zeide Arnold de rijmelaar, 
Wiens mengeldichten bij A ***** zijn uitgegeven, 
Dat hij nog nimmer iets in prosa had geschreven.... 
Die onbeschaamde logenaar! 



{==213==} {>>pagina-aanduiding<<}

Gegronde beroeming.


‘Geen lijder,’ dus beroemt Purgon zich alle dagen, 
‘Zal over mijn behandling klagen.’ - 
Hij heeft gelijk: hij weet zeer goed 
Dat ieder doode zwijgen moet. 


Raadgeving aan iemant die eene lofrede houden moest op een' aanzienlijk' man zonder verdiensten.


Kunt gij niet van zijn deugden spreken, 
Wijl hij die niet bezat, 
Tel dan een reeks op van gebreken 
Die hij niet had. 


Schoonheden uit de Natuurlijke Historie van den Heer de Buffon. Uit het Fransch vertaald. Te Utrecht, bij G.T. van Paddenburg en Zoon. In gr. 8vo. 374 Bl.

Het is sedert eenigen tijd de smaak geweest, om uit onderscheidene Schrijvers Schoonheden te verzamelen en aan het licht te brengen. Met de aandacht op zulke Schoonheden te vestigen, heeft men bedoeld, den zulken eene nuttige en aangename verlustiging te bezorgen, wien het aan gelegenheid ontbreekt, om de uitgebreide Werken, waaruit deze stalen getrokken zijn, te bezitten of te lezen. Daarenboven kon het tevens dienen, om bij meervermogenden en weetgierigen den lust op te wekken ter beoefening van voortreffelijke Schriften, waarmede zij anders geheel onbekend zouden gebleven zijn. Deze bedoeling is voorzeker prijswaardig; ofschoon het ook waar blijve, dat zij, die slechts vergast worden door enkele lekkere brokskens van eene welvoorziene tafel, onverzadigd blijven, en zich dit moeten getroosten. Maar voor hun heeft de onderneming bijzondere nuttigheid, wien het niet ontbreekt aan middelen, om, zoo de proefjes naar den mond zijn, aan lust en smaak onverhinderd bot te vieren, en zich te dien einde de Werken zelve aan te schaffen. Voor zoo verre de Natuurlijke Historie te regt mag beschouwd worden als de bron veler wetenschappen, en de moeder veler nuttige kunsten, is het te wenschen, dat vermelde dubbele bedoeling moge bereikt worden door de uitgave der Schoonheden, die wij thans aankondigen. Zij bevatten eenige der uitmuntendste brokken uit het groote Werk van den Heere de buffon, waarvan eene

{==214==} {>>pagina-aanduiding<<}
Uitgave in quarto in onze taal het licht ziet. De Uitgever dacht, in navolging van den Franschen Verzamelaar, geenen ondienst te doen, met dezelve uit te geven, en wel inzonderheid ten nutte der Jeugd. Voor dit oogmerk zijn sommige stukken misschien hoog genoeg, anderen zeer wel berekend; doch wegens dit doel is 't dan ook te spijtiger, dat de Vertaler wel eens het oorspronkelijke niet gevat, en daardoor, vooral voor de Jeugd, onverstaanbaar heeft overgebragt. Zoo lezen wij, bij v. bl. 30, over de Evenredigheden des Menschelijken Ligchaams: ‘Het inwendig gevoel, het sentiment, de smaak hebben gedaan wat de werktuigkunde niet konde doen; men heeft den regel en het kompas verlaten, om zich aan het oog alleen te houden,’ enz. - Wat is dit, den regel en het kompas? Zekerlijk eene onverstaanbare platte overzetting van de woorden Regle en Compas, welke in onze taal Lineaal, Maat of Winkelhaak, en Passer moeten vertolkt worden. Over 't geheel ziet er anders de vertaling wel uit, schoon er de Fransche stijl genoeg dookrijkt; zoo als: Het is naar deze modellen, dat enz.
De wensch, dat deze Schoonheden aller oogen tot zich mogen trekken, ter bereiking van het voorgesteld doel, wordt te ernstiger, naarmate men zich overtuigd houdt, ‘dat de Natuurlijke Historie van den Hr. de buffon, gelijk de Voorredenaar zich uitdrukt, het schoonste voortbrengsel zijner eeuw, en een gedenkstuk is van welsprekendheid en vernuft, waar de oudheid niets kan tegenstellen, en welke de bewondering van volgende eeuwen zijn zal.’ - Zeer fraai is daarenboven de lofspraak, welke den Heere de buffon gegeven wordt, die, buiten allen twijfel, wegens zijn zoo keurig als nuttig Werk, eenen onverwelkbaren roem verworven heeft. ‘De Hr. de buffon - dus lezen wij - is overal aan zijn onderwerp gelijk. Hij is eenvoudig, niet eentoonig, majestueus als de Natuur, welke hij op eene zoo ware en nadrukkelijke wijze schildert; hij treedt, als zij, in de geringste bijzonderheden, om geen ledig te laten in een onderwerp, waarin alles belangrijk is. - Men bewondert niet minder de diepte en uitgestrektheid zijner nasporingen, de kracht en gegrondheid zijner redeneringen, als zijnen edelen en zuiveren stijl, de zoetvloeijendheid en duidelijkheid zijner uitdrukkingen. 't Geen de Wijsbegeerte het verhevenst heeft, de Natuurkunde het wetenswaardigste, de Welsprekendheid het edelste, de Dichtkunst het schitterendste, vindt alles te zamen zich in zijne Natuurlijke Historie vereenigd. Overal ziet men hem te gelijk Wijsgeer, Redenaar, Dichter door de liefde voor de waarheid aangevuurd, die met bevalligheid schildert, het hart belangwekkend inneemt, en den geest verheft; overal strooit hij bloemen; aangename be-
{==215==} {>>pagina-aanduiding<<}
schrijvingen, bekoorlijke beelden, edele en treffende gevoelens, diepzinnige bedenkingen, verhevene denkbeelden, dit alles vereenigt zich in zijn Werk; hetzelve levert voorbeelden van allerlei soort van schoonheden.’
Wat den inhoud van dit Werkje betreft: na eene korte beschouwing van de Natuur in 't algemeen, van de woeste, bebouwde en vervallene Natuur in 't bijzonder, wordt de aandacht bepaald bij de Lucht, Aarde, Zee, en de verscheidenheden tusschen de Oude en Nieuwe Wereld. Hierop leeren wij de Brandende Bergen eenigermate kennen; en, na eene vergelijking tusschen de Lente en den Winter, worden wij opmerkzaam gemaakt op de gewrochten, die zich op de Aarde bevinden. De Mensch staat op den voorgrond. Zijne zintuigen, middelen van bestaan, tijdperken van leven, staat buiten en in maatschappij, zijne aandoeningen en hartstogten, spraakvermogen en kunstgewrochten houden de aandacht eenigen tijd bezig, die voorts gevestigd wordt op de vergelijking tusschen den Mensch en de Dieren, en van daar op de overeenkomst en 't verschil tusschen de laatsten en de Planten en Mineralen. Nu volgen er korte beschrijvingen van den aard en de eigenschappen eener groote menigte Dieren van zeer verschillende soorten, beginnende met de meestbekende en nuttige, zoo als Hond, Kat, Paard, Schaap, Geit enz., loopende verderf over den Kameel, Lama, Rendier, Bever enz., alsmede over de Roofdieren, als Leeuw, Tijger, Panther, Hyaena enz., en eindigende in de beschouwing der Vogelen; waarbij nog gevoegd zijn eene beschrijving van de Bijen, en drie proeven van schoonheden uit het Werk van den Hr. de buffon, welke tot opschrift hebben: over de Tijdvakken der Natuur; Zedekundige Rekenkunde, en: Het Medelijden en de Schijnneiligheid; welke brokken aan het slot dezes Werks zekerlijk eene eenigzins zonderlinge plaats bekleeden.
Eene enkele proeve strekke ter nadere aanbeveling.

‘De Bebouwde Natuur.

Hoe schoon is deze bebouwde natuur! Hoe luisterrijk en prachtig is zij door de zorgvuldigheden van den mensch versierd! Hij zelf maakt er het voornaamste fieraad van uit, hij is er het edelste voortbrengsel van; met zich te vermenigvuldigen, vermenigvuldigt hij het dierbaarste aller zaden: zij schijnt zelfs zich mede met hem te vermenigvuldigen; hij doet door zijne konst alles in het licht verschijnen, wat zij in haren boezem besloten heeft; wat al onbekende schatten, wat al nieuwe rijkdommen! De bloemen, de vruchten, de granen tot volmaaktheid gebragt en tot in het oneindige vermenigvuldigd; de nuttige soorten

{==216==} {>>pagina-aanduiding<<}
der dieren vervoerd, uitgebreid en tot een ontelbaar getal vermeerderd; de schadelijke soorten ten onder gebragt, binnen zekere grenspalen besloten en verbannen; het goud en het ijzer, 't geen nuttiger dan het goud is, uit de ingewanden der aarde opgedolven; de stortvloeden bedwongen, de loop der rivieren geregeld en binnen palen besloten; de zee zelve ten onder gebragt, herkend, en van het eene halfrond tot aan het andere doorkruist; de aarde, die alomme naakbaar is, alomme zoo levendig als vruchtbaar gemaakt; in de valleijen lagchende weiden gevormd, in de vlakten kostbaar voeder aangekweekt, of nog rijker oogsten ingezameld; de heuvelen met wijnstokken en vruchtboomen bedekt, hunne toppen met nuttige boomen en jonge bosschen gekroond; de woestijnen in woonplaatsen veranderd, die door een talloos volk bewoond worden, 't geen, door een gestadigen omloop, zich van het middelpunt tot aan het uiteinde verspreidt; wegen gemaakt en gebruikt, alomme gemeenschappen opgeregt, als zoo vele getuigen van het vermogen en de vereeniging der maatschappij: duizend andere gedenkteekenen van magt en roem betoogen genoegzaam, dat de mensch, meester van zijn erfgoed, de aarde, het geheele oppervlak daarvan veranderd en vernieuwd heeft, en dat hij in alle tijden het rijk met de natuur gedeeld heeft.’




Eduard van Eikenhorst, zijne Huisgenooten en Vrienden. Door den Schrijver van den Ring van Gyges wedergevonden. Iste Deel. Met Platen. Te Haarlem, bij F. Bohn. 1809. In gr. 8vo. 382 Bl.

Dit Werk leidt ons in den gezelligen kring van eenige Familien in het Geldersche, en heeft den aanleg tot een' vrij belangrijken Roman. De zoon en dochter van den Heer eduard boezemen, zoo wel als hun waardige vader, iederen Lezer belang in; de jongeling, en dit is indedaad geen wonder, heeft zijn hart gezet op eene lieve Freule van knotsenstein; eene minnarij, intusschen, die reeds veel bezwaar heeft, wegens den adeltrots dier Familie, en te meer jammer, daar een allerliefst meisje, dat hem in alles voegen zou, toevallig door hem uit een zeer groot gevaar gered werd, en hem innerlijk hoogacht en lief heeft. Zijne zuster mathilda heeft het hart geboeid van zekeren swiebelius, een geleerd Zonderling, die, desniettegenstaande, haar reeds niet onverschillig is. Behalve met deze Familien, geraken wij hier in kennis met zekeren Schout snorkenburg; voorts met een' broeder van den Heer eikenhorst, en eenen Predikant bloemenhoven, die in allen deele een sieraad is van

{==217==} {>>pagina-aanduiding<<}
zijne eerwaardige orde. De Romangeschiedenis moet zich in de volgende Deelen verder ontwikkelen, en dan zal het blijken, in welk eene betrekking deze personen staan tot de handeling; terwijl wij het den Schrijver genoegzaam toevertrouwen, dat zijn verhaal algemeen zal voldoen. Intusschen is de waarde van dezen Roman, als zoodanig, de eenige en grootste waarde van dit Werk niet. Uit zijnen wedergevonden Ring van Gyges is de Schrijver reeds overvloedig bekend, en ook deze zijne verdichting doet indedaad eer aan onze Natie. Het blijkt overal, dat wij dit Werk te danken hebben aan eenen man van goeden smaak en meer dan gewone kunde, die in de Grieksche en Latijnsche Letteren vooral geen vreemdeling is, maar zijnen smaak gevormd heeft door het vlijtig beoefenen der Ouden. Hij geeft voorts zeer goede en uitmuntende lessen, bestrijdt menige verkeerdheid, dwaasheid en vooroordeel, en wijdt zijne pen aan de deugd. Hij kleedt alles zoo aangenaam en bevallig in, geheel zijn schrijftrant is zoo onderhoudend en vrolijk, en hij vermaakt op den duur door het echt belagchelijke, of liever gelachverwekkende, dat ook door het groot aantal van lief hebbers der Roman-lecture geheel zijn Geschrift met het grootst genoegen gelezen wordt, en velen alzoo het geneesmiddel, dat hij hun toedient, ongemerkt innemen, die het anders zouden weigeren, waardoor het (hopen en vertrouwen wij) goede werking doet. Uit het vorig Werk blijkt het, hoe zeer de Schrijver in het teekenen van karakters en hebbelijkheden van allerlei soort een meester is, en hoe het overdrevene juist door hem gebezigd wordt, niet alleen om regt het belagchelijke te doen uitkomen, maar vooral ook opdat hij, die aan het euvel ziek is, dat euvel bij zichzelven opmerke, op zoodanig eene wijze echter, dat hij zich door de voorstelling niet beleedigd achte. Het ‘mutato nomine de te fabula narratur’ is hier ook wederom bij menig Lezer het geval; en de zeer groote
verscheidenheid, het aantal, en de regt aardige, grappige, hier en daar ook aandoenlijk schoone voorstelling, maakt dat wij bij zeer vele van deze lessen en wenken tot wijsheid de beste uitwerking durven hopen. Uit het dertiende Hoofdstuk: ‘Het hart der menschen is zeer raadselachtig,’ geven wij het volgende tot eene kleine proeve:
‘Karel van l..... roemt altoos, dat hij zoo vrij is als een vogel in de lucht, dat niemand hem eenige wetten kan voorschrijven, zoo hij maar zorge draagt, dat hij niet meer verteert dan zijne inkomsten gedoogen. Hij is een groot lief hebber van bloemen, hij is beroemd wegens zijne schoone verzameling van Trosnarcissen, enz. enz. - Hij liet de grenspalen van zijnen bloementuin uitbreiden,’ enz. ‘Deze zijn roem heeft zich meer en meer verspreid, nu

{==218==} {>>pagina-aanduiding<<}
moet hij denzelven ophouden, wanneer hij verflaauwde zou hij zichzelven als eenen laaghartigen beschouwen; hij besteedt dus den ganschen tijd van zijn kortstondig leven aan het opkweeken van bloemen.
En gelukkig, voorwaar! zoude die echtgenoote, gelukkig zou het kroost zijn, hetwelk door haren man en vader met zoo vele zorgen en kommer werd bewaakt en beschermd.
Tot den laten avond toe is hij, in het zweet van zijn aangezigt, bezig om zijne bloemen met eigen handen te begieten, enz.
Een vriend zijner eerste jeugd, belman genaamd, welken hij altoos zeer hoog had geacht, en eenige jaren achter den anderen in Italie, in Frankrijk en Duitschland had rondgezworven, kwam hem bezoeken; hij was zeer verblijd hem weder te zien; deze niet wetende, dat hij zoo veel werk van bloemen maakte, verwonderde zich ten hoogste, dat hij zoo eenzaam op zijn afgelegen Buitenverblijf zijn jeugdig leven doorbragt; karel antwoordde hem, dat hij zeer vergenoegd leefde, doch dat hem nu eene ramp was overgekomen, die zijne vrolijkheid, ja zelfs zijnen eetlust en den zoeten slaap benam.
Zijn vriend drong er op aan, dat hij hem zoude zeggen, welke wederwaardigheden en rampen hem drukten; eindelijk zeide hij al zuchtende: “Helaas! mijne schoone augusta carolina, die door alle menschen bewonderd wordt, begint te verkwijnen!”
Ik beklaag u van harte, mijn vriend!’ zeide de Heer belman, (denkende dat hij van zijne beminde sprak) ‘zoodanig iets valt zeer hard.’


karel. 
‘Met eigen handen heb ik haar gekweekt! tegen alle ongure winden en regenvlagen beveiligd! met eigen handen toegedekt! van ongedierte gezuiverd!



belman, (een vies gezigt trekkende.) 
Wel, vriend! dat is zonderling! welke rampen kunnen iemand overkomen!



karel, (met aandoening.) 
Ik ben hopelcos, nimmer zal zij kunnen herstellen.



belman. 
Het is waarlijk ongelukkig, ik heb inderdaad medelijden met u, echter behoort gij u gelaten te gedragen, gij zijt een Christen!



karel, (zonder hier naar te luisteren.) 
Dit is het niet alleen, mijn vriend! mijne fraaije charlotta frederica, waarop ik zoo veel roem kon dragen, verwelkt almede; het schijnt dat de vervloekte muizen of een schadelijk insect met zijne vergiftige tanden haar heeft geknaagd.

{==219==} {>>pagina-aanduiding<<}

De Heer belman sparde zijne oogen op; hij vond het allerzonderlingst: vooreerst, dat hij op zijn eenzaam landgoed twee fraaije jonge meisjes onderhield; ten andere, dat zij juist beiden te gelijker tijd verwelkten; en ten laatste kon hij zich geen denkbeeld maken, hoe zijne charlotta frederica door insecten of muizen kon afgeknaagd worden: hij kwam dus op de gedachten, dat zijn vriend, door altoos eenzaam te leven en zich van alle menschen te onttrekken, aan het mijmeren was geraakt, en vroeg dus, om zulks langzamerhand uit te vorschen, wanneer dit ongeluk een aanvang had genomen.



karel. 
Ik heb het gisteren voor 't eerst ontdekt, en het is des te ongelukkiger, omdat ik vrees dat charlotta frederica verrotten zal, eer ik er telgen van kan trekken.



belman, (zijne oogen naar boven heffende.) 
De Hemel behoede haar genadiglijk! ik kan er van ontroeren.



karel, (langzaam en al zuchtende van zijn' stoel opstaande.) 
Kom aan, mijn vriend! wij zullen haar gaan zien, gij zult getuige zijn van mijnen rampspoed.
De nieuwsgierigheid deed den Heer belman spoedig oprijzen en naar eene achterkamer met drift voortstappen, denkende, dat hij aldaar zijne twee kwijnende schoonheden zou vinden liggen; “waar wilt gij henen?” vroeg karel, “langs dezen weg gaat men immers naar den tuin.” - “Naar den tuin?” vroeg belman herhaalde reizen; “zijn zij in den tuin?”
“Zijt gij onzinnig?” antwoordde karel, (die netelig was geworden door zijne droef heid,) “denkt gij dat zij in den kelder zijn, of op den zolder?” - Belman volgde zijnen vriend stilzwijgend, hij beschouwde hem als krankzinnig, en beklaagde hem onder 't voortgaan over zijn ongelukkig lot; eindelijk werd hij uit zijne onzekerheid gebragt, karel bleef voor een bed met bloemen stilstaan,’ enz.


Rudolf en Julia. Door August Lafontaine. Met Platen. Te Haarlem, bij F. Bohn. In gr. 8vo. 356 Bl.

Een waarlijk fraai en aandoenlijk opstel, hetwelk wij te lang onvermeld lieten; eene liefdegeschiedenis, waarin zich alles eindelijk gelukkig redt; maar de treffendste karakters, heerlijk volgehouden, tot in de kleenste bijzonderheid; het menschelijk hart, zoo als het zwak, en zoo als het groot is. Eene treffende waarschuwing tegen de overdrevene laffe ge-
{==220==} {>>pagina-aanduiding<<}
voeligheid; de wijsgeerte van de mode, natuurlijk, en voelbaar voor het gezond verstand, daargesteld in hare naaktheid; en het ellendig egoisme van den in zijn oog zoo veel beteren wijsgeerigen pogcher naakt ontdekt en diep beschaamd: dit is zoo nagenoeg de zedelijke strekking van dit boek, hetwelk met zoo veel warmte en tevens met zoo veel luim geschreven is, dat men het niet dan met deelneming en vrolijk genoegen lezen kan. Althans zoo ging het ons. De vader van rudolf en die van julia waren oude, trouwe vrienden; hare moeder was eene uitmuntende vrouw. Eene vereeniging tusschen hunne kinderen was de algemeene wensch, en ook de harten der jonge lieden hechteden zich met de grootste teederheid en het volkomenst vertrouwen al vroeg aaneen. Tusschen de oude Heeren viel nu en dan eene, dikwijls vrij ernstige, en voor den Lezer zeer grappige, kibbelpartij voor; de één toch had, toevallig genoeg, de regtsgeleerdheid tot zijn stokpaardje genomen, de ander haatte niets meer dan deze studie, en schold alle regtsgeleerden voor gekken. Julia's moeder verzoende dan altijd de vrienden, waarvan de een voor den ander volstrekt behoefte was. Eindelijk roch braken de familien: men verbood de gelieven allen omgang; dit batede toch niet, want de moeder bleef op hunne hand, voorzag de verzoening, waarnaar de beide vrienden al spoedig hartelijk verlangden; en de omgang der jonge lieden was spoedig weer vrij. Rudolf was met zijnen vader naar elders vertrokken; hij was een regte Zonderling; zoo als hij was opgevoed, al vroeg
geleerd regel en wet te verachten, kon dit ook niet anders; dan daar zijn vader, tegen zijne beginselen, dikwijls toch jegens zijnen zoon vrij despotiek was, bleef hij een goed mensch; hoofd en hart zaten kem op de regte plaats, en, de kinderschoenen ontwassen, moest hem de vader laten begaan, volgens de hem vroeg ingestampte beginselen; hij leefde dan geheel naar zijn eigen zin en volkomen onafhankelijk. Zekere schlosser was in 't gezin van julia, door een zonderling toeval, bekend geworden, en daar in opgenomen; een bevallig jong mensch; hij onderscheidde juultje, en had vooral ook zin in haar geld. Hij strooide den argwaan omtrent het karakter van rudolf in het hart van de minnares, slim en bedekt, en nam zelf altijd zijne verdediging op zich; het meisje kwam toch zoo ver, dat zij den geliefden bespieden liet en zelve bespiedde; en eindelijk schreef zij hem koel en verachtelijk, in de stelligste bewoordingen, in ééns maar af. Iedere poging was vruchteloos; rudolf kreeg zelfs geene opheldering, niets dan de diepste verachting. Zij had hem namelijk gezien, zelve gezien, in het allerschandelijkst bordeel, onder de allerverfoeijelijkste menschen. Het geval was dit: rudolf had kennis en vriendschap gemaakt met eenen schilder; de bekende

{==221==} {>>pagina-aanduiding<<}
prenten van hogarth bragten hem op den inval, om dezen den Duivel te doen teekenen, opdat de menschen voor den Duivel zouden sidderen; nu zocht hij dan de trekken van den Duivel, waar die het sprekendst te vinden waren, met zijnen schilder op. - Door dezen schilder was hij ook bekend geworden met eenen zonderlingen ouden, een zoo opmerkekelijken kop, dat de schilder dien edelen wilde teekenen: dan hij was niet te genaken; ongeluk, of liever de gruwelen der menschen, en het noodlot van de weinige braven, hadden dezen met den hardnekkigsten menschenhaat vervuld; hij vertwijfelde aan de deugd, aan 's menschen bestemming en aan de Voorzienigheid. Het gelukte rudolf echter, na vele vergeefsche moeite, het hart van den ouden eenigzins te openen; bij zijn eigen ongeluk werd dit sterker; en in eene zware ziekte van den ouden won hij geheelenal zijn vertrouwen door de edelmoedigste opoffering; hij bragt hem weder tot geloof aan God en de deugd. De oude was de vader van schlosser; onder eenen vreemden naam nam hij de verzorging van een landgoed van zijnen vriend op zich, dat niet ver van julia's woning lag. Terwijl rudolf met den schilder naar Rome reisde, woonde hij daar, met eene voordochter zijner vrouw en des schilders zuster. Beiden gingen voor zijne dochters, en men hield de oudste voor rudolf's verloofde. Hij hield het stiptst incognito; zijn' zoon vooral ontweek hij. Zijn plan was, julia te doorgronden, en met zijnen vriend te verzoenen. Nieuwsgierigheid deed haar ook hem opzoeken. Zij eerde den ouden spoedig als een vader; maar daar zij gezien had, en volstrekt het geheim bewaarde, was de opheldering ondoenlijk. Tot dat dan eindelijk (deze ontknooping is roerend) de oude zich als vader van schlosser bekend maakt, en, daar deze nu werkelijk met julia
verloofd was, door bedreiging, haar het geheim afperst, met het teekenboek van den schilder overtuigt, en zijnen eigen zoon ontmaskert, als den laaghartigen booswicht, die amalia, (de voordochter straks door ons vermeld,) zijne wettige bruid, eeniglijk omdat zij arm geworden was, eerloos had verlaten. Ook deze gaf nu hare hand aan eenen waardigen mensch, die haar in hare armoede had opgezocht; haar vermogen is ook behouden, en ten slotte geeft schlosser toch nog bewijs, dat hij nog niet ten eenemale verstaald en voor verbetering geheelenal onvatbaar was. Maar men leze zelve het boek; het karakter van den ouden vooral, de ziekte zijner ziel, en derzelver genezing, is een meesterstuk.


{==222==} {>>pagina-aanduiding<<}

Philibert, of de Betrekkingen. Een Roman (naar 't Hoogduitsch) van A. von Kotzebue. IIde en laatste Deel. Te Amsterdam, bij J. van der Hey. 1809. In gr. 8vo. 199 Bl.

Gelijk wij vooruitzagen, zoo vond philibert hetgeen hij verlangde en hoopte, daar, waar het hem nabij was, maar waar hij het had over 't hoofd gezien. De vrienden, waarop hij bouwde, de een na den ander, bedrogen hem, zoo als zijne eerste beminde, van welke hij zich nu andermaal deerlijk liet bedriegen. Met dat alles nemen wij onze aanmerking, bij het eerste Deel gemaakt, nopens liefde en vriendschap, geenszins terug; en een tegenhanger voor dit treurig tafereel, op daadzaken gegrond, en even menschkundig, die juist het tegendeel voorstelde, gelooven wij, tot eer der menschheid en bij ondervinding, dat niet onmogelijk, zelfs niet zeer moeijelijk was. Ook willen wij den raad van philibert aan zijnen zoon niet gaarne onderschrijven; ofschoon hij bij velen, door eene treurige ondervinding, als heilzaam zal beschouwd worden, en wij niet ontkennen mogen, dat daarin eenige waarheid ligt: ‘Zoek nimmer echte vriendschap of ware liefde in de groote wereld; zoek ze nimmer bij mannen! Eenen tijdlang worden zij onder jongelingen nageäapt; onder mannen, binnen kort of overlang, door betrekkingen verdrongen. Maar in den boezem eener edele vrouwe alleen vindt gij hare vrijplaats en haren troon.’ Wij vonden meer in dit werkje, dat, omdat het eenige en misschien maar al te veel waarheid bevat, ons innerlijk griefde. Het tweede Hoofdstuk van dit Deel bedoelen wij vooral, waar de Minister tot zijnen zoon spreekt, en dat wij wenschen dat velen met dat zelfde gevoel als wij zullen lezen, opdat zij terug beven van de schande.

De Vrucht valt verre van den Stam. Naar het Hoogduitsch van A. von Kotzebue. IIIde Boek. Amsterdam, bij J.S. van Esveldt-Holtrop. 1809. In gr. 8vo. 104 Bl.

Het vervolg en slot; en - gelijk wij verwachteden - ‘de tijd baarde rozen.’ Beide de vrienden verkrijgen eindelijk hun liefje, en iedere verdenking wordt weggenomen en opgelost. De Musicus vindt daarenboven zijnen Vader, en het ontbreekt noch aan geld, noch aan goede

{==223==} {>>pagina-aanduiding<<}
vooruitzigten. Bij den aanvang van dit Deeltje trokken de vrienden op de vlugt voor de liefde; bijzonder beviel ons dat reisje, eene nieuwe proef van kotzebue's luimig vernuft. Geheeld Roman kenschetst den beroemden Schrijver.




Een Winter in Londen, of Tafereelen der Groote Wereld. Door T.S. Surr. Naar den vijfden druk uit het Engelsch door H. Potter. IIIde of laatste Deel. Te Amsterdam, bij C.L. Schleijer. 1809. In gr. 8vo. 256 Bl.

‘Diezelfde jongeling, die als een onbekende wees Cumberland verliet, keerde weder in hetzelve terug, als de teedergeliefde erfgenaam van alfred beauchamp, en de gelukkige schoonzoon van den Graaf van roseville.’ Zoo loopt deze geschiedenis af; zijne wonde (aan het slot van het vorige Deel) was alzoo niet doodelijk; geheel het schurkenstuk komt aan den dag, en de belangrijke lotgevallen van alfred beauchamp vullen een goed gedeelte van dit derde Deel, en geven aan alles genoegzame opheldering. Men leest geheel den Roman voorzeker met deelneming en vermaak. Ook voor dit derde Deel geeft het Voorberigt omtrent eene en andere plaats, welke met derzelver gewonen naam, en alzoo voor den Hollander minder duidelijk, genoemd werd en genoemd moest worden, de noodige aanwijzing; terwijl overigens de Lezers te dezen aanzien op des Vertalers ‘Lotgevallen op eene mislukte Reize naar de Kaap,’ enz. gewezen worden.




Nieuwe Manier van Onderwijs in de Rekenkunst, door Assuerus Doyer, A.L.M. & Phil. Doctor te Zwol. Iste Stukje. Te Leyden, bij D. du Mortier en Zoon. 1809. In kl. 8vo.

‘Hoe! (zegt welligt de Lezer:) is er dan geen einde aan de Rekenboeken?’ Neen: dit blijkt met deze uitgave zelve, en zij echter is geenszins overtollig. De gronden en beginselen der Rekenkunst worden alhier zoo beknopt en duidelijk opgegeven, dat wij ons niet herinneren, dezelve in diervoege elders te hebben gevonden. Dit Iste Stukje verdeelt zich in vier Hoofddeelen, waarvan het Iste handelt over de Teekens in de Rekenkunst; het IIde over de Getallen, derzelver waarde, en hoe zij moeten uitgesproken worden, en over de beginselen der tientallige Breuken; het IIIde over de vier bewerkingen der Getallen, en over de Kunstnamen, die daarbij plaats hebben; het IVde over de Breuken, de Kunstnamen, die daarbij voorkomen, en over de vier bewerkingen

{==224==} {>>pagina-aanduiding<<}
der Getallen, op dezelve toegepast. Alleen verschillen wij van den Schrijver in zijne benamingen van het uitspreken der getallen, naar derzelver vierden, derden, tweeden en eersten rang, met de Eenheden: terwijl wij daarvoor aan de benaming van quadrillioen, trillioen, billioen, millioen enz., om derzelver eenvoudigheid, ver de voorkeur geven. Wanneer dit eerste Stukje bij het Publiek een goed onthaal vindt, zal de Schrijver nog een tweede laten volgen, waarin over het vervolg der Breuken, over de Evenredigheden en derzelver toepassing op den Regel van Drieën, zal worden gehandeld. Wij verlangen hartelijk, dat dit Boekje in handen zij van vele Meesters en Leerlingen, en dat ons daardoor het Vervolg niet onthouden worde. Mogt de kundige Schrijver dezelfde eenvoudigheid over de Stel- en Meet-kunst verspreiden! - hoe verdienstelijk zoude hij zich alsdan maken bij Wetenschap en Vaderland!




Vertalings-proeven voor gevorderde Leerlingen in de Latijnsche Taal. Gedeeltelijk gevolgd naar het Hoogduitsch van F.W. Döring, door C.F. Nagel, Rector der Latijnsche Scholen te Thiel. IIde Deel. Korte Schets der Romeinsche Geschiedenis, van de stichting der Stad tot den ondergang des Westerschen Keizerrijks. Te Zutphen, bij H.C.A. Thieme. 1810. In gr. 8vo.

Met lof gewaagden wij, in den jare 1804, (No. V. bl. 210 en 211) van een Werkje, dat denzelfden Titel voerde, De bijvoeging op den Titel van tweede Deel en het Voorberigt overtuigen ons nu, dat zulks het eerste Deel geweest is, en dat dit tegenwoordige alzoo ten vervolge dient. Denzelfden lof zijn wij ook aan dit tweede Stuk verschuldigd, als zijnde op gelijke wijze behandeld, met de beste Latijnsche spreekwijzen onderaan voorzien, goed vertaald, en vooral belangrijk door de stoffe zelve, de gansche Romeinsche Geschiedenis, welke alhier, in 107 themata, beknoptelijk, doch naauwkeurig, wordt behandeld. Ook spelling en stijl zijn allezins voldoende. Slechts eene enkele keer wenschten wij een aangenomen Hollandsch woord voor het Latijnsche, zoo als op bladz. 90 en 91 Capitolium, in plaatse van Kapitool: hoe zeer wij anders de behouding der Latijnsche benamingen van Dictator, Consul, Tribunen enz. volkomen billijken, omdat zij, naar den aard der zaken, niet wel verduitscht kunnen worden. Met volle goedkeuring prijzen wij deze Proeven aan, zoo tot openbaar als huisselijk gebruik, aan allen, die, nadat zij de Latijnsche Schole verlieten, hunne oefeningen en vorderingen in die taal regelmatig willen voortzetten.

In No. L. Lett. bl. 139. reg. a. staat fohzeden, lees hofzeden.


{==225==} {>>pagina-aanduiding<<}

Algemeene Vaderlandsche Letter-oefeningen.

Uitgezochte Liederen voor den openbaren en huisselijken Godsdienst. Te Westzaandam, bij H. van Aken. 1809. In gr. 8vo. XVI en 280 bl.

Met een reikhalzend verlangen zag Recensent reeds vele jaren uit naar eene verzameling van Godsdienstige Gezangen, welke het ideaal, dat in zijnen boezem woont, mogt verwezenlijken; gezangen, namelijk, die niet zoo zeer aan de behoefte van den tijd, als aan de behoefte van het geloovig hart voldeden. Zulk eene verzameling zoude een zijner vurigste wenschen voor de goede zaak van den Godsdienst vervullen, wanneer dezelve, den zuiveren geest van 't Evangelie dichterlijk schoon uitdrukkende, datgene voor de Christenen werd, wat de Psalmen voor de Joden waren. Doch, hoezeer de bereiking van dit doel zijns verlangens hem, nadat de zaligmakende genade Gods verschenen is, bereikbaar schijnt, nogtans gevoelt en erkent hij daarvan al het moeijelijke. Zulk een bundel toch moest een rijke schat zijn van gezangen, die allen alles zijn konden. Die gezangen moesten niet slechts aan de dubbele vereischte van poëzije en Christendom beantwoorden; neen - zij moesten, als toonen des eeuwigen levens, krachtig en zaligend dringen in elk daarvoor berekend hart. Immers alle echtgeestelijke liederen moeten op alle lezers, hoe zeer verschillende in beschaving, denzelfden indruk maken; zij moeten noch eigenlijk leerstellig, noch bloot zedekundig, noch alleen hartstogtelijk zijn, maar, als de uitdrukking van het ééne algemeene godsdienstige gevoel, hetzelve ook bij anderen opwekken, en juist daarom ook zoo wel voor den openbaren als huisselijken Godsdienst gelijkelijk geschikt zijn.
Met onbeschrijflijke begeerte zag Rec. dus het langbeloofde werk te gemoet, en met gespannen verwachting nam hij hetzelve in handen, om te zien, hoe een viertal Man-
{==226==} {>>pagina-aanduiding<<}
nen, als de Verzamelaars van dezen bundel, (de Heeren jan van geuns, matthijs siegenbeek, pieter beets pz. en jeronimo de vries) in hunne onderneming waren geslaagd. Dan, hij stond reeds verwonderd, eene zoo kleine verzameling te zien; nog meer echter, dit in het Voorberigt daarmede verontschuldigd en verdedigd te vinden, dat men de berijmde Psalmen in omloop houden, en voor uitslijting wilde bewaren, ‘als in allen gevalle een gedeelte van de gewijde bladeren uitmakende.’ Uit dien hoofde hebben de Verzamelaars, naar hunne eigene getuigenis, ‘het niet onvoegzaam geoordeeld, buiten en behalve de gewone lijsten der Liederen, hier nog te laten volgen eene inhouds-lijst van die Psalmen en Psalmverzen, uit de berijming van 1773 als de meest gebruikelijke, welke hun voorkwamen, ook maar eenigzins, geschikt te zijn, om in eene Christelijke Vergadering gezongen te worden.’ Doch hoewel een ieder, en vooral de Leeraar, die zich bij de openbare Godsdienstoefening bij uitsluiting van de Psalmen moet bedienen, het verdienstelijke van zulk een werk op zich zelf dankbaar moet erkennen, zal hij zich echter grootelijks verwonderen, zulk eene lijst hier te vinden. Van harte stemt Rec. met de Verzamelaars daarin overeen, dat velen der Psalmen verdienen in gebruik te blijven; gaarne erkent hij, dat men sommigen, op de door hen aangewezene wijze, geestelijk kan verstaan, en, door zin en toespeling op het Christendom overgebragt, in onze Kerken kan laten zingen. Velen zijn, inzonderheid naar de berijming van Laus Deo, oneindig schooner en verhevener, oneindig godsdienstiger, dan vele liederen, welke men sints eenigen tijd heeft ingevoerd en uitgezocht. Zij zijn ten deele
onovertreffelijk, en wij hebben ongetwijfeld meer verloren dan gewonnen bij het berijmd proza van godgeleerde en zedekundige verhandelingen, die men liederen gelieft te noemen, en ons als zoodanig in den mond legt. Zij ademen doorgaans den geest van heilige gezangen; zij verheffen het hart tot God; terwijl de zoogenoemde Christelijke liederen van dezen tijd ons hier beneden laten, om nog eens te bezingen, wat wij reeds ten overvloede hoorden bepreken, en nog eens na te orgelen, wat ons onder het hooren reeds in slaap wiegde, of wakende maar al te lang viel! - Het is waar, in dit bundeltje is niet veel van dien aard, gelijk men zulks van het oogmerk en den smaak der Verzamelaars kon verwachten; evenwel

{==227==} {>>pagina-aanduiding<<}
is het, misschien om velen te behagen, toch wel eens ingeslopen. Dit velen te behagen, heeft over het geheel een' nadeeligen invloed. Het werk kan dan niet uit één stuk zijn, en wordt een mengsel van ongelijksoortige dingen. Zoo heeft b.v. het geheele 110de Gezang nog al vrij wat van dat platte, prozaische en gemeene, 't welk met de hooge waardigheid van godsdienstige gezangen geenszins overeenkomt. Men hoore slechts het begin:

Niet uit luimen, niet bij vlagen, 
Niet door hartstogt, niet uit sleur - 
Zal de Christen deugdzaam zijn. 

Wie kan zoo iets met ware opgewektheid zingen? - Doch, hoe veel moeite het ook mag kosten, de Psalmen aldus naar het Evangelie te schikken, of, even als buchananus, en na hem kamphuyzen, er in te laten vloeijen, wat de oorspronkelijke Dichter noch voelde, noch bedoelde; het gebruik van dezelve blijft altoos behulp, bij gebrek van beter. Waar volle vrijheid is, waartoe daar de verbeelding en het vernuft angstvallig uitgeput, om eenige gelijkheden te vinden, welke men ter naauwer nood kan toepassen? Neen! de Christelijke Dichter moet datgene, wat in de Psalmen slechts schaduwachtig ligt, in zijne volle helderheid doen uitkomen, en de aandoeningen van het geloovig hart in de verhevene beeldspraak der goddelijke poëzije uitdrukken. Het is waarlijk jammer, dat de Verzamelaars zich door deze dwaling hebben laten verblinden. Wat hadden zij met de hun verleende gaven niet kunnen leveren, wanneer zij de heiligsten der Psalmen met hunne Liederen vereenigd, en, in gemeenschap met anderen, waarlijk nieuwe vervaardigd hadden! Doch men moet hunne verdienste als Verzamelaars dankbaar erkennen; en Rec. belijdt van harte, dat hij zich innig verheugd heeft over het geschenk hunner liefde, zich meest bedroevende, dat zij, die zoo veel geven konden, niet meer gegeven hebben.
Het getal der Liederen, zoo groot als klein, bedraagt 163. Hiervan zijn 68 voor bepaalde tijden en gelegenheden. De Verzamelaars hebben, zoo als zij zeggen, genomen, wat zij naar hunnen smaak vinden konden, en deswege nu eens zeer spaarzaam, dan weder zeer overvloedig vergaderd. In 8 Kersgezangen wordt de verschijning der Engelen driemaal bezongen. Vreemd! Rec.,

{==228==} {>>pagina-aanduiding<<}
die als Leeraar eenigen dezer liederen moet gebruiken, houdt zich door lange ondervinding overtuigd, dat de Verzamelaars zich zullen bedrogen vinden in deze hunne keuze. Geheel iets anders is het, zulk een lied in zijne woning te lezen; iets anders, hetzelve in de Kerk te zingen. Op zichzelve reeds kan het stuk als gedicht zeer behagen, en als gezang geheel niet voldoen. Men zinge b.v. het 4de Lied, en het zal aan het oogmerk geenszins beantwoorden. Waartoe in het 6de Lied vs. 2 de uitdrukking, dat Jezus uit eene reine Maagd is geboren? Is Hij dáárom onze Heiland? Dit is sommigen eene ergernis, en moet om wijze redenen niet gezongen worden. Wij beroepen ons op het teeder gevoel van een' ieder, die niet door den bril eens leerstelsels ziet. Waarom wordt ook, in de tale Kanaäns, de Heere Jezus telkens Emmanuel genoemd? Het N.V. geeft er toch geene aanleiding toe. Het 12de Lied van gellert is hier veranderd en verkort, doch, naar ons gevoel, niet verbeterd. Gellert schijnt in onze oogen niet geheel de Dichter van Geestelijke Gezangen te zijn. Hij was beter geschikt voor het Leerdicht en de Fabel. Zijne schoonste liederen zijn nog niet verheven genoeg, om het gemoed te verheffen tot den vereischten graad van godsdienstig gevoel. Klopstock en zelfs andere Duitsche Liederdichters, b. v. luther, lampe, neander, en hoe velen onder de onzen, staan in dezen veel hooger. Gellert ziet ook in dit lied te veel door nevelen henen (vs. 6) en spreekt nog weifelend van het geloof, den vasten grond en het zeker bewijs der dingen, die men hoopt en niet ziet. (Hebr. XI:1.) Het 13de Lied heeft door zijnen hoogen ouderdom een zeker gezag; doch het is met dat al niet poëtisch. Zulk een plastisch en te gelijk allegorisch gezang valt
te ligt in 't spelende, en is daarom weinig geschikt voor de Kerk. Het schoone 52ste Gezang heeft door de veranderingen waarlijk niet gewonnen. Het fraaije begin, dat ons de verhevene Ode herinnert: Quo me Bacche rapis tui plenum! is verlamd. - Doch Rec. zou het bestek eener Beoordeeling in dit Maandwerk te buiten moeten gaan, zoo hij alle Liederen wilde doorloopen. Doch, zoo als gezegd is, er is zeer veel schoons en echt Christelijks uitgekozen. Trouwens, wat van den Godsdienstleeraar mag gezegd worden, dat hij dán alleen zijnen post waardig en met nut kan bekleeden, zoo hij zelf godsdienstig is, dat geldt ook van den Verzamelaar van Geestelijke Liederen.

{==229==} {>>pagina-aanduiding<<}
Ook hij moet Christen en Dichter tevens zijn; anders ontbreekt hem de fijne takt, die hier toch de eigenlijke toetssteen is. Dat Godsvrucht en Poëzij deel aan dezen arbeid gehad hebben, is niet te ontkennen, doch even min, dat eene zekere leerstellige stijf heid de Verzamelaars verhinderd heeft, om altijd als Vrijgemaakten door den Zoon te handelen. Hieronder heeft de dichterlijke smaak wel eens geleden, zoodat nu eens het deftige, dan weder het schoone is opgeofferd.
Over 't geheel is het jammer, dat men bij zulke liederen op dezen regel niet genoegzaam acht slaat: Dat men telkens het dubbel oogmerk van een geestelijk lied in 't oog houde, te weten, om of het hart te bewegen tot aanbidding en verheerlijking van God en Christus, of het reeds opgewekte gevoel te doen uitboezemen. Het eerste is geschikt vóór - het andere ná de Godsdienstoefening. Zulk een bundel behoorde dus eigenlijk geene andere liederen te bevatten, dan die aan deze vereischten beantwoorden. Alle redeneringen, bespiegelingen en levensregelen, hoe schoon op zichzelve, komen hier niet te pas. Alles moet gebed zijn, gebed - niet eene korte schets van eene preek, in den vorm van een gebed gebragt - maar de heilige uitstorting van een aanbiddend gemoed, of de ootmoedige verzuchting, om tot die geestgesteldheid te komen. Het godsdienstig gezang toch is het heiligste der gebeden. Het 37ste Lied is van dien aard; doch het 123ste, hoe schoon ook, is nog te veel beschrijvend. Voortreffelijk zijn Gez. 113 en 114, en overschoon is het 124ste, een lied van luiken, tot dusverre, zoo veel wij weten, nog in geenen bundel geplaatst. Denzelfden lof verdienen de bekende Gezangen 81, 83 en 84. Eenige liederen bij het Avondmaal hebben den regten toon getroffen. De Verzamelaars hebben zich door een bijzonder artikel, Christelijke Zedeleer genoemd, misschien zelven den weg afgesloten, om zich doorgaans gelijk te blijven. Rec. is van oordeel, dat zij iets anders bedoelen, namelijk Christelijke Godsdienstigheid. Hoe konden zij anders met het 105de Lied beginnen? - Ook had men de verzen zoodanig behooren af te deelen, dat elk derzelven een zeker geheel uitmaakte, om ze afgebroken tusschen de leerrede, of daarna, te laten zingen.
Dan, wij willen thans afbreken; te meer, daar er welligt nog eens van deze Gezangen zal moeten gesproken worden, wanneer de Zangwijzen gedrukt zijn. Wij hebben

{==230==} {>>pagina-aanduiding<<}
bij deze gelegenheid gaarne eens willen zeggen, wat ons over eene zaak, van het hoogste belang voor de geheele Christenheid, reeds lang op het harte lag, federt het lezen van den grooten en kleinen Bundel der Amsterdamsche, de Gezangen van de Haarlemsche Doopsgezinde Gemeente, en de Evangelische Gezangen der Hervormden. De denkende Lezer zal wel gevoelen, dat onze aanmerkingen allen bedoelden. De laatste verzameling, welke wij voor ons hebben, kon, uit den aard der zake, beter worden, dan een der genoemde bundels, en overtreft dezelve, onzes oordeels, ook.
Voor 't overige wenschen en vertrouwen wij, dat het werk der geachte Verzamelaars met veel nut en zegen gebruikt worden, en beantwoorden zal aan hun edel oogmerk.

De Vrage: Mag een Kerkeraad, bij het maken van eene kieslijst, en het doen van een beroep - mag een Predikant, bij het aannemen, of afwijzen van eene beroeping, gebruik maken van het Lot? vrijmoedig en bescheiden onderzocht en beoordeeld. Ως φρονιμοις λεγω· ϰρινατε ὑμεις ὁ φημι. Te Utrecht, bij J. van Schoonhoven. 1810. In gr. 8vo. 31 Bl.

Deze weinige bladen bevatten belangrijke erinneringen en raadgevingen, die het te wenschen ware, dat, bij het beroepen van Predikanten, algemeen in acht genomen wierden.
§. 1. Hoe spreekt de Bijbel over het gebruik maken van het lot? Antw. Nergens wordt hetzelve daar aangeprezen, Salomo, de vermoedelijke Schrijver van het Spreukenboek, waarin tweemaal, doch zonder eenigen zweem van aanbeveling, van het lot melding gemaakt wordt, H. XVI:33. XVIII:1. wist het voor ons altijd blinde lot, schoon door den wijzen God steeds bestuurd, met behulp zijner menschenkennis, in een waarlijk duister geval, meesterlijk te vermijden.
§. 2. Wat leert Gods zigtbaar bestuur over de menschen, aangaande het lot? Antw. Niets anders, dan hetgeen het gezond verstand wachten moet, dat de wijze God, met zich naar de menschen te schikken, en, daardoor, met hun zijne bedoelingen te bereiken, gedaan zal hebben. Volgend gebruik ontdekken wij van het lot. 1. In de

{==231==} {>>pagina-aanduiding<<}
verdeeling van het geërfde land. 2. In den dienst des tempels, in de offeranden en dergelijke beschikkingen, op Goddelijken last, tot voorkoming van twist en alle vermoedens van bedrog en eigenbelang, met veel wijsheid bepaald. Andere voorbeelden, waarbij, zonder Goddelijk bevel of blijkbare goedkeuring des Hemels, gebruik gemaakt is van het lot, Rigt. XX:9. 1 Sam. XIV:42. Jo. XIX:24. Ps. XXII:19. doen niets af tot aanprijzing. Uit gevallen van een bijzonderen aard, als Jos. VII:14. 1 Sam. X:20. is geen algemeene regel af te leiden; ook niet uit de handelwijze der Apostelen, Hand. I:23-26. in dit eene, zoo bijzondere geval.
§. 3. Zal het voorbeeld van wijze en goede lieden ook hier iets gelden kunnen? Antw. Geen voorgang van eenigen sterveling heeft zoodanig gezag.
§. 4. Wat schrijft het gezond menschenverstand, in dezen, voor? Antw. Men moet, zoo naauwkeurig en onzijdig mogelijk, onderzoeken, en, in gevallen, waar alles schijnt gelijk te staan, met anderen, die kunnen gerekend worden meer doorzigt te hebben, en onpartijdiger te kunnen oordeelen, getrouw raadplegen. In dier voege zal men nimmer tot het lot behoeven te komen.
§. 5. Kan dan het gebruik van het lot, bij het maken van eene kieslijst, en het doen van een beroep, alsmede bij het aannemen of afwijzen eener beroeping, aan ons Christendom wel eere of voordeel aanbrengen? Antw. De personen staan nooit volkomen gelijk, in de verkiezing, en voor den geroepenen doet zich altijd wel iets op, dat het aannemen of weigeren des beroeps genoeg aanraadt. Twijfelt men, in beide gevallen, en, weet men voor zichzelven niet, hoe te doen, men keere zich tot den Bijbel, tot het gebed om verlichting en besturing, tot den raad van het genegen hart en beter bevattend oordeel, men make gebruik van alle inlichting, en beslisse nu zonder vrees en zonder lot. Dit beveelt het gezond verstand, gewijzigd door het Christendom. Men hindert en onteert hetzelve, door liever te willen terugkeeren tot den staat van het menschdom, in zijne kindsheid, dat overal onmiddellijke tusschenkomsten der Godheid verlangde, of tot den donkeren nacht der middeleeuwen, toen men, in elke min of meer duistere zaak, door vuur- en waterproeve, de beslissing van den Allerhoogsten meende te kunnen daarstellen. Het is ten uiterste dwaas en ongerijmd, zich te verbeelden, dat die keuze de beste is, die, zonder be-
{==232==} {>>pagina-aanduiding<<}
hoorlijk gebruik van het oordeel des onderscheids, door het lot gedaan wordt.
§. 6. Hoe moet men het dan maken, als twee of meer gelijke stemmen hebben? Antw. Niet loten. Nimmer staan de genoemden in dezelfde betrekkelijke geschiktheid tot de Gemeente. Men moest dan liever moeds genoeg hebben, om met elkander broederlijk te spreken over de geschiktheid der mededingers, of althans de zaak door herstemming, na voorasgaand overleg, trachten te vereffenen.
§. 7. volgt nog een bescheiden woord van den Schrijver aan zijne Broeders, die of in het geheel, of in sommige opzigten, met hem niet eens zijn. Dit bescheiden woord zal niet in den smaak vallen van Predikanten, wien het of aan verlichte kennis, of aan vereischte vastheid van geest ontbreekt, om den alhier medegedeelden wijzen raad op te volgen, en ook niet behagen aan die groote menigte van Kerkeraadsleden, die zich doorgaans, bij het doen van beroepingen, door geheel andere beginselen, dan door zuivere belangstelling in de behoeften der Gemeente, die zij vertegenwoordigen, laten besturen. Bij dezen en genen evenwel zal hetzelve, dat vertrouwen wij, met opmerking ontvangen, en ook wel eens ernstig daarover nagedacht worden.

Onderwijs in den Christelijken Godsdienst, door C.G. Salzmann. Uit het Hoogduitsch vertaald. Te Amsterdam, bij A. Meijer, Schalekamp en van de Grampel. In kl. 8vo. 138 Bl.

Van eenen, in al 't geen de Opvoeding der Jeugd betreft, zoo ervarenen, en door veeljarige ondervinding zoo wel geoefenden man, den allezins verdienstelijken salzmann, kon men, bij de bekendmaking van een Onderwijs in den Godsdienst, niet wel iets middelmatigs verwachten. 't Onderscheidt zich van alle dergelijke leerboekjes, zoo door de orde en wijze van behandeling, als door de gekozene onderwerpen.
De voorgedragene leeringen zijn vervat in eene menigte korte stellingen, die telkens door eenige gepaste dichtregels afgewisseld worden, zoodat men er zich te gelijk, als van een boek tot stichting, van zou kunnen bedie-
{==233==} {>>pagina-aanduiding<<}
nen. 't Geheele ontwerp loopt in de volgende, den Schrijver alleen eigene, orde af. Vooraf gaat eene korte Inleiding, waarin de gedachte, er is een God, duidelijk ontwikkeld, en naar de algemeene vatbaarheid, met bewijzen, ontleend uit de elk in 't oog loopende voortreffelijkheid, orde en zamenhang van alle dingen, overtuigend gestaafd wordt. Daarop volgt eene geschiedkundige voorbereiding, bevattende eerst eene korte beschrijving van de geschiedenis en den aard van den Godsdienst vóór Jezus, daarna een dergelijk verslag van den persoon en de geschiedenis van Jezus. Dan komt vervolgens de door Jezus verbeterde Godsdienst zelf in aanmerking. Deszelfs hoofddoel is verbetering en volmaking. Hiertoe behooren vier hoofdpunten, waartoe de geheele omvang der leere van Jezus gebragt wordt: waarheid, liefde, vrijheid en zaligheid. - Onder 't denkbeeld van waarheid worden de leerstellingen medegedeeld, die Jezus aan 't menschdom heeft voorgedragen. Hier zal men, met andere Schriften van salzmann bekend zijnde, zich minder verwonderen, verscheidene, anders hooggeschatte, leerstellingen voorbijgegaan te zien, dan wel andere aan te treffen, die men er niet zou verwacht hebben. Van de leer omtrent de groote verdienste van den dood van Jezus voor 't menschdom, en der hierdoor verworvene begenadiging, wordt alleen in 't voorbijgaan vooraf dit gezegd: ‘Daar 't nieuwe Testament opgesteld werd in eenen tijd, dat men van eenen Godsdienst, zonder offeranden en priesters, geen denkbeeld vormen konde, moesten zich ook de Schrijvers naar de heerschende wijze van denken voegen, en Jezus nu eens met eenen
Hoogenpriester, dan zijnen dood en de vergieting van zijn bloed met een offer vergelijken, Hebr. V:10.’ Van de leer van den Heiligen Geest, en, 't geen ons nog meer bevreemd heeft, ook van die van Gods eigenschappen, wordt geene melding gemaakt. Daarentegen heeft niet alleen de leer betreffende Engelen in 't algemeen, maar ook die aangaande het bestaan van Duivelen, hier hare plaats bekomen. - Tot 't tweede stuk der volmaking, waartoe Jezus de menschen tracht op te leiden, de liefde, brengt de Schrijver de Christelijke zedeleer, als liefde vorderende jegens God en onze medemenschen, in 't bijzonder tot dezulken, met welken wij in eene naauwere verbindtenis staan, en wel voornamelijk, om het zielenheil van onze medemenschen te bevorderen; ook liefde tot alle Gods schepselen. Dit gedeelte

{==234==} {>>pagina-aanduiding<<}
is verreweg 't uitvoerigste, en in de daad voortreffelijk behandeld. - Onder de vreemde en ongepaste uitdrukking van vrijheid, 't derde stuk van onze volmaking, verstaat de Schrijver 't vermogen, om overeenkomstig de erkende waarheid te handelen. En hier komen dan de middelen in aanmerking, door welken wij tot onzen pligt kunnen bekwaamd worden: eene nieuwe geboorte, geloof, overdenking der waarheid, gepaard met gebeden in den zin van Jezus, heerschappij over de gedachten en over de begeerten, oefening van 't ligchaam om allerhande bezwaarlijkheden te kunnen doorstaan, en naauwkeurige stiptheid in onze bezigheden. - Door zaligheid eindelijk, de vrucht van eene geoefende, vrijhandelende rede, wordt zulk een toestand van den geest verstaan, waarin wij wel te vrede zijn en ons wel bevinden, welke een aanvang neemt van 't tijdstip af, dat de verlichte mensch begint overeenkomstig de waarheid te handelen. Zij ontstaat uit het gevoel van rust en geregeldheid in de ziel, uit 't gevoel van onze waarde, dat men een kind van God is, en op deszelfs goedkeuring en bijstand zeer zeker kan staat maken, uit 't genoegen, 't welk de herdenking van het voorledene, de aanblik van het tegenwoordige, en het vooruitzigt in de toekomst verschaft. Zij is, zoo lang wij met dit ligchaam bekleed zijn, onvolmaakt, maar inmiddels toch zoo groot, dat de geneugten, welke de bezitting van de geheele zigtbare wereld ons zou mogen verschaffen, daartegen niet kunnen opwegen. Gemeenlijk is echter ook de uiterlijke welstand 't gevolg en de vrucht van de innerlijke volmaking. Zij zal echter niet, dan na de aflegging des ligchaams, de hoogste volmaaktheid bereiken. 't Besluit van dit hoofdstuk bevat eene voorstelling, die men hier ter plaatse niet zou verwacht hebben, van de gevolgen der verwaarloozing van onze volmaking door een zondig leven, waardoor men wordt weggesleept tot de ellende, die 't verderf of de dood genoemd wordt, en dat niet alleen in dit
leven, maar ook na den dood van 't ligchaam. ‘Deze ellende,’ zegt hij, ‘zal eeuwig duren: omdat de genen, die zich dezelve hebben op den hals gehaald, nimmer die volmaaktheid zullen bereiken, die hun had kunnen ten deel vallen, zoo zij, zoo lang zij in het ligchaam wandelden, met alle opregtheid voor hunne volmaking zorg gedragen hadden; even als zij, die met groote gebreken aan geest en ligchaam geboren werden, nooit zoo volmaakt worden, dan (als) de genen, die de-
{==235==} {>>pagina-aanduiding<<}
ze gebreken niet uit moeders ligchaam medebragten.’ Ook al het voorgaande, betreffende de zaligheid, staat, onzes inziens, niet op de regte plaats, daar zij voorkomt als ten deele uitmakende de veredeling, waartoe Jezus ons tracht op te leiden, bl. 53, 121. Zij is toch veeleer 't gevolg en de vrucht derzelve. - Er volgt eindelijk nog eene korte beschrijving van de plegtigheden, welke aan den Christelijken Godsdienst verbonden zijn.
In handen van eenen der zake kundigen Onderwijzer, die hier en daar wat wist aan te vullen en te verbeteren, en alles wél te verklaren, zou dit boekje boven vele anderen van grooten dienst kunnen zijn.

D.L. Suasso, Med. Doct., Morborum exanthematicorum descriptionis, Tabularum formâ ordinatae, Specimen secundum, Varicellae atque Scarlatinae decursum et curationem, exhibens. Amstelodami ex officinâ L. van Es. 1810. 4to.

Van de eerste Tafelen, welke tot de Pokken en Koepokken betrekking hadden, hebben wij melding gemaakt in het afgeloopen jaar (*). Wij meenden billijke redenen te hebben, om den Heer suasso aan te moedigen om zijn plan voort te zetten, en ontvangen nu nieuwe Tafelen, welke op eene gelijke wijze den loop en de genezing der Bastaard- of Wind-pokjes, en van den Scharlaken-uitslag, ten onderwerpe hebben. Met opzigt tot den laatsten, is de Schrijver uitvoerig en zeer naauwkeurig. Over het geheel verdienen zijne pogingen aanmoediging. Bij deze Tafelen zijn tevens eenige verbeteringen en bijvoegselen voor de eerste gedrukt; en onder die bijvoegselen vinden wij tevens geplaatst de aanhaling van hufeland, bremer en goldschmidt, omtrent de keuze van de stof ter inenting; oordeelende de Schrijver, op het voorbeeld der genoemde Geneesheeren, dat die stof vooral op den 7den dag daartoe uit de pok moet genomen worden. Dit bijvoegsel komt ons voor eene stilzwijgende wederlegging te moeten uitmaken van den Rec, ook der Recensenten, die zich aan dien zevenden dag zeer gestooten heeft.


{==236==} {>>pagina-aanduiding<<}

Handleiding tot de kennis en genezing van de Ziekten van het Vrouwelijk Geslacht. Door J.J. van Plenk, Raad van Z.K.M. van Oostenrijk, rustend Hoogleeraar aan de Genees- en Heelkundige Hoogeschool van Jozef, alsmede eersten Geneesheer bij het Krijgswezen. Uit het Latijn vertaald. Te Amsterdam, bij W. van Vliet. 1809. In gr. 8vo. 286 Bl.

Met geen minder genoegen kondigen wij de overzetting dezer Handleiding aan, dan wij eene dergelijke, met betrekking tot de kennis en genezing van de Ziekten der Kinderen, van dezen zelfden Schrijver, den verdienden lof toezwaaiden (*). Ons houdende aan het daar ter plaatse, omtrent den bekwamen Schrijver en zijne geschriften in den vorm van dergelijke Handboeken, door ons aangemerkte, deelen wij thans deszelfs korten inhoud mede. De Schrijver verdeelt de Ziekten, welke het Vrouwelijk Geslacht uit deszelfs bestemming of ligchamelijk gestel ondergaat, in Ziekten der Vrijsters, Jonggetrouwden, Zwangeren, Barenden, Kraamvrouwen, Zogenden, en oude Vrouwen; daarna meer bepaald tot die der Vrijsters die Ziekten brengende, welke bij Jongedochters door de maandstonden, en het opkomen der wellustprikkelingen; die der Jonggetrouwden, welke uit den bijslaap ontstaan, of de bevruchting beletten; die der Zwangeren, welke haren oorsprong nemen uit de zwangerheid; die der Kraamvrouwen, welke na het eindigen der verlossing uit het kinderbed; die der Zogenden, welke uit het zogen van het kind ontstaan, of hetzelve beletten; en eindelijk die der oude Vrouwen, welke gewoon zijn te ontstaan uit het ophouden der maandstonden; terwijl ook hier van allen eene geregelde beschrijving der onderscheidene in- en uitwendige Ziekten, met derzelver kenteekenen, voorspelling, naaste oorzaak, opwekkende oorzaken en geneeswijze, gevoegd is. De Vertaling is, naar ons inzien, even goed uitgevallen als de vorige, van welker juistheid eene naauwkeurige vergelijking met het oorspronkelijke ons overtuigd heeft.


{==237==} {>>pagina-aanduiding<<}

De gevolgen der onmatigheid in het gebruik van Spijs en Drank, geschetst door J.G. Sandberg, Med. Doct. te Hattem. Te Amsterdam, bij J.H. Duisdeiker. 1809. In kl. 8vo. 63 Bl.

Dit Stukje van den verdienstelijken sandberg is, blijkens het Voorberigt, ter beantwoording toegezonden geweest van de vraag der Maatschappij tot Nut van 't Algemeen, doch onbekroond gebleven, gelijk ook de overigen, die tot hetzelfde doel hadden geschreven. In het afgeloopen jaar werd de prijsvraag zelve ingetrokken. Deze intrekking, gevoegd bij het gewigt des onderwerps, en de aanmoediging van eenen geraadpleegden en bevoegden Vriend, deden den Schrijver, na hetzelve nog eens doorloopen en hier en daar eene kleine verandering gemaakt te hebben, tot de uitgave besluiten. In zes Afdeelingen behandelt de Schrijver de onmatigheid in 't gebruik van Spijs, van warme Waterdranken, als Koffij en Thee; het misbruik van Jenever, Brandewijn en andere sterke Dranken; het misbruik van den Wijn; het snoepen; en eindelijk de heilzame uitwerkselen der matigheid, in tegenoverstelling van de verderfelijke gevolgen der onmatigheid. Zonder ons eenigzins in te laten met de beoordeeling, of men billijk gehandeld hebbe met dit Stukje onbekroond te laten, en tevens de nog al belangrijke prijsvraag in te trekken, meenen wij deze schets, ter waarschuwing voor de gevolgen der onmatigheid, volkomen te kunnen aanprijzen; beknopt- en duidelijkheid kenmerken dezelve, en deze behooren in een geschrift, dat algemeen nut verspreiden moet, vooral in acht genomen te worden. Misschien, echter, had de bekwame Schrijver van meerdere voorbeelden, uit het dagelijksche leven genomen, kunnen partij trekken; deze toch, hetzij dan waar of verdicht, hebben op den mensch eenen verbazenden invloed.


{==238==} {>>pagina-aanduiding<<}

J.C. Schröder, Disputatio Mathematica inauguralis De Pressione Fluidorum, ad Aggerum Theoriam applicata. Traj. ad Rhen. 1809.

Met genoegen ontwaren wij door middel dier Schriften, die ons den hedendaagschen Letterarbeid aankondigen, dat er van tijd tot tijd vele bekwame Jongelingen aan onze Hoogescholen gevormd worden, blijkens zoo vele schoone Verhandelingen in onderscheiden vakken van Geleerdheid en Wetenschappen, getuigen van de vlijt en ijver, waarmede, ten minste van velen, de Letteren behandeld worden. Met lof verdient melding gemaakt van boven aangekondigde Verhandeling over het wel aanleggen der Dijken tegen de persing van het water op dezelve. Vele bekwame en door ervarenheid bedrevene Mannen mogt ons Vaderland tellen in het vak der Waterbouwkunde; eene zaak, voor hetzelve van het uiterste aanbelang, daar de voortduring van deszelfs Physiek bestaan daarvan grootendeels afhangt. De Heer schröder wijdt zich ook dezer studie toe, en hoopt in deze loffelijke eerbaan zijn Vaderland nuttig te zijn; hebbende hiertoe aan Utrechts Hoogeschool, onder geleide van den beroemden Hoogleeraar van beek calkoen, zijne studien ingerigt, en zich in de Wiskunde, met toepassing op het Theoretische gedeelte der Waterbouwkunde, in 't bijzonder geoefend; waarvan deze Akademische Proeve, bij gelegenheid van zijne bevordering tot Doctor in de Wijsbegeerte, ten uitnemenden bewijze strekt. Ondervinding moet wel hier, gelijk elders, veeltijds den weg wijzen; doch wij achten, dat Theoretische kundigheden ten grondslage moeten dienen. De Steller van dit Stuk legt groote bekwaamheid aan den dag in het ontwikkelen der Mathematische Formulen, en in het toepassen van dezelve op het gegeven onderwerp, wegens de persing van het Water en den vorm der Dijken. Het eerste Hoofddeel handelt bepaaldelijk over de persing van het Water op bodems van onderscheidene gedaanten en verschillende rigtingen, welke in fraaije algemeene Formulen worden opgegeven. Het tweede Hoofddeel handelt meer bijzonder over de Dijken.. Wegens de stof wordt de
kleiaarde als de geschiktste opgegeven, als zijnde het minst poreus en het sterkst zamenklevend, waardoor zij bestand is tegen het indringen van het water, hetwelk de

{==239==} {>>pagina-aanduiding<<}
Dijken gevaar doet loopen van uitgekolkt te worden. Er zijn in 't bijzonder drie gevallen, waarin Dijken tegen het geweld van het water bezwijken: 1) de Dijk wordt door het water omvergeworpen, 2) of in stukken gebroken, 3) of, in zijn geheel, van zijne plaats verschoven. Deze drie gevallen worden afzonderlijk onderzocht; en door algemeene Formulen aangewezen, wat er vereischt worde, om Dijken of Muren de vereischte gedaante en sterkte te geven, om de persing van het water tegenstand te bieden, ten einde de drie opgegeven gevallen geene plaats hebben, wanneer namelijk de hoogte, en dus ook de persing van het water, en de digtheid van de stof, waaruit de Dijk gemaakt wordt, gegeven zijn. Uit al hetwelk afgeleid wordt, dat aan eenen Dijk zou moeten gegeven worden de vorm van eenen gelijkbeenigen Driehoek; doch toont de Auteur voorts aan, dat er in de Practijk eene andere en betere gedaante aan de Dijken te geven is, waardoor dezelve meerdere vastheid bekomen, te weten die van een Trapezium of geknotten Driehoek. De vastheid van den Dijk moet voorts op zichzelve beschouwd worden; want de bovenste deelen der aarde op de benedenste drukkende, loopt de Dijk gevaar om uit te zakken, en zich door zijne eigene zwaarte uiteen te werken, indien denzelven niet de behoorlijke gedaante gegeven worde. Het hangt af van den aard der stof zelve, welke helling daaraan moet gegeven worden; want de stof week zijnde, neemt dezelve eene bepaalde helling aan, terwijl zich de onderste deelen, of de voetsteun, verbreeden; waarop de Schrijver onderscheidene Proeven genomen heeft, waarvan de uitkomsten worden opgegeven. Doch de Ondervinding heeft in dit alles veel geleerd, 't geen de Theorie over het hoofd ziet; gelijk het overloopende of overslaande water, de Dijken van den binnenkant uitkolkende, veelal oorzaak is, dat dezelve bezwijken, waarom de voorzorg zich vooral ook daartoe moet bepalen.
Wij hopen, dat de jeugdige Schrijver zich door zijnen arbeid zal doen kennen, als toegerust met die Theoretische kundigheden, welke, gevoegd bij ervaring, hem kunnen geschikt maken, om op deze wijze nuttig te zijn voor een Land, 't welk Mannen, die zich aan deze studien bepaaldelijk toewijden, niet kan ontberen.





{==240==} {>>pagina-aanduiding<<}

Nieuwe Leerwijze omtrent de Bijen en derzelver zoogenaamde Magazijnen-teelt, voornamelijk getrokken uit het Hoogduitsche Werk van J.L. Christ en meer andere Stukken, ten dienste der Hollandsche Bijenhouders bearbeid en uitgegeven door Rijkend Jacob Brouwer, Lid Honorair der Maatschappij ter bevordering van den Landbouw te Amsterdam, en Lid Correspondent der Hollandsche Huishoudelijke Maatschappij te Haarlem. Met Platen. Te Amsterdam, bij J.C. Sepp en Zoon. 1809. In gr. 8vo.

Veel, zeer veel is er over de huishouding der Bijen en derzelver oppassing, tot huishoudelijk gebruik, zoo hier als elders, geschreven; doch hier te Land bestond er geen volledig Werk, waarin alles, ten dienste van den Bijenhouder, is bijeengevoegd. Welligt behoort deze verdienste aan de Duitsche Geleerden riem en christ te worden toegekend, en het is de Heer brouwer, die, met eigen kunde en waarnemingen voorzien, zich van den arbeid der genoemde Mannen bediend heeft, om ons een - wij mogen zulks openlijk en dankbaar erkennen - in dit opzigt volkomen Zamenstel in het alhier aangekondigde Werk te leveren. Eene Opdragt aan zijne Excellentie, den Ridder en Admiraal van kinsbergen, en een uitvoerig Voorberigt, vermelden de aanleidingen en de zorg, door den Schrijver tot hetzelve aangewend; terwijl het Werk zelf is verdeeld in de navolgende zes Hoofdstukken, als 1.) Over de Bijen in het algemeen. 2.) Over den Aankoop van Bijen. 3.) Over de Vermeerdering der Bijenstokken. 4.) Over de Oppassing en Verzorging der Bijen. 5.) Over het Inzamelen van den Honig en het Was. 6.) Over de Gereedschappen en Werktuigen, benoodigd bij eene welingerigte Bijenteelt, en een Aanhangsel eene nadere toelichting behelst omtrent de Magazijnwoningen en derzelver verbinding, en tevens een middel aan de hand geeft, om, gedurende den geheelen zomer, zuiveren honig te bekomen, zonder de Bijen te verontrusten. Wij zullen ons beijveren, om den voornaamsten inhoud dezes gewigtigen Werks, zoo kort mogelijk, op te geven.
Elke Bijenstok bevat drie soorten; de Koningin, Arbeiders en Hommels. De vruchtbare Koningin, die, in een vierendeeljaar tijds, meer dan 30,000 jongen levert, munt

{==241==} {>>pagina-aanduiding<<}
uit door hare schoone gedaante, hoedanigheid van geur en heldere stem. Hare voortteling, in de Vorstelijke Cel, uit de grondstof eenes Koninklijken Worms, kenmerkt hare uitnemendheid. Hare Angel is iets langer, dan bij de gemeene Bijen. Haar gezag, op liefde gegrond, is onbeperkt; zij wordt altijd door eene Lijfwacht omstuwd. - De Hommels, grooter en zwaarder van borst en kop, zijn de Mannetjes der Koninginnen. Derzelver zamenstel bewijst, dat zij niet tot werken bestemd zijn, en worden door de Werkbijen, wanneer deze hebben ingezameld, verjaagd en dikwerf gedood. - De Arbeids- of Werk-Bijen, noch tot het mannelijke, noch tot het vrouwelijke geslacht behoorende, en ten aanzien van snuit of tong sijner bewerktuigd, verrigten al het werk, zoo binnen als buiten den stok, van het bouwen der cellen af tot op de bereiding van het was toe. - De Bijen komen voort uit een eitje, dat door de Koningin in de celletjes gelegd wordt, waarin zij zich van haren eijerstok ontlast, en vormen zich tot eene Made of Wormpje, dat tot zijne bestemde grootte groeit, alsdan in eene Nimf of Pop verandert, weldra zijn deksel van was doorknaagt en als volkomene Bij te voorschijn komt. Verminkte Jongen worden uit den stok gestooten. De tot Koninginnen bestemde eijeren worden in grootere cellen uitgebroeid en beter gevoed. - De huishouding is allezins kunstmatig, ordelijk en spaarzaam. Slingering van vleugelen, en eenvormige of sissende toon, schijnt dezer dieren spraak. Zij leven doorgaans één jaar; de Koningin somtijds langer. Zij begraven de dooden, bij regenachtig weder. Van de vierkante Korf, tot eene Bijenwoning geschikt, welke men tot waarnemingen bestemt, geeft de Schrijver een volledig berigt en teekening.
Tot den Aankoop van Bijen dient alleen een volkrijke en zware stok, zuiver, niet te veel beroofd van honig, noch ook te vol van oude raten, en wel in Februarij of Maart, vooral niet wijzelloos of zonder Koningin. Men koopt ze echter ook in den Zomer, wanneer eene meerdere oplettendheid noodig is. Jonge zwermen, vóór 20 Junij werkzaam, zijn de beste. De innerlijke waarde van eenen Bijenstok is niet gemakkelijk te bepalen. De eenige Bijenmarkt in Holland is in Gelderland, aan den zoogenaamden Klomp- of Nieuwenweg, tusschen Renswonde en Veenendaal.
De Bijenstok vermeerdert door het zwermen, nadat de

{==242==} {>>pagina-aanduiding<<}
Koningin tot de afreize bekwaam is. De zwermtijd is in Mei, Junij en Julij, doch in de eerste maand de beste. Naar den tijd en den aard der stokken, heeten zij Voor- of Hoofdzwermen, Achter- of Nazwermen, Maagdenzwermen, Nood- en Honger- of Bedelzwermen. Wanneer een stok zal zwermen, is moeijelijk te bepalen, dan alleen wanneer de Bijen haren honig niet uitstorten, en aan het Vlieggat onrustig op- en nedergaan. Bij het zwermen, moet het Vlieg-gat zorgvuldig geopend, de zwerm zelf omzigtig bespoten, naauwkeurig op de tegenwoordigheid der Koningin gelet en in haar afzijn voorzien worden. De beste manier, om eenen zwerm in eene Magazijn-woning te krijgen, is het zacht besprengen van den Bijen-klomp met zuiver water, en het voorzigtig openen van het Vlieggat. Eene zelfde voorzigtigheid wordt gevorderd, wanneer een zwerm op eene andere wijze aanhangt aan post, tak of boom. Het berooken en bestrijken dier plaatsen, ten einde eenen nieuwen aanleg op eene vorige plaats te verhoeden, is allezins noodzakelijk. De stok zelf dient, nabij den Moederstok, in de schadnw geplaatst te worden; moetende de mand of stroo-korf, waarin men den zwerm vatten wil, en dikwerf, wanneer er meer dan een is, verdeelen moet, niet vast gebonden, maar aan spijker of kram los hangende zijn, en de Bijenhouder zich, bij alle deze verrigtingen, van eene Bijenkap, wollen handschoenen en dikke wollen kousen, of goede sluit-laarzen, voorzien, van welke Kap de Schrijver eene nieuwe en betere soort beschrijft.
Tot de oppassing en verzorging der Bijen behoort eene vroegtijdige zuivering der woningen en onderzetplanken, met bewaringe echter van het was; de naauwkeurige naziening van den voorraad des honigs in de stokken; de behoorlijke voedering, vooral des avonds, waartoe door den Schrijver het Voederkastje van den Heer christ beschreven en afgebeeld, en voorts de kunst- en nood-voedsels omstandig en duidelijk worden opgegeven. In honger- of mis-jaren dient men de stokken te vereenigen, en daarom altijd eenen genoegzamen voorraad van honig te bewaren. Bovenal dient gezorgd te worden tegen den schimmel in den stok en tegen de wijzelloosheid of het gebrek aan eene Koningin, welk men ontwaart uit de verwarring en het gekerm in den stok, de vermindering van Volk en het niet afschafren der Hommels, en waarvan de oorzaken zijn het mislukken en verdwalen eener Koningin, het zwermen en vooral het nazwermen, dat

{==243==} {>>pagina-aanduiding<<}
dikwerf te vele Koninginnen en alzoo het oproer in den stok veroorzaakt. Hiertegen dient als middel het warm houden der stokken, de verhindering van het zwermen, het verzetten van den stok en het geven eener Koningin. Bijen, in het voorjaar door de koude bevangen, moeten zorgvuldig verwarmd, en vooral des winters tegen noordewinden beschut worden; gevende men haar, echter, gedurige en versche lucht, en zorgende zoo wel tegen het digt vriezen van het Vlieg-gat, als tegen andere onreinheden. De ziekten der Bijen zijn de Loop, waartegen de Honig zelf, met wijn, witte suiker en geraspte notenmuskaat gemengd, - de Afmatting en Verkoudheid, waartegen verwarming van den stok en het onderzetten van laauw-warmen Honig, met wijn gemengd, - het Vuilbroed, waartegen eene gansche verwisseling van stok, - de Hoorn-ziekte, welke doorgaans zichzelve geneest, en de Luizen, waartegen een versterkend voedsel van honig en wijn wordt aangeprezen. Der Bijen voornaamste vijanden, die of haar zelve opëten, of haren honig of was ontrooven, zijn de zoo genoemde Roofbijen, de Motten of Maden, de Oorwormen, sommige Vogelen, als Zwaluwen, Rood- en Kwik-staartjes, Musschen, Meezen, Ooijevaars en Spechten, Spinnen en Tuinmieren, Kikvorschen, Wespen en Muizen, waartegen insgelijks de meest gepaste middelen worden opgegeven. Ook nevelachtig, droog en schraal weder, plasregens, onweder, koude zomernachten en natte winters, zijn voor de Bijen nadeelig, waartegen de grootste zorgvuldigheid weinig vermag. Tegen den Bijen-steek, eindelijk, die doorgaans alleen dán plaats heeft, wanneer zij getergd worden, wordt het gebruik van Lavendelgeest, Ammonia, Alkoholische Salpeter Aether, Lijnolie, schraapsel van raauwe Aardappelen, sap van witte Maankoppen en eene oplossing van Opium in Wijn, als middel aanbevolen.
De Inzameling van den Honig uit het zoete Bloemensap en het Was uit de Honigraten is zeer verschillende. De meest specerijachtige bloemen, vooral de Lindenbloesem, leveren den besten, de Honigdauw den meesten honig. De laatste, rijkelijk aanwezig, verschaft, nu en dan, aan 25 volkrijke Bijenstokken, in 8 dagen tijds, wanneer het niet sterk regent, tot 500 pond honig; terwijl het schadelijke van dien dauw in de Bije tot den angel in de giftof gal-blaas overgebragt, en de honig zelf zuiver wordt. Ook de Honigdauw van de Bladluizen dient, bij der laat-
{==244==} {>>pagina-aanduiding<<}
sten uitwerpsel, voor de Bijen tot goeden honig. De beste tijd van den Honig-oogst is in het Voorjaar, hoe zeer dezelve ook in den Herfst plaats heeft. Allezins voorzigtig behoort het afnemen der honigvolle Opzetten te geschieden, vooral bij eenen helderen en koelen morgen. Men moet, echter, den stokken niet te veel honig ontnemen, maar elken volkrijken stok ten minste twee volle opzetten laten voor winter en voorjaar. Ter afzondering des Honigs van het Was, deelt de Schrijver het door den Heer christ uitgevonden werktuig mede, gelijk mede andere eenvoudige wijzen van behandeling, en tevens, wat ter bewaringe van den honig en ter afscheidinge der suikerdeelen, volgens de proefneming van den Heer cavezzali, dient. Ook van dien Honig, welke nog in het Was terug blijft, kan voortreffelijke Meede, Azijn en ook Brandewijn, worden bereid, het zij tot verkoop, of tot bijzonder gebruik, volgens zoodanige onderscheidene wijzen, als ter dezer gelegenheid breedvoerig worden beschreven. Even naauwkeurig is de beschrijving wegens de bereiding en uitpersing van het Was, en van de Waspersen, door de Heeren christ en sybel uitgevonden, en alhier in plaat afgebeeld; terwijl, eindelijk, een aantal bedenkingen, bijzonderlijk de proefnemingen van den Heer huber, alhier voorkomende, duidelijk bewijzen, dat het Was zijnen oorsprong
heeft van den Honig, in de maag en ingewanden der Bije gescheiden, en door middel van het zuur der heldere vloeistof, in hare gist- en gal-blaas bereid: kunnende echter het oorspronkelijk witte en daarna geel wordende Was door verzuurd Zoutzuur en andere zoutzure dampen ligtelijk gebleekt worden, waartoe de onderscheidene proefnemingen alhier uitvoerig worden beschreven.
De Gereedschappen en Werktuigen, bij eene wel ingerigte Bijenteelt benoodigd, zoo als de Bijenkap, wollen Handschoenen, Lont, Ladders, Handspuit, Stokken, Zeef, Korf, Mand, Bezem, Vleugel, Wateremmer, Gietkan, Leem, Voorwas, Bijenmes, IJzerdraad, Blaasbalg, Rookdoos, Bovist, Krijt, Weerglas, Teenkorfje, Waspers, Voeder-trogjes en Kastjes, geel Was, Lavendelgeest, Opium-Wijn enz., ontmoeten alhier of eene zeer naauwkeurige ontvouwing, of ten minste eene verwijzing tot andere Hollandsche Werken, alwaar dezelve voorkomen.
De korte voordragt van den Inhoud dezes Werks,

{==245==} {>>pagina-aanduiding<<}
waarbij wij dikwerf hebben moeten terug wijzen op datgene, wat, zonder eene letterlijke overneming, niet wel was mede te deelen, zal, onzes inziens, genoegzaam zijn, om elken beminnaar der natuur, die met de verwonderlijke huishouding der Bijen van naderbij wenscht bekend te zijn, maar nog meer elken Bijenhouder, tot deszelfs lezing en herlezing aan te moedigen. De juiste verdeeling der stoffe, de duidelijke en naauwkeurige behandeling, het aanwenden der ondervinding, waar de bespiegeling op zichzelve ongenoegzaam is, en dan nog de opheldering van het een en andere, waar de voorstelling zelve niet voldoet, door getrouwe afbeeldingen; in één woord, de gansche bearbeiding van deze belangrijke taak bevat in zich zoo veel goeds en volkomens, dat zulks inderdaad als een systematisch Handboek moet beschouwd worden, op welks gebruik zich een ieder veiliglijk kan verlaten, ofschoon al eigene ervaring, naderhand, in een of ander opzigt, een nieuw toevoegsel verschaffen mogt. Wij maken het ons alzoo ten bijzonderen pligt, den kundigen Schrijver, den Heere r.j. brouwer, daarvoor openlijken dank te betuigen, en verlangen, dat zoodanige Instituten in ons Vaderland, als zich beijveren, om den waarnemenden geest in het vak van land- en akker-bouw meer en meer uit te breiden, en de voordeelen der naauwkeurige waarnemingen zelve tot die kringen te verspreiden, waar zij kunnen en behooren te gelden, ook aan dit Werk al dien invloed zullen verleenen, welken hetzelve allerwegen verdient.




Reize door de oude en nieuwe Oostelijke Departementen van het Koningrijk Holland en het Hertogdom Oldenburg, gedaan in den Jare 1808, door H. Potter. II Deelen. Te Haarlem, bij F. Bohn. In gr. 8vo. Te zamen 686 bl.

Wanneer de Eerw. potter zich onder de Reisbeschrijvers rangschikte, met de uitgave zijner Lotgevallen en Ontmoetingen op eene mislukte Reize naar de Kaap de Goede Hoop, gaf de vreemdheid zijner veelvuldige ontmoetingen, en ook de schrijfwijze hem eigen, gelegenheid tot een zeer gunstig onthaal bij de Vaderlandsche Lezers, in wier smaak (en deze is zeer algemeen) Reisbeschrijvingen

{==246==} {>>pagina-aanduiding<<}
vallen. - Andere Togten en Wandelingen, in den zelfden smaak geschreven, misten dat vreemde en uitlokkende, 't geen de eerste in zulk een overvloed aanbood; en viel men, met reden, op den zeer uitweidenden trant des Wandelaars, alsmede op zijne gegevene berigten van meer bekende plaatsen. Sommigen oordeelden, dat hij eene Boekensabrijk had aangelegd. Anderen velden een gunstiger vonnis, en verschoonden, om het goede en onderhoudende, 't welk zij er in aantroffen, het heerschend gebrek van uitspinnende langwijligheid.
Gaf het beroep tot Leeraar aan de Kaap de Goede Hoop aanleiding tot de eerstgemelde, zoo wél ontvangene Reize, het gaan prediken te Norden deed potter de tegenwoordige Reize ondernemen, die, hoewel zij, gelijk hij zich uitdrukt, met de voorgaande in geene vergelijking staat, hem koude, wind, hagel, sneeuw, vorst en regen op vreesselijke wegen deed ondervinden. In Sprokkelmaand 1808 ving hij dezelve van Amsterdam aan; en is de laatste Brief uit Groningen in Bloeimaand gedagteekend.
Dit kleine Reistogtje vult de twee voor ons liggende Boekdeelen. Geene Stad of Plaats van eenig aanbelang, hoe bekend ook, of wij ontmoeten eene meer of min uitvoerige beschrijving van de herkomst, de lotgevallen en plaatselijke bijzonderheden, en hier en daar overwijzing op vroegere uit 's Reizigers pen gevloeide. Luimig is hij somwijlen, bijzonder in 't beschrijven van zijne geboortestad Dokkum; hetwelk hem ongetwijfeld vele vijanden, vooral bij de Sekse, zal verwekken. Een onzer geachte Correspondenten heeft een groven misslag ten opzigte van d.r. kamphuyzen, hier voorkomende, in klaren dag gezet (*). Wij houden ons niet op niet de optelling van de bezochte Steden en Plaatsen, met de aanwijzing van reisontmoetingen van zeer onderscheidene aangelegenheid; wij willen geene aanmerkingen maken over de uitweidingen, zoo veelvuldig, zoo lang, en, schoon alle geenszins ongepast, somtijds echter vrij gezocht, - op de Verzen, zoo Neder- als Hoogduitsche, daar in gevlochten, en werkelijk dienende om het Werk te doen zwellen. Van de Hoogduitsche zou de Nederlander, dier tale onkundig, wel eene vertaling verlangen.

{==247==} {>>pagina-aanduiding<<}

Dan de Schrijver herinnert ons, ‘dat de verstandige Lezer, zijn oogmerk in 't oog houdende, zoo min eene geheel volledige geographische, historische en natuurkundige beschrijving van de door hem doorreisde Departementen moet verwachten, als zich verwonderen, hier en daar wel iets te vinden, hetwelk juist in geen bloot geographisch verhaal of landbeschrijving te pas zou komen.’ Van dien aard is er zoo veel in voorhanden, dat wij oordeelen met de aanwijzing daarvan ons niet te moeten ophouden. De geheele VIIde Brief des Isten Deels, behelzende Troostgronden van den Godsdienst, bij het verlies van Vrienden, strekke ten staal van tot de Reis niets doende uitweidingen: dan dusdanig een brief viel in des Schrijvers plan; en hoe veel kan dat plan niet inruimen!
Wij twijfelen echter niet, of de liefhebbers van potter's schrijfwijze, die bij de uitvoerigheid eene los- en vloeijendheid bezit, zullen dit Werk met genoegen ontvangen. Om belangrijkheid aan 't zelve bij te zetten, dient gewis, dat verre het grootste gedeelte loopt over de nieuw aangewonnen Landen van het Koningrijk Holland, aan het meerderdeel onzer Landgenooten min bekend dan andere deelen des Rijks. Derzelver herkomst, lotgevallen en tegenwoordigen staat geeft de Reiziger op; en in zoo verre breidt hij de kundigheden uit.
Zeer ongelijk zijn deze aangewonnen Landen. Ten voorbeelde moge strekken, 't geen potter van Zandhorst en Plaggenburg ons mededeelt. ‘Mijn weg bragt mij over het schoon en aangenaam gelegen Zandhorst, (in den laatsten Brief des Isten Deels vol verrukking beschreven) een schilderachtig oord, alwaar de hand der kunst, de natuur maar een weinig te hulp komende, een Paradijs zou kunnen herscheppen; tot zoo ver liet zich een boomrijke weg met vermaak bewandelen; ik vond mij omringd door eene altijd bekorende verscheidenheid van voorwerpen, terwijl de welbebouwde hooge landstreek de belangrijkste gezigten opleverde. - Stormen en watervloeden, over welke ik den vorigen dag zoo veel geschreven en gedacht had, zweefden mij in alle derzelver rampzalige gevolgen voor den geest, - hoe gelukkig beschouwde ik dus de bewoners van dit oord, hoog genoeg, om voor de hoogste vloeden, die er ooit ontstonden, veilig te zijn; hoe aangenaam, zoo gerust en veilig onder zijn nederig dak te kunnen nederzitten, zonder zich om wind of vloed of storm te bekommeren, of te vreezen, dat men, op

{==248==} {>>pagina-aanduiding<<}
het land wonende, onverwacht zijn graf in de baren vinden zal!
Een weinig boven Zandhorst gekomen zijnde, begon het fraai tooneel weldra te veranderen, en bosch- en veldgezigten zich met woeste heiden en moerige vlakten te verwisselen.
Akeliger Landstreek kan, dunkt mij, eens menschen oog nergens ter wereld aanschouwen: geen boom, geen struik, geen tuin, geen bouw- of weiland, ja geen ordenlijke woning treft men in deze onherbergzame streken aan: geene landen omstreeks de Noordkaap - geene woeste velden van Lapland en Siberien - geen Vuurland, geene Afrikaansche Wildernissen kunnen zich onaangenamer voordoen en onaangenamer aandoeningen verwekken, dan men hier gewaar wordt; aandoeningen en gewaarwordingen, waarvan het onaangename enkel eenigzins verzacht kan worden door eenen blik in het anders duistere toekomstige te werpen, wanneer eens meer bevaarbare kanalen en stroomen dit land doorsnijden, met den vrede de handel bloeijen, en welvaart zich over het gansche land verspreiden zal.
Langs zulk een weg en door zulk eene landstreek kwam ik te Plaggenburg, een tamelijk groot en zich langs den weg uitstrekkend gehucht: maar een gehucht, zoo als er misschien nergens op de wijde wereld gevonden wordt: de gemeenste kraal ven menschen, die wij gewoonlijk, hoe onbarmhartig en onnatuurlijk ook, wilden noemen, omdat zij vele onzer voorregten, gemakken, genoegens, dwaasheden en ondeugden niet kennen - de gemeenste kraal van die soort van menschen dan, zou zich waarlijk, in vergelijking van Plaggenburg, als eene deftige stad vertoonen, en de hutten onzer Voorvaderen, althans indien de vernuftige hand van den geleerden engelberts ons dezelve natuurlijk geschetst heeft, als lusthuizen en paleizen vertoonen.
Verbeeld u, op eene vlakte, zoo woest en ledig als gij dezelve met mogelijkheid aan uwe verbeelding kunt voorstellen, eene verzameling van ellendige hutten, de aanzienlijkste van op elkander gelegde graszoden, de mindere van leem en staken opgerigt, vele zonder vensters, zijnde slechts hier en daar een stuk glas in den wand gestoken, sommige van eene gebrekkige deur voorzien, andere slechts door een paar bossen halfvergaan stroo gesloten kunnende worden, zonder iets dat naar een boom of struik gelijkt,

{==249==} {>>pagina-aanduiding<<}
die dezelve vriendelijk overschaduwt of beschermt voor de koude Oosten- of gure Noorden- en Noordwesten-stormwinden - zonder eenig vruchtbaar plekje om dezelve; verbeeld u deze verzameling van hutten zoo slecht mogelijk gij kunt, en gij zult u een vrij goed en evenredig denkbeeld van Plaggenburg maken.
Eene bijzonder schoone en dertige hut trok onder dezen hoop mijne oplettendheid tot zich; dezelve was voorzien van eene deur en een vierkant raam; zij was van graszoden opgebouwd, en had daardoor, ten minste aan twee zijden, ruim zoo veel het aanzien van een wal of bolwerk, als van eene menschelijke woning: het opmerkelijkst vond ik, dat aan de zijmuren van dezelve, aan de buitenzijde naar het zuiden gekeerd, zich eenig jeugdig gras vertoonde, hetwelk eene koe bezig was met eene zigtbare gretigheid en wellust af te scheren. Welk eene vreemde vertooning in de daad; eene vertooning, waaruit men wel een raadsel zou kunnen opmaken, hetwelk, zonder dit gezien te hebben, niet gemakkelijk zou zijn op te lossen. - In welk land ter wereld dienen de zijmuren der huizen tot weilanden voor de beesten? Ja, mijn Vriend! ik werd gedrongen eenen oogenblik bij dit verschijnsel stil te staan en hetzelve met aandacht en oplettendheid te beschouwen, terwijl ik niet kon nalaten duizende gedachten te denken over de wonderbare verschillende levenswijze van menschen en van beesten. - Ware ik van teekengereedschap voorzien, en bij hetzelve met het kunstvermogen van mijnen naam- en landgenoot begaafd geweest, ik zou u zeker eene afbeelding naar het leven van eene Plaggenburgsche koe en hut hebben medegedeeld.
Eene andere hut zag ik, welke eenige teekens droeg, dat aldaar een winkel was; ik dacht misschien ook eene herberg. Ik trad dus in dezelve binnen, ruim zoo veel uit nieuwsgierigheid om zulk een gebouw van binnen eens te zien, als wel uit eenige noodzakelijkheid. - Ik vond aldaar eenen winkel, maar Hemel! welk eenen? en ook alles, wat tot denzelven benevens de geheele huishouding behoorde, in een en het zelfde vertrek, hetwelk slechts door eene zwakke deur van den algemeenen weg was afgescheiden. Dewijl zich de keuken en schoorsteen hier ook bevonden, en er ligte turf op den haard gestookt werd, was alles zoodanig met asch bestoven, dat de ware kleur van meubelen en winkelwaren naauwelijks kenbaar was. Ik vroeg de bestuurderes van dit een en ander

{==250==} {>>pagina-aanduiding<<}
om een snaps; doch zij verklaarde mij, niet in staat te zijn mij dezelve te bezorgen, zijnde het verkoopen daarvan een regt, dat aan haren buurman toekwam, wiens woning ik reeds voorbij was en waarhenen ik geen zin had terug te keeren. Op haar verzoek ging ik evenwel een beetje zitten, en maakte van die gelegenheid gebruik, om wat met haar over de middelen van bestaan in dit oord, en over tijden en omstandigheden te praten: de eerste bestonden voornamelijk in het werken in de veenen; en wat de laatste betrof, de goede vrouw zag bij de verandering van een landsheer niet heel hoog op; en hare redenen daarvoor waren goed en billijk: zij hadden het goed gehad, en moesten nu verwachten of zij het beter zouden krijgen; zij vreesde voor zorgelijke tijden en gebrek aan nering en hantering, en ondervond zelfs ook al eenigermate den druk der tijden. - Hemel! dacht ik, kan men ook in Plaggenburg voor zorgelijke tijden vreezen, waar de behoeften zoo gering zijn, met welk een regt mogen dan de aanzienlijkste steden dergelijke, in elke eeuw, in elk jaar niet ongewone, klagten aanheffen! Ik troostte deze goede vrouw zoo goed ik kon met woord en daad, en vervolgde mijnen weg.’
Onder het voortwandelen hield dit gehucht 's Reizigers overleggingen bezig; hij deelt ze mede; doch wij hebben genoeg uitgeschreven, om, zoo het noodig ware, een staal te geven van de uitvoerigheid en woordenrijkheid, potter zoo zeer eigen.
Vier zeer goede Platen van Leer, van Aurich, van de Stad en Haven van Embden van binnen, van de Stad en Haven van Embden van buiten, versieren dit Werk; ook is er eene Reiskaart bijgevoegd.
Men kan zeer voegelijk deze Binnenlandsche Reis als een tegenhanger plaatsen bij zijne Buitenlandsche Reis naar de Kaap de Goede Hoop; en de Eerw. potter, thans te Hanan Leeraar, zal ongetwijfeld in dien oord veel wandelen, en de kennis met zijne Vrienden onderhouden, door die Wandelingen en Ontmoetingen op zijne wijze mede te deelen.


{==251==} {>>pagina-aanduiding<<}

Reizen in den Stillen Oceaan, in den Jare 1800 tot 1804, door John Turnbull. Uit het Engelsch. Iste Deel. Te Dordrecht, bij A. Blussé en Zoon. 1810. In gr. 8vo. 154 Bl.

Schoon deze Reizen niet onder de Ontdekkingsreizen kunnen gerangschikt worden, en behooren tot de Reizen, door op handel tukke Engelschen ondernomen, zullen wij echter daarin belang moeten stellen, dewijl een Menschenkenner niet kan nalaten nieuwsgierigheid te voelen, ten aanzien van Volken, welke hij, in het laatste vierendeel der afgeloopene Eeuwe, als zijne Natuurgenooten leerde kennen. Men verlangt te weten, of zij op den trap der beschavinge vorderen, dan zichzelven gelijk blijven, of, door de kennis aan beschaafde Volken, in een en ander opzigt gezegd mogen worden eer te verslimmeren dan te verbeteren.
De Heer turnbull, dus geeft hij zelf den oorsprong dezer Reizen op, in den jare 1799 tweede Officier zijnde van de Barwell, op eene reis naar China, had met den eersten Officier van dat schip alle reden om te veronderstellen, dat de Amerikanen een' zeer voordeeligen handel dreven op de Noordwestkust van dat uitgestrekte Land. Hiervan ten volle overreed, besloten zij, bij hunne tehuiskomst, dit aan eenige Kooplieden, bekend door hunne handel-ondernemingen, voor te stellen. Zij keurden de onderneming goed, en verloren geen tijd in alles voor de uitvoering gereed te maken. - Het leed eenigen tijd, eer zij een schip konden vinden, geschikt voor het oogmerk van zulk eene lange en gevaarlijke reize. Eindelijk kregen zij een schip, waarover het bevel opgedragen werd aan gemelden Officier, terwijl aan turnbull de lading en de bezorging van den handel werd toebetrouwd. Elk hunner had een aanzienlijk aandeel, als eigenaar, in deze onderneming, en dus het grootste belang in het welslagen. - Het noodige verlof van de Oost-Indische Compagnie verkregen, en zich van alles voorzien hebbende, ving de reis naar Gewesten, nog weinig door Europeërs bezocht, in Hooimaand des jaars 1800 aan.
Geen Schrijver, maar een Zeeman zijnde, zou men veelligt verwachten, hier een uittreksel van het Scheepsboek te zullen aantreffen; dan zulke onderwerpen leve-
{==252==} {>>pagina-aanduiding<<}
ren, naar 's Schrijvers oordeel, voor den Lezer in 't gemeen zoo weinig verscheidenheid als nuttigheid op. Op den stijl laat hij zich niets voorstaan: den meesten tijd zijns levens in zijn beroep als Zeeman doorgebragt hebbende, houdt hij zich te vrede, als hij verstaanbaar is zonder hinder en niet al te onbeschaafd met betrekking tot zijne schrijswijze, en vertrouwt zich aan de toegevendheid van den edelmoedigen Lezer - en dus ook aan dusdanig een Recensent.
In de daad wij hebben dit Eerste Deel met genoegen gelezen, en overal den Handelaar, en wel den Engelschen Handelaar, aangetroffen. Vaak komt hij er voor uit; en is er eene ongedwongenheid in zijne wijze van voordragt, welke behaagt, schoon de regelen van opstellen niet overal zijn waargenomen, en hij, ter uitdrukkinge van zijne gevoelens, der penne den vrijen loop laat. Over Madera, St. Salvador en de Kaap de Goede Hoop is de Reiziger zeer kort.
De Zeeman laat zich hooren, bij het vermelden van de vaart van Kaap de Goede Hoop naar Botany-baai, de eerste plaats van der Reizigeren bestemming. ‘Niets,’ schrijft hij, ‘viel er gedurende onzen overtogt voor, dan dat de bezeildheid van ons scheepje, hetwelk geen 120 ton te boven ging, onze grootste verwachting ver overtrof. Letterlijk gesproken, was het, den gebeelen weg over, half onder water, dook in hetzelve gelijk een pijl, en rees op de oppervlakte zonder de allerminste verrekking.’
Te Port Jackson gekomen, zagen zij met ongenoegen daar vele Handelschepen, die alles overvoerd hadden. ‘De Volkplanting was bijna geheel uitgeput,’ schrijft hij, ‘van hetgeen het voorwerp is voor allen, die fortuin zoeken - Geld namelijk. Zij waren zoo arm mogelijk. Wanneer wij evenwel bespeurden, dat zij nog iets hadden, geven wij den moed niet geheel op. In den handel geldt het even zoo, als in de bespiegelende wijsbegeerte, dat men van den tegenspoed het beste moet zoeken te maken, en, wanneer men niet al krijgen kan wat men gehoopt heeft, ten minste geene moeite ontzien moet, om nog te krijgen wat men kan. Gelijk er niets zoo goed is, of het heeft zijne kwade zijde, zoo is er ook zelden eenige teleurstelling zoo geheel, dat zij geene schemering van hoop over zoude laten. De ondervinding heeft mij geleerd, dat, wanneer men de helft van zijn kracht en tijd, die men anders doorbrengt in het bejammeren van zijn

{==253==} {>>pagina-aanduiding<<}
ongeval, verstandiger besteedde in naar een redmiddel om te zien, er maar weinig onheilen wezen zouden, die niet merkelijk zouden kunnen verligt worden.’ - De tijd voor den Noordwester handel naderde. Turnbull bieef te Port Jackson, om over de lading zoo goed mogelijk te beschikken; terwijl de Kapitein met het vaartuig uitging, om den Noordwestelijken handel te beproeven.
Dit besluit deed den Schrijver voor eenigen tijd de Sidney blijven; en dit bood hem eene goede gelegenheid aan, om den aard en de gesteldheid eener Volkplantinge gade te slaan, waarvan dikwijls gesproken wordt, maar die echter nog weinig bekend is. Het bestel over de lading, als zijne hoofdbezigheid, nam wel het grootste gedeelte van zijnen tijd weg; doch hem schoot genoeg over, om de gesteldheid der zaken aldaar op te nemen. - De Volkplanting onderscheidde zich van alle overige, dat zij bijkans de eenige is, in welke het verblijf der Europeërs geene verandering, hoegenaamd, in de gewoonten en kundigheden der Inboorlingen te wege gebragt heeft. De Inboorlingen van Nieuw Holland hebben, zints hunne eerste ontdekking, niets in beschaving gewonnen. Zij zijn nog dezelfde Wilden, als ten tijde van filips, en van de oprigting der Volkplantinge.
De Stad Sidney, aan de Sidney-baai gelegen, overvloedig van uitmuntend water voorzien, alsmede van eene haven, zoo groot, dat zij de geheele Koninklijke Zeemagt van Groot-Brittanje met gemak zou kunnen bevatten, deed daaraan de voorkeus geven boven de Botany-baai, eerst ten zetel des Gouvernements bestemd. De Stad en Volkplanting wordt vrij omstandig beschreven. Hij merkt op, dat de menigte van twist- en regtsgedingen alle evenredigheid met de bevolking overtreffen; dat de Regtsgeleerden en Herbergiers de voordeeligste bedieningen in de Kolonie hebben. Van knevelarijen der Pennelikkers onder de Bannelingen voorbeelden bijgebragt hebbende, laat hij volgen: ‘Zoo weinig zelfs is, bij velen van de bannelingen, tot hunne zedelijke verbetering, het uitwerksel hunner overbrenging, of der gewenning aan werkzaamheid, waartoe de inrigtingen der Kolonie zoo wijsselijk dwingen, dat velen van dezelve eene geregelde briefwisseling onderhouden met de medgezellen hunner ongeregtigheid in Engeland, en het zij in de Kolonie, het zij bij hun terugkeeren, daarin voortgaan, naarmate de omstandigheden een meer of min goed gevolg in het weder opvatten van

{==254==} {>>pagina-aanduiding<<}
hun vorig diefachtig leven beloven. Met één woord, zoo de nieuwsgierigheid iemand drijven mogt om Nieuw Zuid-Wales te bezoeken, dien moet ik aanraden gedachtig te wezen, dat hij zich in een land van Bannelingen bevindt.’
Na eene hoogst ongunstige beschrijving van het algemeen karakter der Bannelingen, en voor een gedeelte der Planters, geeft hij dat der Inboorlingen op als niet minder slecht. Zij zijn, gelijk het Hoofdstuk, om hen te leeren kennen, uitwijst, buiten twijfel de wildste en onbeschaafdste van den geheelen aardbodem. Het verblijf der Europeërs is daar zonder eenige uitwerking gebleven. De Inboorlingen zijn nog in denzelfden staat, als toen de Engelschen zich daar eerst nederzetteden. Men zal, deze Afdeeling gelezen hebbende, gaarne onderschrijven: ‘Zal eenmaal de Volkplanting in Nieuw Zuid-Wales tot den rang van een beschaafd Gewest opklimmen, dan zal dit moeten geschieden door middelen, gansch verschillende van de beschaving, die de Inboorlingen thans genieten, of het voorbeeld, 't welk hun door onze gebannen Landslieden gegeven wordt.’
Volslagen gebrek aan verkoop baarde het vertrek van Port Jackson, om op Norfolk Eiland het handelgeluk te beproeven. Dan de invoer van het Gouvernement maakte eene slechte markt. Hier treffen wij de beschrijving aan van dat allervruchtbaarst Eiland, waar hij tien maanden verbleef, en waarvan hij zoo uitvoerig gewaagt, als zaken van meer ommiddellijk belang hem toelieten. De moeijelijkheid, om op dit Eiland te komen, deed een Fransch Zeevarende zeggen, ‘dat het niet gemaakt was dan om van Arenden en Engelen bewoond te worden.’
Van daar stevenden zij, na de geheele mislukking der Noordwester-handelspeculatie, naar Otahiti, dat wonderlijk beheerscht Eiland, waar, volgens de Wetten, de Zoon onmiddelijk bij zijne geboorte den Vader in de Koninklijke Waardigheid opvolgt, die van dit oogenblik af niet meer is dan de Bestuurder van zijns Zoons Rijk. De ontmoetingen worden beschreven. Van de Zendelingen aldaar geeft hij eene goede getuigenis; maar eindigt met te zeggen: ‘Gelijk hun Goddelijke Meester, prediken zij voor doove ooren en onopmerkzame harten.’
Op Huaheine zal de Lezer gaarne eenigen tijd met den Reiziger toeven, en het onthaal, 't geen hij aldaar van de Inboorlingen genoot, bijwonen. De haven is van binnen groot, wijd en volkomen tegen alle winden gedekt.

{==255==} {>>pagina-aanduiding<<}
De lage grond langs het water heeft er een zeer aangenaam voorkomen, en is vol broodvrucht, kokosnoten en andere boomen. Huaheine schijnt, naar evenredigheid van deszelfs grootte, verreweg meer op te leveren dan Otahiti; schoon, zoo wel in Huaheine als Otahiti, al de hoop der Eilanders voor hun bestaan eeniglijk rust op de vruchtbaarheid van die smalle strook gronds, welke het geheele Eiland, langs den waterkant, omringt, en die zoo gemeen is aan de meeste Eilanden van de Zuid-zee.
Ulitea, vervolgens door den Reiziger aangedaan, dreigde de plaats van zijn verderf te zullen worden. De Koning des Eilands maakte in zijn gedurig bezoeken van het Schip kennis met eenige Bannelingen, van welke turnbull genoodzaakt was geweest, er verscheidene, uit hoofde van het wegloopen zijns eigen volks, te Botany-baai aan te nemen, onder verband van dezelve terug te brengen ter plaatse, vanwaar zij waren medegenomen. ‘Maar,’ schrijft onze Reiziger, ‘deze vertwijfelde menschen dachten er anders over. Zij hadden in het geheim het voornemen gesmeed, om, bij de eerste gelegenheid de beste, te ontsnappen, en zich op een van deze Eilanden neder te zetten, daar zij meer naar hunnen smaak en neiging zouden kunnen leven. De volstrekte ledigheid, die zulk een leven veroorlooft, de grond, die de vruchten als van zelve geeft, de overvloed en de gerijfelijkheid der Vrouwen waren dezen ellendigen onwederstaanbare aanloksels geweest. Het was voor deze fielten, uitgeleerd in schelmerij, geene moeite, om den Koning van Ulitea te misleiden. Hijleende gereedelijk het oor aan hunne schitterende beloften, en twijfelde zeker niet, met zulke generaals en ministers, zijne overwinningen over de omgelegene Eilanden uit te breiden. Eerzucht is eene van die hoedanigheden, in welke de Eilanders van de Zuid-zee de mededingers zijn kunnen van de beschaafdste Natien van Europa. De bannelingen hadden de loosheid gehad van deze zwakke zijde van dit Opperhoofd der Wilden gemerkt en er zich van bediend te hebben. - De verleiding van Europische Zeelieden is ook, sedert eenigen tijd, de slechte staatkunde van deze kleine Koningjes geworden. Zij hebben gehoord van de uitstekende diensten, welke pomarre van de Europeërs op Otahiti getrokken heeft, en daarom stellen zij alles te werk om de
matrozen te verleiden hun schip te verlaten en zich onder hun neder te zetten. - Hetgeen noodzakelijk tot het

{==256==} {>>pagina-aanduiding<<}
plan, tusschen de bannelingen en de opperhoofden beraamd, behoorde, was, dat men ons schip van de ankers los zou snijden, het zoo aan strand doen drijven, en dan het scheepsvolk vermoorden; wanneer het schip de buit zou zijn der zamenzweerders. Ons kanon, ons klein geweer en krijgsvoorraad zou van eene buitengewone waarde geweest zijn voor menschen in omstandigheden, als waarin zij zich dan bevonden zouden hebben.’
Het verraad, hier gepleegd, en de zamenspanning der Eilanderen, om hem met de zijnen te bedriegen, geeft turnbull regt om te schrijven: ‘Ik vond dat ik mij grootelijks misrekend had omtrent het karakter der Uliteërs, die, van alle deugden, de minste aanspraak op die van dankbaarheid hebben. Zoo is het gelegen met die hooggeroemde deugdzaamheid der Wilden! Waarom vermoeit men zich met bespiegelingen te maken, die de ondervinding in één oogenblik wegblaast!’
Akelig was de ontdekking der doorgesneden kabeltouwen, hevig de strijd, moeijelijk de ontkoming, die door een' gelukkigen zamenloop van omstandigheden volgde. In dit verhaal is zeer veel, om het karakter der Uliteërs te leeren kennen, en tot waarschuwing te dienen ook tegen de Botany-baaijers. De ontkoming uit dit gevaar besluit dit Deel, en wij zien weldra de gelegenheid te gemoete, om op nieuw bij turnbull aan boord te treden, en het verder beloop dezer Reizen te vernemen.




G. van Hasselt's Geldersch Maandwerk voor 1807. IVde tot Xde Stuk. Te Arnhem, bij J.H. Moeleman, Jun. In gr. 8vo. Van bl. 281 tot 560, en van bl. 1 tot 366.

Van de drie eerste Stukken van dit Maandwerk is aan onze Lezeren verslag gedaan Letteroef. 1807. N. 7. bl. 311 volgg. Sedert dien tijd zijn ons de boven aangeteekende zeven Stukken in handen gekomen, wier aankondiging wij nu bijeenvoegen. Of er nog meer Stukken zijn uitgekomen, en of het Werk wordt voortgezet, is ons onbekend.
In dezelfde manier, als wij ter aangehaalde plaatse aanmerkten, zijn ook deze Stukken zamengesteld. Veel belangrijks behelzen dezelve voor den beoefenaar der Ge-
{==257==} {>>pagina-aanduiding<<}
schiedenis, en van de kennis der zeden en gewoonten onzer Voorouderen, hier en daar ook iets omtrent de Letterkundige Geschiedenis en die der Geleerden. Doch er is ook het een en ander, 't welk zonder eenig verlies had kunnen weggelaten worden. Wij zullen, gelijk ten aanzien van het eerste Stuk geschied is, de onderwerpen van het vierde opgeven, met een kort woord ter nadere aanwijzing, waar het noodig schijnt.
Het behelst dan kleding van een Al willens Dwaes. [Uit het begin van het vijfde Stuk blijkt, dat de Heer van hasselt dit onderwerp opzettelijk gekozen heeft, om daarmede het Stuk voor April te beginnen. De kleeding bestond voornamelijk uit een' rooden rok met bellen en spiegels en eene roode kap.] Vragten-Vrijden. [Wat het eerste dezer woorden hier aanduiden moet, blijkt ons niet. Vryden is, in het Landregt van Veluwe, zijn land met eene sloot of graaf of heg beschutten. Hier wordt met bewijzen getoond, dat reeds in 1339. op het niet Vryden van zijn land eene boete stond: waaruit met waarschijnlijkheid wordt besloten, dat er toen reeds eene soort van Landregt van Veluwe moet bestaan hebben. Vroeger had de Heer van hasselt deszelfs oorsprong tot 1410 gebragt.] Reinoud de II. Hertog van Gelder, van 't graveel genezen. [Van geen het minste belang, dewijl niet blijkt, of bij deze genezing het mes gebruikt zij.] Kampwerf. [Rekening der onkosten van het gereed maken van eene kampplaats, op bevel van den Hertog van Gelder. Dit stuk is niet onbelangrijk voor de kennis der zeden van vroegeren tijd, en de waarde van het geld. Ten slot over het woord Virsen, waarvan nog in Gelderland Verschen, d.i. uitstellen, en dan hervatten.] Uitdaging met een Handschoen. [Een voorbeeld daarvan uit de veertiende eeuw.] Raapkoeken van 1405. - Bewijzen met buren of met buurkinderen op Veluwe. - Niet geven en houden naar 't Landregt van Veluwe. [Zoo wij dit Artikel wel verstaan, was, indien het niet anders bij huwelijks-voorwaarde was bepaald, de Zoons-zoon min geregtigd tot de erfenis, dan de dochter. Hoe dit echter door de uitdrukking niet geven en
houden kan worden aangeduid, begrijpen wij niet.] Veluwsche onmundige Vrouwe - Koopvrouwe. [Eigenlijk geene Koopvrouw: zij mogt noch koopen, noch verkoopen, buiten haren momber.] Glazen inslaan. [Voorbeeld daarvan binnen Arnhem op het einde van 1487., waarschijnlijk, volgens den Heer van has-
{==258==} {>>pagina-aanduiding<<}
selt, het eerste in Gelderland.] Verwensching van Hertog karel. [Gestraft met eene boete van honderd Goudguldens. De verwensching was, dat hij zoo ver mogt zijn, als een eendvogel in zeven dagen vliegen kon.] Sneek. Dit syn etlicke Articulen, Privilegien, Vryheden, die de Borgeren ende Inwoneren der stadt Schneeck solden begeeren, offt saecke waer dat sy solden eenige Tractaet offte soen aengaen mit eenige Fursten off Heeren. [De Heer van hasselt voegt aan het einde dit tot opheldering er bij: ‘Dit opstel bevindt zich in een bundel met Brieven, genomen in der slacht vur Gellemuyden, en wij weten uit de Historien, aan wien die van Sneek toevielen.’] Joost van burmania. [Stukken, rakende deszelfs gevangenneming en ontslag, onder Hertog karel. De Heer van hasselt verwijst naar de Geschiedenissen van a. van slichtenhorst, bl. 410.] Nieuwe institutie van Veluwe, waardoor Kinderen zullen staan in plaatse van hunne Ouderen. [Uit het Gerigtsignaet van Voirst van 1544.] In zijne possessie op Veluwe met een slinger ingeworpen. [Een geheel ongepaste titel, daar het stuk zelf leert, dat de Wet iemand bij zijne bezitting handhaafde, tot dat hij er met regt uit gewonnen of gesloten wierd. Er
had een voorbeeld moeten aangehaald zijn, dat iemand, om zijn regt op eenig goed aan te duiden, daarin met een' slinger wierp.] Ridderboek van Gelderland. [Stukken, rakende verschillen omtrent wettigen Adel, in 1565. 1570. 1575. en 1592. Van geen algemeen belang.] Alle schriften, Registeren en Handelingen, bij tijde van johan van nassau voorgeloopen. [Deze stukken zijn, op last der Staten van Gelderland, onder toezigt van den Leengriffier everhardt van reidt, in 1581 en 1582. gekopieerd, en in vier Deelen gerangschikt, terwijl de origineelen op bevel des Prinsen naar Dillenburg gezouden wierden.] Bijbel. [Stukken, aangaande deszelfs overzettingen en drukken in onderscheiden tijden.] Psalmen. [Over onderscheiden drukken der oude, en over de nieuwe berijming, en de benoeming van a. van den berg, wegens Gelderland, tot het in orde brengen der laatste.] Catechismus. [Belooningen, in Gelderland toegelegd aan Schrijvers en Uitgevers van Verklaringen van den Heidelbergschen Catechismus.] N. de vooght. [Bewijzen, dat deze befaamde man niet is geweest Burgemeester van Amersfoort, zoo als nomsz in zijn Treurspel: oldenbarneveld, zegt, maar van Arnhem.] Laurens de sille. [Een paar brie-
{==259==} {>>pagina-aanduiding<<}
ven van dezen aan de Regering van Arnhem, geschreven in 1618 en 1619. uit den Haag, en behelzende eenige bijzonderheden omtrent de verandering der Magistraten in de Hollandsche Steden, door Prins maurits, en omtrent de gedelegeerde regters van oldenbarneveld: alsmede drie andere stukken, betrekkelijk dezen de sille, in 1622. benoemd tot Advokaat
Fiskaal van de Generaliteit.] Henrick van essen. [Met den voornoemden de vooght wegens Gelderland regter over oldenbarneveld, en in 1624. met den Heer van noortwyck als gezant naar Frankrijk benoemd.] Des Graven h. van den berge inval in de Veluwe in 1624. [Bewijzen, dat de terugtogt van den Graaf over den Yssel niet, gelijk wagenaar (X. 486 en 487.) verhaalt, op den 21. maar op den 13. van Sprokkelmaand voorgevallen is.] Henr. caenarius. - Daniel santerius. [Belooningen, aan deze beiden toegelegd voor het vervaardigen en toezenden van schriften.] Nathanael cotonius. [Request der Predikanten van Arnhem aan het Hof van Gelderland, om aan den genoemden cotonius, een' geleerden Griek, in 1645. hier te lande aanwezig, om eene nadere vereeniging tusschen de Grieksche en Gereformeerde Kerken te bevorderen, tot zijne terugreis eenig geld toe te staan; waarop hem f 40 is gegeven.] Considerabelen toeloop voor de H. School van Franequer, onder g. noodt. [Brief van dezen, waarin hij zulks in algemeene termen te kennen geeft. Uit dezen brief, die anders niet veel beduldt, willen wij de volgende woorden afschrijven: ‘Tot Leiden is eindelyck enen vitri of vitriarius van Geneve beroepen, tot Professor Juris, maer die is, als ick hore, by niemant bekend; wat die voor meraculen doen sal, sal de tyd leeren.’] J.a. berniera. [Belooning, aan dezen toegelegd in 1701. voor zijn Tijdverhaal der Nederlandsche Geschiedenissen enz.] De Stadhouder willem IV
in Engeland. [Verhaal van frederik rooseboom, behoorende tot het gevolg van gemelden Vorst, toen dezelve in Engeland was, om zijn huwelijk te voltrekken. Het verhaal bevat volmaakt hetzelfde, wat wagenaar (XIX. 162.) kortelijk opgeeft. Het overige, dat daarin voorkomt, is van geen belang.] Henr. cannegieter. [Stukken, betrekkelijk deszelfs aanstelling tot Conrector te Arnhem, vervolgens tot Professor, Translateur der Hoogduitsche Brieven voor het Hof en Reken-
{==260==} {>>pagina-aanduiding<<}
kamer, en eindelijk tot Historie-schrijver van Gelderland. Aan het slot belooft de Heer van hasselt in het vervolg nader over het derde Deel van 't Geldersch Placaat-boek, door dezen cannegieter uitgegeven, te gelijk met die van van loon te zullen spreken. Wij hebben daaromtrent in de volgende Nommers, zoo ver die hier boven aangeteekend staan, niets gevonden.]
Wilden wij op deze wijze voortgaan van die volgende Nommers te spreken, wij zouden voor ons bestek te uitvoerig worden. Aan den anderen kant is de bloote opgaaf der titels van de onderscheidene Artikelen van geen het minste nut voor den Lezer. Hierom zullen wij het hierbij laten berusten, alleen in het algemeen zeggende, dat de Heer van hasselt zich volkomen gelijk blijft in het leveren van eene bonte rij van stukken, nu en dan door hem met een enkel woord opgehelderd. Zoo als dit Werk nu gesteld is, kan alleen de naauwkeurige beoefenaar en grondige onderzoeker der Geschiedenis er gebruik van maken; en daar het getal van dezen natuurlijk niet groot is, vreezen wij, dat de Uitgever er zijne rekening niet bij zal gevonden, en dus de verdere voortzetting gestaakt zal hebben. Meer oordeel in het schiften en rangschikken der stukken, en meer duidelijkheid in het ophelderen derzelve, zou dit mogelijk hebben kunnen voorkomen.




De Vaderlandsche Historie vermakelijk voorgesteld, door A. Fokke Simonsz. Iste Deel. (Beginnende met de aankomst der Batavieren hier te Lande, 100 jaren vóór de gemeene Tijdrekening, en eindigende met den aanvang der Grafelijke Regering aldaar, in den jare 923.) Met Platen. Te Amsterdam, bij J. van der Hey. 1809. In gr. 8vo. 262 Bladz. buiten het Voorberigt.

De Heer fokke sz. is bij het lezend gedeelte zijner Landgenooten genoegzaam bekend, ook door zijne Boertige Historie van Engeland en Frankrijk, de eerste de Paketboot en de tweede het Hoekje van den Haard genoemd. Hij heeft het thans gewaagd, op dezelfde wijze de Geschiedenis van ons Land te behandelen. Het Werk zal (naar gissing) bestaan uit zes Deelen, waarvan het eerste, dat wij thans aankondigen, het tijdvak, op den Titel vermeld, behandelt; zullende het tweede bevatten

{==261==} {>>pagina-aanduiding<<}

De Geschiedenis der Graven van het Hollandsche Huis; het derde
- der overige Huizen; het vierde en vijfde
- der Stadhouderlijke Regering; en het zesde Deel
- der Omwending.

De Schryver geeft zich vrij wat moeite, om zijnen arbeid voor 's hands te verdedigen en er de gepastheid van aan te toonen. Het Werk van wagenaar is zoo uitgebreid. Velen ontbreekt het aan vermogen tot aankoop van zulke groote Werken, en mede aan geduld en tijd, om dezelve door te lezen. Kort-Begrippen, heel schrale Skeletjes, zijn er in menigte, doch die zijn niet voldoende genoeg. Hij gelooft daarom, dat dat al te groote Werk en die al te kleine Werkjes geene genoegzaam algemeene kunde van 's Lands Geschiedenis onder alle klassen van Inwoners kunnen verspreiden. Het groote Werk is van te wijden bevang. Hierdoor moet de Auteur bijna kronijksgewijze verhalen. Dit maakt hem droog; door kortheid (wordt hij) duister, en, wegens het aaneengeschakeld verhaal van niet dan Oorlogen, vervelend. Het Werk is meer kronologisch, dan eigenlijk historisch, en de groote ruimte, die de Schrijver overzien moet, belet hem de Historie wijsgeerig te behandelen.
De redenering van den Heer fokke sz., die wij eenigzins verkort hebben opgegeven, wordt, voor zoo ver de zwarigheid van het omslagtige, vervelende en niet algemeen verkrijgbare van het Werk des Heeren wagenaar betreft, reeds op de eerste bladz. van het Voorberigt door hemzelven wederlegd door de aanmerking, dat het beste (en wij mogen er bijvoegen zeer bruikbare) uittreksel van de Vaderlandsche Historie van wagenaar in vier Deelen te Harlingen is uitgekomen. Doch - dit is het niet alleen. De Historie, zonder verdichting of opsiering voorgesteld, heeft weinig aanlokkends voor zulke Lezers, welke het niet altijd of alleen te doen is om te leeren, maar die lezen om zich aangenaam bezig te houden. Hieraan hebben wij te danken? de groote menigte van Romans en verdichte Geschiedenissen. Wil men nu, dat de algemeene meerderheid des Volks bij hare uitspanning wezenlijke zaken in het geheugen zal bewaren, dan dient men zich in het schrijven derzelve daarnaar te rigten, en zoo te schrijven, dat het verhaal van ware gebeurtenissen even opwekkend zij, als de Romans en verdichte Verhalen. Doch daar de voorstelling van ware gebeurtenissen geene verdichting of opschik duldt, is er niet anders op, dan dezelve derwijze en op dien toon voor te stellen, als geschikt is, om alle eenigzins te vermaken, enz.

{==262==} {>>pagina-aanduiding<<}

Wat nu ons oordeel over dit Werk betreft, - schoon de Heer fokke zijn eigen vonnis reeds geveld heeft, door te zeggen, dat de voorstelling van ware gebeurtenissen geen opschik duldt, meent Rec. echter zijn gevoelen in dezen duidelijk te moeten opgeven: daar hem deze onderneming van den Heer fokke zeer ongelukkig voorkomt. Het doet hem inderdaad leed, dat een Man van kunde, vernuft, oordeel en belezenheid, gelijk fokke, zich verlaagd heeft tot het schrijven van een Werk, dat den smaak onzer Eeuwe (zoo het eens algemeen behagen mogt, waaraan wij echter met redenmeenen te mogen twijfelen) tot schande zoude verstrekken, de Geschiedenis jammerlijk verknoeit, en het nut, dat het verstandig beoefenen van dezelve stichten kan, voor het grootste gedeelte wegneemt. De Heer fokke schijnt zoodanig een oordeel reeds vooraf verwacht te hebben: want niet alleen in het Voorberigt, maar ook in het Werk zelve zoekt hij zijne zoogenaamde luchtige voordragt der gebeurtenissen te verdedigen. Is het wonder, dat hij hiertoe nu en dan genoodzaakt wordt, om de Geschiedkunde zelve regtstreeks aan te vallen, het hoog gevoelen, dat men van deze wetenschap heeft, tegen te gaan, en de onzekerheid en onbelangrijkheid van dezelve breed uit te meten? Voorzeker niet! dewijl dit toch het eenige middel moest zijn, om zijnen arbeid voor zijne Lezers te regtvaardigen. Daar de Recensent nog onder die ouwerwetsche Lieden behoort, welke eenen zekeren ernst en achtbaarheid in de wijze van voordragt en geheele behandeling van de Historie onmisbaar houden, kan hij ook niet ontveinzen, dat de losse en luchtige manier, waarop de Heer fokke over de Geschiedenis en de verdienstelijke Mannen, welke haar te boek gesteld hebben (waaronder onze wagenaar eene vereerende plaats bekleedt) niet op een' schertsenden toon, maar
in goeden ernst, spreekt, hem gevoelig heeft geërgerd. Het is hier echter met eene enkele pennestreek niet te doen, en fokke zal ondervinden, dat onze Natie, over het geheel genomen, nog te veel soliditeit bezit, dan dat zij zich door zijne paradoxe stellingen en drogredenen van eene ernstige beoefening der Geschiedenis, met name de Vaderlandsche, zoo als dezelve door wagenaar is behandeld, zoude laten aftrekken. Ver is het er nogtans van af, dat Rec. zoo zeer met wagenaar zoude zijn ingenomen, dat hij denzelven van alle gebreken zoude willen vrijpleiten, - en dat hij het plan, om onze Landsgeschiedenis op eene andere wijze en meer wijsgeerig te behandelen, zoude afkeuren. Integendeel - zulk eene onderneming zoude, vooral in dezen tijd, wezenlijk belangrijk zijn. Doch de Heer fokke zal zich toch wel niet verbeelden, dat zijne quasi vermakelijke Historie, zijne zoogenaamde luchtige voordragt eenige aanspraak heeft op

{==263==} {>>pagina-aanduiding<<}
eene wijsgeerige behandeling? Zoo hij onze Geschiedenis op zoodanig eene wijze had bearbeid (waarvoor hij, naar Rec's oordeel, wel berekend zoude zijn) zoude hij de goedkeuring van de verstandigsten onder zijne Landgenooten hebben weggedragen; maar deze laten zich des Schrijvers onvolledige compilatiën, veelal in eene platte straattaal voorgedragen, voor geene Vaderlandsche Historie in handen stoppen.
Dan - laat ons de gronden, waarop fokke zijne stelling, dat de Geschiedenis geene ernstige voordragt vordert, zoekt te bouwen, wat nader onderzoeken.
Volgens hem is de Geschiedenis geene zoo hoogst ernstige wetenschap, als sommigen wel meenen: omdat zij niet op de zekerste waarheden steunt, en omdat de personaadjen, in dezelve voorkomende, meerendeels niet behooren onder de braafste en verstandigste zedelijke wezens. Doch wat hebben hier de onzekerheid van de Geschiedenissen en de slechte Karakters, in dezelve voorkomende, met ernst en scherts gemeen? Mag men dan over iets dat zeker en niet slecht is in het geheel niet schertsen? en mag men dan opzigtelijk alle dingen, die niet volkomen zeker zijn, op eene plat-komische wijze spreken - alle menschen, die niet braaf zijn, tot voorwerpen van spotternij maken? Immers geven niet altijd de meerdere of mindere zekerheid, maar dikwijls de aard en het gewigt van het een of ander onderwerp, aan hetzelve eene zekere waardij, en overeenkomstig met die waardij moet ook de behandeling, de wijze van voordragt wezen; terwijl men platte scherts en boert het minst kan dulden, wanneer men slechte personaadjen beschrijft, en derzelver gruwelen en onmenschelijkheden, ter afgrijzing en een waarschuwend voorbeeld voor anderen, met een deelnemend gevoel vermeldt.
Doch niet alleen, dat eene satyrieke of liever platte boertende voordragt (want deze gebruikt fokke) met den aard en de eigene achtbaarheid der Historie weinig strookt, men zal ook het doel, dat zich de Geschiedenis voorstelt, met zoodanige voordragt geenszins bereiken.
Het bestek eener gewone Recensie laat niet toe, dat wij het nut, dat een vlijtig en waardig gebruik der Geschiedenissen kan opleveren, aantoonen. Hetzelve is zoo zeker, zoo gewigtig, zoo uitgebreid, en zoo menigmaal door de beste Schrijvers voorgesteld en aangedrongen, dat men het niet in twijfel kan trekken, zonder de nuttigheid van alle opvoeding tevens in twijfel te trekken. Cicero, die misschien wel wat te veel aan de Geschiedenis heeft toegeschreven, noemt haar met regt: lux veritatis, magistra vitae. Wie toch (om slechts iets aan te stippen) kent niet de kracht van het voorbeeld? en waar is de school, waarin men door hetzelve zulk een uitmuntend onderwijs kan erlangen, als in de Geschiedenis? Zouden wij te veel zeggen, indien wij haar boven de onder-
{==264==} {>>pagina-aanduiding<<}
vinding den voorrang gaven? Wij leeren er brave en slechte karakters in kennen. De liefde voor het Vaderland (over hetwelk de Heer fokke zich al vrij zonderling uitlaat, hetzelve, naar Recensent's inzien, zeer ongepast met een huurhuis vergelijkende) wordt in deze school gekweekt, gevoed en aangevuurd, en geweldenaren en onderdrukkers, gedurende hun leven gevreesd en gevleid, worden in de Geschiedenis ontmaskerd en, door de vrije pen van den Historieschrijver met eene zwarte kool geteekend, voor de Nakomelingschap ten toon gesteld.
Doch deze en zoo vele andere niet min gewigtige voordeelen, welke de Geschiedenis kan aanbrengen, verdwijnen geheelenal, wanneer de gebeurtenissen en lotgevallen van Volken en Staten op eene boertende wijze worden voorgesteld. Niet om cicero na te praten, niet uit eene dwaze pedanterie, maar op zeer gewigtige gronden, vorderen wij, dat ieder Schrijver de Geschiedenis, welke hij te boek stelt, met zekere achtbaarheid voordrage. Welk eenen indruk kan men anders van zijne voorbeelden verwachten? Zoo b.v. de karakters van nero en antoninus pius nooit anders, dan in den smaak van fokke waren voorgesteld, zoude men dan wel zoo algemeen den eersten als een zedelijk monster (en daarvoor blijven wij hem houden, schoon fokke zijne ondeugden zoekt te bewimpelen en hem eenen Gek noemt) verfoeijen, - den laatsten als een' weldoener der Menschheid zegenen? Juist omdat het doel der Historie zoo ernstig, zoo edel, zoo achtbaar is, moet zij ook op eene ernstige wyze worden voorgedragen. Zoo dit op eenen burlesquen, plat-komischen trant wordt gedaan, zal haar doel nimmer bereikt worden. De belangrijkste voorvallen in de Geschiedenis zijn van zoodanigen aard, dat men er niet over schertsen mag. Het gevoel van het betamelijke, de goede smaak, ons eigen hart verbieden zulks om strijd. Stijl en voordragt moeten zich schikken naar de zaken, die men verhandelt. Wie zal over de verschrikkelijke rampen, die een Volk geteisterd hebben, eene luchtige Vaudeville opdreunen? Wie zal uit de menigte van treurige tooneelen, die ons de Geschiedenis aanbiedt, de stof voor een Kluchtspel ontleenen? Zoude men het dulden kunnen, dat men ons den moord van cicero op eene satyrieke wijze verhaalde? en zal fokke ons al de tooneelen, welke hem nog te beschrijven staan,
wanneer er slechts domme of slechte personen in voorkomen, op eene vermakelijke wijze voorstellen? Zal hij ons den dood van oldenbarneveld en de witten al schertsend en op zijne manier vertellen? Wie, die niet geheel van gevoel ontbloot is, zal niet, alleen op de gedachte hiervan, het Boek, vol van verontwaardiging, uit de handen werpen? Neen! de Geschiedenis mag niet vermaken in dien zin, als fokke vermaakt. Haar karakter is deftigheid en

{==265==} {>>pagina-aanduiding<<}
waarheid, haar voorkomen achtbaarheid en ernst, haar doel deugd en gelukzaligheid, - zij is ‘eene wijsgeerte, die door voorbeelden leert.’
Wij geven gaarne aan den Heer fokke toe, dat de Historie een verhaal is der handelingen van feilbare en dwalende menschen, en niet van Engelen of hoogere Geesten, en wij erkennen tevens, dat men de daden van die feilbare en dwalende menschen, voor zoo ver dezelve dwaas en belagchelijk zijn, ook wel belagchelijk mag voorstellen; doch wij ontkennen, dat men zulks in de Geschiedenis mag doen. Dat de Heer fokke (en wie ook anders daartoe lust moge hebben) het een of ander wezenlijk belagchelijk voorval, de eene of andere belagchelijke personaadje uit het dagelijksch leven, of ook uit de Geschiedenis neme, voor zijn oogmerk bearbeide, en in eene Verhandeling of Voorlezing eens regt vermakelijk en Ironisch-Comisch voorstelle, zullen wij nimmer afkeuren: maar dat hij eene geheele Landsgeschiedenis, de Geschiedenis van zijn eigen Vaderland, wier ernstige beoefening, vooral in deze dagen, niet genoeg kan worden aangeprezen, op zulk eene vermakelijke wijze behandele - dit druischt aan tegen de achtbaarheid der Historie, welke een eigen ernstig en edel doel heeft; dit verlaagt haar tot den rang der grappige vertellingen; dit geeft den Lezer onbepaalde, verwarde en niet zelden geheel verkeerde begrippen van personen en zaken, die zij ons wil leeren kennen; dit beneemt haar alle de heilzame gevolgen, die door de kracht van het voorbeeld uit een waardig gebruik van hare voorstellingen noodzakelijk moeten voortvloeijen, en dit moet den Schrijver altijd de feil doen begaan, dat hij nu en dan de belangrijkste stukken vlugtig en ter loops behandele, om daardoor voor nietsbeduidende dingen, doch die uit hunnen aard voor eene satyrieke voordragt bijzonder geschikt zijn, ruimte te vinden.
De Heer fokke hoopt wel, dat elk beoordeelaar van zijn Werk in acht zal nemen, dat hij in hetzelve spreekt tegen ongeletterde Lieden, Vrouwen en Kinderen, en dat het niet voor ernstige Wijsgeeren en Geleerden geschreven is. Doch dit maakt de zaak nog erger. Geleerden, die met de Geschiedenis reeds bekend zijn, mogen de aardigheden van fokke gerustelijk lezen. Zij mogen zich al eens over den tijd beklagen, welken zij met die lektuur hebben doorgebragt, en zich somwijlen over het een en ander eens duchtig ergeren - daarmede houdt het ook op: maar ongeletterden, kinderen, die nog niet weten wat Vaderlandsche Geschiedenis beteekent, zullen zich door de lezing van deze vermakelijke Historie zonder twijfel van onderscheidene zaken en personen verkeerde en geheel valsche, althans bijster verwarde, voorstellingen maken. Neen! het opkomend geslacht moet niet bij fokke ter schole gaan, om de Geschiede-
{==266==} {>>pagina-aanduiding<<}
nis van het Vaderland te leeren kennen. Het is te beklagen, dat de beoefening van die Geschiedenis zoo zeer wordt verwaarloosd; doch wij houden het nog beter, er geheel onkundig in te zijn, dan dat men de Historie als een Roman leze, blootelijk om tot uitspanning en vermaak te dienen, en om zijne eerwaardige Voorouders eens te kunnen uitlagchen. - En dan nog de manier, waarop de Heer fokke vermaakt! Die met 's Mans schriften bekend zijn, weten, dat hij voornamelijk werkt door het Contrast. Hoe deftiger en achtbaarder eenig persoon is, hoe beter de Schrijver er partij van weet te trekken. Met de Heidensche Godheden kan men dat geroezemoes nog al verdragen; maar omtrent personen in de Geschiedenis, die om hunne deugden aanspraak hebben op onzen eerbied, of om hunne ondeugden onze verachting verdienen, is eene dergelijke satyre altijd kwalijk geplaatst.
Het beste van deze vermakelijke Historie is nog, dat dezelve inderdaad niet zeer vermakelijk is. Er komen nog al vele stukken in voor, welke de Schrijver ernstig behandelt, en deze hebben den Rec. het meest voldaan. Daaronder ontmoet men het een en ander, dat belangrijk is, en der aandacht van den Oudheidkundigen niet onwaardig mag worden gerekend. Het Dichtstukje van de XIVde Eeuw heeft ons inzonderheid behaagd, en doet inderdaad der kunst van den Heer fokke eere aan. Maar het zoogenaamde vermakelijke, dat men hier aantreft, verveelt schielijk. Fokke heeft reeds zoo veel in dezen trant geschreven, dat Rec. zich zeer zoude bedriegen, wanneer dit Werk zoo algemeen behaagde, als des Schrijvers vroegere Stukken wel behaagd hebben. Alles is zoo los en luchtig, ja somtijds slordig bewerkt; men ontdekt gemakkelijk, dat de Heer fokke zijne aardigheden niet zelden zoo maar in het wilde hier en daar heen werpt, en dikwijls treft men blijken aan, dat de Schrijver den behoorlijken tijd aan de beschaving van zijn Werk niet heeft besteed. De uitdrukking b.v. het bekwam hem, als het hondje de worst, komt in een kort bestek ten minste driemaal voor. Aan dezelfde overhaasting meent de Rec. te moeten toeschrijven, dat de Heer fokke onderscheidene onnaauwkeurigheden begaat. Zoo noemt de Schrijver op de eene plaats nero en op eene andere domitianus den laatsten der Caesar's, of opvolgers van julius caesar; zoo vinden wij antonius in plaats van octavius, willebrord voor bonifacius, en nu en dan een volzin, die zeer gebrekkig is, ja zelfs geen' zin oplevert, - ongelijkheden en slordigheid in taal en spelling enz.
Rec. vertrouwt genoeg gezegd te hebben, om deze vermakelijke Historie te doen kennen en op den regten prijs te

{==267==} {>>pagina-aanduiding<<}
stellen. Het doet hem inderdaad leed, dat een Man, als de Heer fokke, wiens kunde en bekwaamheden hij waardeert, zijnen tijd aan zulk eenen arbeid verspilt, en hij hoopt, dat onze Natie nog niet zoodanig zal zijn verbasterd, dat de smaak voor Werken van dezen stempel algemeen heerschend worde.




De Man in de vier Tijdperken zijns Levens, door A. Loosjes Pz. Met Platen. Te Haarlem, bij A. Loosjes Pz. 1809. In gr. 8vo. 302 Bl.

De Vrouw in de vier Tijdperken haars Levens, door en bij Denzelfden. Met Platen. 296 Bl.

Bij het inzien der bovenstaande Titels zal het niemand oneigen voorkomen, dat wij beide deze Boekdeelen in ons verslag te zamen paren; gelijk dezelve duidelijk van den Schrijver tot één Werk bestemd zijn. De Man is wel het eerst door de vlugge pen en pers van den Heere loosjes ter wereld ingezonden; doch toen reeds beloofde hij deszelfs levensgezellinne, de Vrouw, te zullen geven, en liet hem inderdaad zoo korten tijd alleen, dat wij kwalijk zijn aanwezen vermogten aan te kondigen in ons Maandwerk, aleer zij in de Vaderlandsche Bibliotheken als gehuwden daarstonden. Wij hebben dus wederom eene nieuwe proeve der ongemeene vaardigheid en werkzaamheid van dezen vermaarden Schrijver, in meer dan éénen zin onder onze Landgenooten beroemd, en welken niemand der onzen welligt evenaart in gezegde vlugheid van vernuft en onvermoeiden ijver. Het is wel zoo, het meeste, dat uit zijne handen en van zijne pers komt, draagt doorgaans, gelijk wederom deze Bespiegelingen, het merkteeken van zulken spoed, waarbij het maugelt aan eene nette en naauwkeurige beschaving, en des Meesters laatste hand ontbreekt. Maar de bevalligheid en losheid van voordragt, benevens de kracht, verscheidenheid en rijkdom van beelden en bijsieraden, de eigenaardige uitvloed eener vruchtbare vinding, vergoeden het gebrekkige in het oog des kunstkenners, of doen hem althans hetzelve te eerder over het hoofd zien. Nog meer wederhoudt ons eene andere en belangrijke reden, om over dezen arbeid des Heeren loosjes eenigzins ongunstig te oordeelen: zij is, de zaak der Deugd, der goede Zeden en van den Godsdienst; waartegen hij niet alleen nergens zondigt, in zijne bespiegeling en schetse van het Menschelijk leven, zoo van de beminnelijke als verachtelijke zijde; maar welke hij steeds uitnemend begunstigt door kieschheid van uitdrukkingen en
beelden, gelijk door nadruk van vermaan en voorstel. Wijd

{==268==} {>>pagina-aanduiding<<}
en zeer uitgebreid was het veld, dat onze Schrijver over te zien en te doorloopen had, strekkende van de wieg tot aan het uiterst perk van during, welk de eene en andere der Seksen op aarde bereiken mag. Haren zoo onderscheiden aanleg, ontwikkeling en spelen; hare Jeugd, met al wat deze ten aanzien van ligchaamschoonheid en geest bekoorlijks oplevert; de valstrikken, waaraan dezelve door zinnelijkheid en verleiding is blootgesteld; gelijk mede de bemoeijenissen, waarmede zij zich in de verschillende standen der Maatschappije, ter bereiking van het doel harer bestemming, onledig houdt. Haren Mannelijken en Huismoederlijken staat, beider wijdverschillende, dan toch, door den Echtelijken band en Ouderlijke betrekkingen, tot één doel zamenloopende bezigheden des levens, veelal gewijzigd naar den kring, waarin de Voorzienigheid hen geplaatst heeft, of wel door zamenloop van middeloorzaken verhief of verlaagde; en het gedrag, welk, dien ten gevolge, den Man en de Vrouw, zoo jegens elkanderen als hun gezin, ook omtrent den Naasten en het Opperste Wezen, betame. Eindelijk het afgaand leven des Grijsaards en der Bejaarde Vrouwe; de raadgevingen, om waardiglijk, en met vermijding der zedelijke gebreken en zielszwakheden des Ouderdoms, hunne dagen te voleindigen, nuttig en bemind te blijven bij het opkomend geslacht, en zich voor te bereiden tegen den aansnellenden overgang in de Onsterfelijkheid. Ziet daar hetgeen elk ligt bevroeden zal dat rijke stoffe ter beschouwing in een tweetal Deelen mogt uitleveren aan de welversneden penne des Wijsgeerigen, en tevens van de Goddelijkheid der Christelijke Openbaringe doordrongen Schrijvers. Men verwondere zich dus niet over den omvang en het gewigt dezer Boeken, waarvan wij alleen den ruwen omtrek geschetst hebben, achtende zulks voldoende wegens de bekendheid van dit onderwerp, waarbij zich niets eigenlijk gezegd nieuws verwachten laat. Ieder van 's Levens tijdvakken beslaat in dezelve
bijkans een gelijk getal van bladzijden, hoezeer loosjes wel het langste bij de kindschheid vertoefde, en wij niet zonder vreeze zijn, of zijne breedvoerigheid over dezelve wel zoo algemeen behagen zal, dat men ten haren koste niet gaarne iets meer over den Ouderdom zou wenschen gezegd te zijn. Wij althans hadden ook de bespiegelingen der Bejaarde Vrouwe niet ongaarne iets beter bewerkt gezien, en gevielen ons te dezen die over den Grijsaard ruim zoo goed: ook vonden wij luttel genoegen in de flaauwe beschrijving der Maagdelijke Schoonheid; een onderwerp, waaraan zich voormaals een homerus zelfs niet waagde. Deze aanmerkingen (en meer van gelijken aard konden wij voordragen) vloeiden ons ter penne uit, eer wij bedachten, om boven gezegde reden, ons daarvan te willen onthouden. Wij vergoeden het, door, uit den overvloed van

{==269==} {>>pagina-aanduiding<<}
schoone en tevens nuttige plaatsen, in dit Werk voorkomende, onder andere, de tafereelen van de gevolgen van den Wellust, in ieder Boekdeel, met gepaste en onderscheiden kleuren, zoowel als stijl, geschetst, der Jeugd van beide Seksen aan te prijzen ter lezing en gestadige herinaering, wanneer de verleiding haar met den bekorenden gifbeker nadert. Trouwens men kent genoeg, en herkent hier weldra de fiksche hand des Schrijvers, om ons ontslagen te houden van eenig bijzonder staal uit dezen zijnen arbeid over te nemen. Het jammert ons alleen, dat de uiterlijke tooi, waarmede zijn Man en Vrouw in het licht verschijnen, zoodanig is, dat zij zich te zeer als leden der zoogenaamde Groote Wereld voordoen, en eeniglijk, althans voornamelijk, daardoor bestemd schijnen tot een sieraad voor de boekzaal der Aanzienlijken en Rijken. Gedrukt op schrijfpapier, met een schoon vignet op elken titel, en bovendien beiden uitgedost met een viertal platen van vinkeles, dragen zij te weinig den stempel des tegenwoordigen tijds, waarin de zieltogende welvaart van dit Rijk, helaas! ten gronde dreigt te gaan. Hoezeer wij dus, als kunstminnaars, ons verblijden zouden en roem willen dragen op keurigheid van uitgaven, die onze Vaderlandsche pers voortbrengt (*), thans zijn wij eenigzins verontwaardigd over die volstrekt noodelooze praal bij een Werk als dit. Is het niet te verwachten, dat, hoewel anders de lagere standen ook nut en leering halen mogten uit deze Bespiegelingen der vier Levensperken, ja schoon zij zelfs mede voor hun schijnen geschreven te zijn, dezen zullen afgeschrikt worden, om met eenen zoo zwierigen Man en Vrouwe kennis te maken, dien zij, wanneer bezuiniging en spaarzaamheid nog Vaderlandsche pligten zijn, niet te hunnent ontvangen mogen. Hartelijk wenschen wij den Heere loosjes toe, dat zijn verdienstelijk Geschrift toereikenden aftrek moge hebben onder onze vermogende Landgenooten; dan meenen wij tevens, ten slotte, het grootst getal onzer Medeburgeren omtrent deze en soortgelijke pracht-drukken te moeten herinneren, dat welligt meerdere wijsheid en even nuttige levenslessen voor hun te halen zijn uit oudere en onverdiend in een' hoek geschoven Boeken.


{==270==} {>>pagina-aanduiding<<}

De Tweede Openbare Tentoonstelling der Voortbrengselen van de Hollandsche Nationale Vlijt te Amsterdam in 1809. In drie Zangen, met Bijlagen. Amsterdam, bij Schalekamp en van de Grampel. 1809. In gr. 8vo.

Een zeer gepast Dichtstuk, waardig de gelegenheid, waarbij het werd vervaardigd, als verheffende den roem der Koninklijke Inrigting ter bevordering der nationale nijverheid. Hoe zeer een aantal kunsttermen en eigen namen van personen en goederen, natuurlijker wijze, maat en rijm belemmerden, heeft de Dichter, echter, dit bezwaar aan zijne kunst onderworpen, en zijn vers rijst ver boven het dagelijksche en middelmatige van vele gelegenheids-dichten. Zeer gepaste Ophelderingen en Bijlagen leveren, bij eene korte schets van de vroegere aanleiding tot het invoeren der hedendaagsche Tentoonstellingen in het algemeen en van Holland in 't bijzonder, een naauwkeurig verslag wegens de uitgedeelde Eerprijzen van 1808 en 1809, met vermelding van den voet, waarop het Gouvernement deze zaak heeft ingerigt. Zeer te regt is dit Stuk aan Z.M. den Koning, als eersten Oprigter dezer aanmoediging, opgedragen.

Tafereelen uit het Nonnenleven. Zamengesteld uit de papieren der vernietigde Beijersche Kloosters. Naar den tweeden verbeterden druk uit het Hoogduitsch vertaald. Te Amsterdam, bij J.F. Nieman. 1809. In gr. 8vo. 159 Bl.

'Men zal (na duizend jaren) de ruïnen der Abdijen omtrent met hetzelfde gemengde gevoel naderen, als waarmede wij thans de puinhoopen der oude roofkasteelen beschouwen;’ dit is mogelijk; evenwel het is zoo de loop van 's menschen geest, misschien dat men in die toekomende tijden het nu algemeen, of liever het nu nog niet eens algemeen verfoeide terug wenscht; het heilige Kloosterleven heeft toch zoo wel eene bekorende als eene afschuwelijke zijde, en wat zou men niet al kunnen zeggen ten voordeele van een gezelschap van menschen, die, hunne rust en geluk in de tegenwoordige wereld niet kunnende vinden, zich van dezelve afzonderen, om het in eene betere te zoeken? terwijl zoo menige daadzaak bewijzen kan, dat ook het Klooster niet zelden eene veilige schuilplaats was voor de ongelukkige vervolgde deugd, en daarenboven, in de hand der Voorzienigheid, een middel geweest is ter bevordering der bewa-
{==271==} {>>pagina-aanduiding<<}
ring en beoefening van geleerdheid en de fraaije letteren. Intusschen doet dit zeer weinig af, en men heeft, immers in ons oog, wel weinig kennis van dat heilige Kloosterleven en geheel deszelfs strekking, - wel weinig kennis van de geschiedenis in vroegeren en lateren tijd, of moet wel zeer bevooroordeeld zijn, indien men zich over de opheffing der Kloosters meer bedroeven dan verheugen wil; wij voor ons althans schreven niet gaarne voor dezelve eene verdediging. En wat de Nonnen betreft: ‘Eene goede Moeder, eene brave, teedere Echtgenoote, eene arbeidzame, werkzame Huishoudster, is meer waardig, dan honderd Nonnen,’ - ook al konden wij van deze, gelijk nu maar al te veel het geval is, niet zeggen, dat zij ‘in eene taal, welke zij niet verstaan, tot God bidden, slechts werktuigelijk den mond in het koor openen en hare longen in beweging brengen, het hart echter koel en ledig laten; elkander wederzijds honen, beleedigen, vervolgen, en, zonder de stem der rede te hooren en
uit eigene overtuiging goed te handelen, zich als werktuigen leiden laten, beheerschen en beheerscht worden.’ Deze Tafereelen uit de papieren van zeker Clarissinnen Klooster bevelen wij der lezing aan van een' ieder, die met de inwendige gesteldheid van zoodanig gesticht, en de uit den aard van hetzelve voortvloeijende, of ook wel roevallige, maar vrij algemeene armzaligheden, nader bekend wil zijn; en wij vonden geene de minste reden, om aan de echtheid van dit verhaal te twijfelen. Het bevat de geschiedenis van een diep ongelukkig meisje, eene beminnelijke dweepster, die de wereld en een haar allezins gelukkig huwelijk opofferde, en, na vrij wat moeite, (want hare ouders waren niet bemiddeld) in het Klooster kwam. Hoe het daar toeging, wat het onschuldig schepsel lijden moest, hoe en waarom zij mishandeld werd, en op welk eene bijzonder gelukkige wijze hare ellende ter kennis kwam van den menschlievenden Vorst (deze geschiedenis behoort nog tot het midden der vorige eeuw) en door hem werd opgeheven, zegt ons dit treurig en over het geheel eenvoudig verhaal, hetwelk wij niet zonder aandoening lezen konden; terwijl wij overtuigd zijn, dat, als de geschiedenis van ieder Klooster eens aan 't licht kwam, men een aantal nog rampzaliger slagtoffers vinden zou. Indedaad de Kloosters zijn de woningen van waar geluk en inwendigen vrede niet; wij houden diegene onder de Sekse de meest godsdienstige en eerwaardigste, die (om met eenen Apostel te spreken) eenes mans vrouwe geweest is, getuigenis heeft van goede werken, kinderen heeft opgevoed, gaarne heeft geherbergd, der heiligen voeten heeft gewasschen, den verdrukten genoegzame hulp heeft gedaan, en allen goed werk heeft nagetracht, of die dit nog werkelijk doet. En wat de Mannen betreft, zeggen wij met

{==272==} {>>pagina-aanduiding<<}
sterne (ergens in zijne Leeredenen): ‘Laat de logge Monnik den Hemel alleen zoeken, ik voor mij gun hem voorspoed, maar ben wel verzekerd dat ik dien op die wijze nimmer vinden zou.’ Punctum.

De Leeuwenridders. Uit het Hoogduitsch van K.H. Spiesz. Met Platen. Te Amsterdam, bij C. Timmer. 1809. In gr. 8vo. IIde Deel, 250 bl. IIIde Deel, 242 bl.

Uit ons vroeger berigt, betreffende het eerste Deel, kent onze Lezer reeds het opzet van dit uitvoerig en onderhoudend verhaal, en ook daaromtrent ons niet ongunstig gevoelen. Wij kunnen intusschen den Schrijver niet verder volgen; de gebeurtenissen vermenigvuldigen zich al te zeer, en het geheel is te aaneengeschakeld, dan dat ons bepaald bestek dit gedoogen zou. Een aantal ongelukken, verbroedering met een ander verbond van ondeugenden, bewerkt door helsche list en bedrog, deelneming in de Kruistogten naar het H. land, moord aan de Leeuwenridders, ijsselijke wraak, en eindelijk hoe de overgeblevene getrouwen het verbond van den Leeuw uit noodzake ontbinden, - ziet daar ontzettende bijzonderheden; zoo dat ons gezegde bevestigd wordt, dat de geschiedenis dezer Leeuwenridders een ijsselijk treurig einde neemt. Aan stalen van heldenmoed, trouw, en liefde voor eer en regt, - aan roerende proeven van de sterkste, teederste liefde, - in één woord, aan alles, wat in het eerste Deel beviel, ontbreekt het ook niet in den verderen afloop der geschiedenis; zoo dat men ook dit vervolg en slot met hetzelfde deelnemend gevoel en genoegen lezen zal.

Merkwaardige Voorvallen uit de Algemeene Wereldgeschiedenis. Geschikt voor het eerste onderwijs in de Historien; bijzonder voor Stads- en Dorps-scholen. Door G.G. Bredow. (Naar de derde verbeterde Hoogduitsche uitgave.) Te Nijmegen, bij J.C. Vieweg. In kl. 8vo.

Dit kinderboekje, der vermeldinge te lang ontgaan, geeft over de Wereldgeschiedenis een aaneengeschakeld overzigt, en tevens het merkwaardigste; hier en daar zeer goede opmerkingen en voldoende aanleiding om onderhoudend en nuttig met de kinderen over de geschiedenis te spreken. In één woord, de beoordeelaar deed het zich door zijne eigene kinderen voorlezen, en bevond dat het aan den titel beäntwoordt, en dat ook de Vertaler, voor hetgene hij er aangaande ons Vaderland heeft ingevoegd, dank verdient.





{==273==} {>>pagina-aanduiding<<}

Algemeene Vaderlandsche Letter-oefeningen.

Geschiedenis van de Christelijke Kerk in de Achttiende Eeuw; door A. Ypey, Doctor en Hoogleeraar in de Godgeleerdheid enz. te Harderwijk. Xde Deel. Te Utrecht, bij G.T. van Paddenburg en Zoon. In gr. 8vo. 663 Bl. - Dit Deel is ook afzonderlijk te bekomen, als het Tweede Deel der Geschiedenis van de bijzondere Kerkgenootschappen en Godsdienstsecten der Protestantsche Dissenters in de XVIIIde Eeuw.

Aan den Hoogleeraar A. Ypey, enz. Te Leyden, bij J. van Thoir. 1810. In gr. 8vo.

Gewetensdwang, Domheid en Onverschilligheid, gelijk zij doorgaans elkander in de hand werken, zoo zijn zij ook eenstemmig ter bevordering van overeenkomst in gevoelens, en ter handhaving van uitwendige eensgezindheid in het Godsdienstige. Het heilzame van dit uitwerksel schijnt strijdig met het onedele der oorzaken. Wie toch, die eenigzins nadenkt over onvervreemdbaar regt en dure verpligting, gruwt niet van Gewetensdwang, Domheid en Onverschilligheid! Dan het zegenrijke van derzelver nu bedoelde gevolgen is ook slechts schijn. Zij brengen wel te wege uitwendige overeenstemming en rust, maar die vergeleken mag worden bij het onberoerde van stilstaande modderpoelen, niets dan ongezonde dampen doende opstijgen. Immers Gewetensdwang maakt de vrijheid van denken tot misdaad, Domheid benevelt het redelijk vermogen, en Onverschilligheid verlamt alle veerkracht der ziele. Eenheid des geestes, bevestigd door den band des vredes, kan, als de vrucht van echte verdraagzaamheid, alleen bestaan door godsdienstige vrijheid. Intusschen is deze moeder der verlichting de voedster tevens van verschil in gevoelens. Waren de onderwerpen van den Natuurlijken en Geopenbaarden Godsdienst zoo helder en eenvoudig, dat geringe mate van schranderheid genoeg ware dezelve naar eisch te bevatten, 's menschen kortzigtigheid zou geene bron kunnen zijn van verschil-
{==274==} {>>pagina-aanduiding<<}
lende denkwijze. Stonden bovendien de driften steeds onder de heerschappij, die haar moet besturen; het verschil in denkwijze, het onderzoek en de verlichting voordeelig zijnde, zou nimmer schadelijk worden voor den vrede der Kerke. Maar meestal heeft het tegengestelde plaats. Vele onderwerpen laten stoffe over voor bespiegeling. Zij kunnen uit onderscheiden oogpunten worden bezigtigd. Sommige, wil men te diep indringen, gaan de bevatting te boven, en zullen, aan deze zijde des grafs, voor 's menschen kortzigtigheid wel beneveld blijven. Geen wonder, derhalve, dat de gevoelens ongelijk worden; en wanneer men nu niet
slechts belang stelt in de begrippen, die men voor de aannemelijkste houdt, maar aan dezelve waardij hecht op eene wijze, dat de geestdrift eenen anderen denktrant met te grooten ijver veroordeelt, dan zijn de scheuringen meestal onvermijdelijk. Waar vrijheid van Godsdienst heerscht, elke Gezindte dezelfde bescherming geniet, en geene geldmiddelen ontbreken, ziet men, bij gebrek aan verdraagzaamheid, van tijd tot tijd nieuwe Secten ontstaan. Hier gaven verschillende gevoelens over leerstukken, daar onderscheiden denktrant over de wijze van prediken, ginds uiteenloopende begrippen over deze en gene Kerkgebruiken, elders geringe beuzelingen aanleiding om de verdeeldheden onder de Christenen te vermeerderen, die, zekerlijk strijdig met den geest der Evangelische leere, echter ook, hier en daar, nuttige gevolgen hadden.
Uit genoemde hoofdbronnen zijn opgeweld die bijzondere Kerkgenootschappen en Godsdienstsecten der Protestantsche Dissenters in de 18de Eeuw, welke door den Hoogleeraar ypey in dit Deel vermeld zijn. Voor de laatst gemaakte aanmerking kunnen bijzonder de Methodisten ten bewijze dienen, van welke wij in de eerste plaats een geschiedkundig Berigt aantreffen. Want buiten het voordeel, dat zij anderen aanbragten, die door hunne dweeperij waardij leerden stellen in gezonder begrippen, hebben zij veel goeds gesticht, door hunne ernstige predikwijze, bij de geringe volksklasse; gelijk wij zien zullen uit een beknopt verslag van 't geen de Schrijver in zijn Werk uitvoerig mededeelt.
Johan en karel wesley, zich in 1729 aan de Hoogeschool te Oxford in de wetenschappen oefenende, rigtten, met twee andere Studenten, morgan en kirkham, een Gezelschap op ter onderlinge volmaking in de Latijnsche en Grieksche Letterkunde. In hunne bijeenkomsten des

{==275==} {>>pagina-aanduiding<<}
Zondags, lazen zij alleen het Nieuwe Verbond in den grondtekst. Dit gaf aanleiding tot godsdienstige gesprekken. Het Gezelschap groeide aan in leden, (waaronder zich jacob hervey en vooral george whitefield naderhand onderscheidden,) hield zich bezig ter onderlinge stichting in kennis en godzaligheid, en begon deszelfs nuttige werkzaamheid naar buiten, door het bezoeken van gevangenen, en het uitdeelen van kleine godsdienstige schriften aan behoeftige menschen te Oxford. Hun bedrijf en oogmerk ruchtbaar wordende, behaagde geheel niet aan hunne Medestudenten. Een derzelven, johan bingham, zeide eens spottende: ‘Er is hier aan de Akademie eene nieuwe soort van Methodisten opgestaan;’ doelende op toen bekende Geneesheeren, die naar zekere Methode hunne zieken behandelden. Van daar de naam, het Genootschap, vervolgens door hen opgerigt, bijgebleven; alzoo de Studenten, sedert, hetzelve de Klub der Methodisten noemden.
In de voornaamste hoofdpunten der leere verschilden zij niet van de Episkopale Kerk, waartoe zij behoorden. Toen deze echter rekkelijker werd in het voorstaan eener Algemeene Genade, hielden zich de Methodisten te dezen meer aan de Puriteinen; schoon zij in de Kerkplegtigheden, tegen welke de laatsten zoo zeer ijverden, meer de Episkopale Kerk bleven volgen. Maar 't geen de Methodisten inzonderheid aanspoorde tot het prediken enz. op hunne wijze, was de trant, waarop men in de Episkopale Kerk wel diepzinnig philosopheerde over de voornaamste geloofspunten en voorschriften der Zedekunde, maar de Beoefeningsleer vergat, van welke de Predikanten der XVIIde Eeuwe zoo veel werks hadden gemaakt. Het Christelijk prediken had voor het uitspreken van zedekundige vertoogen plaats geruimd. Dit was droog, onvruchtbaar, en baarde tegenzin bij het volk, 't welk daarom dikwijls de kerk verliet, als de Predikant den kansel beklom om de Leerrede te houden, nadat de gewone eerdienst, bestaande in bidden en zingen, volbragt was. Godsdiensteloosheid onder alle klassen van menschen, vooral bij de geringe, was van dat misbruik het gevolg; en ter stuiting van dit kwaad vereenigden zich de Methodisten, die, voor Enthusiasten uitgekreten, ook wel in 't dweepachtige vervielen en hier en daar geestelijke beroeringen werkten, maar toch het volk, voor 't welk zij in de kerken niet alleen, maar ook in de open lucht en op

{==276==} {>>pagina-aanduiding<<}
de straten predikten, meermalen, van ongodsdienstigheid en zedeloosheid, op den beteren weg terugbragten.
De openbare tegenstand, dien zij vonden, deed de Gebroeders wesley, in 1735, naar Georgie, in Noord-Amerika, vertrekken, om te beproeven of zij daar meer nut konden stichten. Niet alleen aan hunne landgenooten, maar ook aan de Heidenen, predikten zij aldaar het Evangelie.
Het Gezelschap der Methodisten, te Oxford gebleven, verminderde. Whitefield was, zoo 't schijnt, de laatste, en vandaar, schoon te onregte, als het hoofd dezer Secte beschouwd. Ook deze ging naar Amerika, doch keerde, even als j. wesley, naar Engeland terug.
Door nader bekend te worden met de Evangelische Broeders, schijnt wesley een voorstander geworden te zijn van de leer der algemeene genade; 't welk tusschen hem en whitefield een hevigen pennestrijd veroorzaakte, die, eene scheuring ten gevolge hebbende, de Methodisten, omstreeks 1741, in Wesleyanen (ook Universalisten en Arminianen) en Whitefieldianen (ook Partikularisten en Kalvijnisten genoemd) verdeelde, die zich echter, met den tijd, tot hun gemeenschappelijk doel vereenigden. Eene vereeniging der Methodisten met de Evangelische Broederen was van korten duur ten tijde van wesley en van zinzendorff, die, als hoofden van twee aanhangen, hoe eenstemmig in doel en beginselen, elkander te naijverig schenen. Sedert zijn de leden dier Genootschappen weer nader aan elkander door Christelijke liefde verbonden.
Doe boete - geloof - gehoorzaam! was de zinsprenk van wesley, en ook de hoofdinhoud zijner Leerredenen. Deze leer, en de wijze, waarop zij gepredikt werd, beschouwden sommigen als een nieuwen weg ten Hemel, en werd veracht van hun, die meer ophadden met de bevordering van kennis en deugd, dan met de opwekking van enkel godsdienstig gevoel. Anderen vonden in die leer het ware voedsel voor het hart, het leven van hun geloof, en de kracht ter zaligheid. Wanneer er in de Episkopale Kerk een Methodistisch Leeraar predikte, was de kerk vol, anders schraal voorzien. De tegenstanders bewerkten, dat de kerken voor de Methodistische Leeraars gesloten werden; en alzoo is dan de aanhang der Methodisten tot het bijzonder Kerkgenootschap van dien naam gevormd. Intusschen kan men thans niet meer zeggen, dat zij een

{==277==} {>>pagina-aanduiding<<}
afzonderlijk Genootschap uitmaken, 't welk eene algemeene geloofsbelijdenis en dezelfde gebruiken volgt. Zij vereenigen zich met alle Christenen, die, naar hunne denkwijze, in waarheid dien naam verdienen. Met de Kwakers vermengen zij zich echter niet. Anders hebben zij, even als de Evangelische Broeders, hunne geloofsgenooten onder alle Gezindten.
Na eerst eenigen tijd, toen zij uit de Kerk geweerd waren, op de openbare wegen of buiten de steden in het veld gepredikt te hebben, werd hun het bouwen van Kerken in Londen en elders toegestaan, die Tabernakelen en Kapellen in groote, doch in kleine steden of plaatsen Preekhuizen genoemd worden.
Het getal der Methodisten is steeds toegenomen; in 1747 werd het op 12,000, in 1787 op 50-, en in 1797 op meer dan 80,000 begroot, en zal welligt thans boven de 100,000 geklommen zijn. Na den dood van wesley is er onder de Methodisten van zijne partij in Engeland eene groote verdeeldheid ontstaan, die hen nog in aanhangen onderscheidt. Het Genootschap heeft zich niet alleen in Europa, maar tevens in Afrika en Amerika uitgebreid. Wat hunnen inwendigen Kerkstaat betreft, zij waren oorspronkelijk Dweepers en Enthusiasten, maar zijn mettertijd verbeterd. In 't begin werkte hunne predikwijze Nijkerksche beroerten, door haren meerderen invloed op het zenuwgestel dan op het hart en verstand. De aanmerkingen, hierover door den Hoogleeraar ypey ter nedergesteld, zijn zeer juist en fraai, even als de bedenkingen over de heilzame vruchten, die uit dit overdrevene, nadat het tot de ware kalmte was afgedaald, ontstonden. Te regt wordt ook het karakter der Methodisten tegen de verguizing der andersdenkenden verdedigd. Zijn hunne begrippen somber, de oefeningen, waartoe zij zich verpligten, lastig, hunne zeden zijn eerbiedwaardig. De openbare Godsdienstoefeningen zijn eenvoudig en stichtelijk ingerigt. Buiten de gewone, hebben zij bijzondere opwekkingsuren, en bovendien nog ééns in de maand nachtvergaderingen bij volle maan, die niet zoo zeer ten doel hebben elkander door godsdienstige gesprekken te onderhouden, als wel den Allerhoogsten en den Verlosser te verheerlijken - en die, waren zij niet te langdurig, en voor den ambachtsman, die daags werken moet, ongeschikt, naar het oordeel van ypey, zeer heilzaam en navolgenswaardig mogten gerekend worden.

{==278==} {>>pagina-aanduiding<<}

Op het verslag nopens het Kerkbestuur, het Herderlijk Opzigt, de Leer, en eenige onderscheidene Aanhangen onder de Methodisten, volgen Letterkundige en Biographische brigten van johan wesley en george whitefield. De eerste, geen Redenaar, verhielp het zwakke zijner stem en het ongevallige zijner houding door ernst en nadruk in de voordragt, verduurde kloekmoedig allen tegenstand, onderscheidde zich door menschlievendheid, en toonde zijne geleerdheid in de uitgave eener menigte groote en kleinere schriften van een dicht-, taal-, geschiedkundigen, wijsgeerigen, geneeskundigen en godgeleerden inhoud. De laatstgenoemde was in geleerdheid aan wesley niet gelijk, maar overtrof hem in welsprekendheid, zelfs door bolingbroke, hume en anderen bewonderd. Terwijl wendeborn hem als een geestelijken Kwakzalver afschildert, geeft hervey van hem deze getuigenis: ‘Ik heb den voortreffelijken Dienstknecht van Jezus Christus leeren kennen. Waarlijk ik zag geen Christen, die op aarde den Hemel zoo nabij kwam. Men kent dezen beminnenswaardigen en voorbeeldigen man niet genoeg; anders zoude men, in plaats van hem te verkleinen, hem liefhebben en hoogachten. Wat mij betreft, ik zag nog geen zoo levend afdruksel van onzen Heer, geen zoo levend afbeeldsel van onzen Verlosser, geen zoo verheven vermaak in God, geene zoo algemeene welwillendheid omtrent de menschen, geen zoodanig geloof aan de Goddelijke beloften, geen zoo brandenden ijver voor Gods eer; en dit alles zonder de minste gemelijke luim, zonder dwang, maar verhoogd door den innemendsten omgang, en bestuurd door de gezonde rede en de wijsheid der H. Schrift.’
Weinige en van geen belang zijn de Theologische schriften der Methodisten. In Kritiek en Exegese waren hunne Leeraars doorgaans vreemdelingen. Hunne Leerredenen, waarvan echter weinigen het licht zien, waren geheel Asketisch. Een hunner voornaamste grondbeginselen is, dat de mensch hier op aarde tot dien trap van zedelijke volkomenheid stijgen kan, dat hij buiten het bereik is van zonde, en onvatbaar voor ongeregelde begeerten. Deze volmaaktheid wordt, naar hunne begrippen, in één punt des tijds, door de kracht des geloofs gewerkt. Hunne kanselvoordragt is zeer eenvoudig, en alleen strekkende, om, op een' populairen toon, op grondige verbetering des harten aan te dringen, ten einde goede vruchten van een' goeden boom worden ingezameld. Ook hierin

{==279==} {>>pagina-aanduiding<<}
hebben zij vorderingen gemaakt. Hetgeen in vroegere tijden dikwerf wartaal en plat was (te welken opzigte zelfs wesley en whitefield niet altijd de welvoegelijkheid in acht namen) is in latere dagen derwijze veranderd, dat de Hoogleeraar ypey geene zwarigheid maakt te verklaren, dat de meesten den regel van quintiliaan volgen, die leert om zelf te gevoelen 't geen men anderen wil doen gevoelen; zoo dat op hun, Pectus est quod disertos facit, wordt toegepast. Van deze Methodistische Leeraars moet men intusschen de zoogenaamde Leekenpredikers uitzonderen, die doorgaans zeer ongeschikt zijn voor het werk der Evangeliebediening. De geletterde Godsdienstleeraars worden meestal aanvankelijk gevormd in het Instituut, door wesley te Kingswood omstreeks 1768 opgerigt. Dergelijke vindt men ook te Londen. Vandaar gaan zij over tot hoogere scholen, en worden op de gewone wijze bevorderd. Zulk eene hoogeschool, waar alles in den Methodistischen geest is ingerigt, is er door de Gravin van huttington, welke tot de partij van whitefield behoorde, in het Vorstendom van Wallis, alsmede ergens in Schotland, gesticht.
Het verslag, rakende de Methodisten, wordt door den Hoogleeraar ypey besloten met een berigt van de onaangenaamheden, hun door de Episkopalen aangedaan, doch waartoe zij zelven wegens onbetamelijken ijver aanleiding gaven. Zij verachtten de schriften der beroemdste Engelsche Godgeleerden. Tillotson had, bij v., naar het oordeel van whitefield, het Christendom niet beter gekend dan mohammed. Deze en dergelijke smadelijke oordeelvellingen vervulden de harten der Episkopalen met verontwaardiging, en deden schriften te voorschijn komen, waarin het publiek tegen deze dweepende Pietisten gewaarschuwd werd. Wesley en whitefield, gelijk reeds gemeld is, hebben insgelijks tegen elkander de pen gevoerd - en door de Evangelische Broeders zijn ze in vroegere dagen uitgemaakt voor valsche profeten, paapsche straatpredikers, zielenverleiders en kinderen des duivels. Naderhand zijn zij jegens elkander verdraagzamer geworden. Na het wegvallen der hoofden, zijn de ligchamen meer vereenigd; en, naar gelange hunne begrippen zuiverder zullen worden, zal ook hun doel, om godsdienstigen ernst, door verlichting des verstands en verbetering des harten, naar de eenvoudige leer van Jezus, te verbreiden, onder den zegen van boven te beter gelukken.

{==280==} {>>pagina-aanduiding<<}

Men ziet uit dit verslag, op welk eene wijze, ook in dit Deel, de Hoogleeraar ypey voortgaat zijne taak te bearbeiden. Hier en daar wenschten wij mindere langwijligheid, hetwelk door beknopter schrijftrant zou kunnen bevorderd worden. Van alle de volgende stukken dergelijk uittreksel te geven, hoe aangenaam welligt voor onze Lezers, zou te veel plaats wegnemen. Blijkens het overzigt van den inhoud dezes Deels, vinden wij in hetzelve, behalve het berigt van het Kerkgenootschap der Methodisten, van bl. 1-86, Historisch verslag van dat der Glassieten of Sandemannianen in Groot-Brittannië, bl. 86-90. - van het Kerkgenootschap, Christo Sacrum, te Delft, bl. 90-146. Geschiedenis van de bijzondere Godsdienstsecten der Protestantsche Dissenters in de XVIIIde Eeuw, bl. 146-148. Historisch verslag van de Secte der bedorven Mystieken, bl. 148-183. Geschiedenis der Vuurmystieken, bl. 183-301. - der overige bedorven Mystieken, bl. 301-303. Berigt aangaande de Schwenkfelders, bl. 303-309. - de Geïnspireerden, bl. 309-322. - de Gichtelianen, bl. 322-331. - de Buttlerianen, bl. 331-335. - de Ellerianen of Ronsdorpers, bl. 335-368. - de Brugglerianen, bl. 368-373. - de Borsenianen, bl. 373-376. - de Zionsbroederen, bl. 376-378. - eenige later bedorven Mystieken, bl. 378-388. - de Labadisten, bl. 388-424. - de Hebreeuwen, Hattemisten, Deurhovianen, en Schortinghuizianen, bl. 424-429. - eenige Separatisten in Engeland, bl. 429-433. - de Swedenburgianen, bl. 433-510. - eenige voorname Mannen
onder de bedorven Mystieken, bl. 510-569. Historisch verslag van de Secte der Dweepers, bl. 569-663.
Welk eene menigte Kerkgenootschappen en Secten! Voegt hierbij de Aanhangen, welke reeds in de voorgaande negen Deelen dezer Geschiedenis der XVIIIde Eeuw verhandeld zijn - wie kan hier aan denken, zonder den wensch van meerdere eenstemmigheid te vernieuwen? Zal dezelve eindelijk vervulling bekomen? Wij willen ons geene voorspellingen veroorloven, doch zien met genoegen elke poging, die op goeden grond wordt aangewend, om de breuken te heelen, en op onderscheidene plaatsen ook niet ongezegend zijn gebleven. Dit schrijvende, kunnen wij ons niet weerhouden nog te gewagen van 't geen wij hier betreffende het Genootschap Christo Sacrum vinden. Wij voelen ons hiertoe te meer genoopt, om tevens onze Lezers bekend te maken met den Brief, aan den Hoogleeraar ypey, over eenige aanmerkingen, in gemeld verslag voor-
{==281==} {>>pagina-aanduiding<<}
komende. Deze Brief, door Mr. j.h. onderdewijngaart canzius, Leeraar bij het Genootschap Christo Sacrum te Delft, geschreven, is in fikschen stijl gevat, op heuschen toon gestemd, en kan, onzes inziens, niet dan aangenaam en vereerend zijn voor den Hoogleeraar, als daarin de erkentelijke hulde, voor de schoone, krachtige en mannelijke bewerking van dit stuk, openlijk ontvangende.
Christo Sacrum heeft ten doel de bevordering van eenheid des geestes door den band des vredes, onder het staan blijven in de waarheid. Het verlangt, uit alle onderscheidene Protestantsche Genootschappen, waarvan zij nogtans leden blijven, Christenen bijeen te zamelen. ‘Zoo dit den stichteren werkelijk gelukt ware,’ zegt ypey, ‘zou men het proefondervindelijk bewezen zien, dat eene dadelijke vereeniging van Protestantsche groote en kleine Godsdienstgenootschappen zeer mogelijk ware.’ - ‘Dit is,’ zegt de Briefschrijver, ‘inderdaad gelukt. Het Genootschap bevat ongeveer honderd leden uit Hervormden, Lutherschen, Remonstranten, Roomschen, waarvan niemand ooit poging heeft aangewend, om zijn Kerkgenootschap te verlaten (hoe zeer men van de Roomschen kan zeggen, dat, uit hoofde van de geheele Protestantsche inrigting des Genootschaps, hunne betrekking tot derzelver eerstgemelde hoedanigheid, als vanzelve, ophoudt) en echter allen zich gestadig, in den geest des Genootschaps, aan het Avondmaal laten zien.’
Eene andere aanmerking geeft gelegenheid ter ontwikkeling van het oogmerk van den buitengewonen Leerdienst, die door het Genootschap op den 31 December, tot sluiting van het jaar, plegtig gehouden wordt. Men herinnert de vergaderden aan het gebeurde met Kerk en Vaderland en bijzondere kringen der zamenlevinge. Juich- en Treurliederen worden aangeheven wegens stoffe van vreugde en droefheid door elk ondervonden. Het, door koren, bij die gelegenheid aangeheven lied wekt eene treffend klimmende aandacht. De inhoud van hetzelve is eenvoudig stichtend, en wordt door den Eerw. onderdewijngaart canzius in den Brief medegedeeld. - Keurige Gezangen wisselen bij gewone en plegtige Eer- en Leer-diensten de Gebeden en Leerredenen af, - Gezangen, deels door den Medeleeraar j. van haastert gedicht, deels over-
{==282==} {>>pagina-aanduiding<<}
genomen uit de Bundels der Doopsgezinden, uit de Evangelische Gezangen, de Liederen van van alphen, enz.
Als een wezenlijk gebrek der inrigting van het Genootschap, merkt ypey aan, dat er te min gewigt gesteld schijnt te worden in de uitlegging des Bijbels bij het houden der Leerredenen - dan dit wordt door onderdewijngaart canzius in eene breede aanteekening opgehelderd en wederlegd.
Als Leden van Christo Sacrum zijn dezulken door de Hervormden gecensureerd, die daarna hunne kinderen niet meer in de Hervormde Kerk, maar in Christo Sacrum lieten doopen. Dit wordt ook door den Hoogleeraar ypey afgekeurd, en in 't gemeen de bediening des Doops beschouwd als een dier kwalijk gekozen middelen, welke de belangen des Genootschaps hebben tegengewerkt, dewijl alle in het Genootschap gedoopten daardoor ééne bijzondere Gezindte uitmaken, waaromtrent het beter geweest ware, dat, bij de meerdere vestiging des Genootschaps, deswege beschikkingen gemaakt waren, die minder tegenstand zouden hebben gevonden; terwijl dan ten minste het derde artikel der Kerkenorde bij de Hervormden niet had kunnen gelden tegen den Eerw. j. van haastert, een' der Leeraren des Genootschaps. - Over alle deze bijzonderheden vindt men in den Brief van onderdewijngaart canzius juiste en belangrijke aanmerkingen.
Behalve deze, en enkele van minder gewigt, vinden wij een paar aanmerkingen, bij welke wij onze Lezers nog een oogenblik willen bepalen.
De Hoogleeraar ypey berigt, dat tot het Avondmaal in Christo Sacrum niet slechts de leden des Genootschaps, maar ook alle Christenen, van welke Gezindte dezelve zijn mogen, die er tegenwoordig zijn, genoodigd worden, mits zij vooraf bij bestuurders kennis van hun voornemen geven, en blijk van lidmaatschap van eenig Christelijk Genootschap openleggen. Dit wordt door onderdewijngaart canzius toegestemd, als strookende met de wetten; doch bekende personen, schrijft hij, worden staande de bediening toegelaten. Men neemt deze voorzorge uit vrees voor misbruik. Maar zou deze vrees gegrond zijn, en het niet met den geest des Genootschaps en den aard der Plegtigheid beter strooken, dat men elk, bekend of onbekend, op eigen proeve, aan de Tafel des Heeren noodigde? Wie vermeet zich, over de geschikt- of ongeschiktheid zijns broeders te oordeelen! om nu niet uit te

{==283==} {>>pagina-aanduiding<<}
weiden over de mogelijkheid, dat eene deelneming bij iemand, door dadelijke stichting daartoe genoopt, het beginsel zijn kan eener waarlijk Christelijke hervorming!
Het Genootschap heeft eene belijdenis, bestaande uit eenige artikelen, die door den Hoogl. ypey (bl. 106 en 107) worden opgegeven, en waarbij hij (bl. 129) niet ondienstig eenige andere gevoegd acht. De Hoogl. erkent wel, dat, ten opzigte der gevorderde artikelen, de Socinianen van de overige Protestanten geheel afwijken; doch deze komen, als hier te lande geene bijzondere Gezindte uitmakende, niet in aanmerking; terwijl alleen den Neologen deze artikelen tot ergernis zouden kunnen strekken. - Maar welke zijn die Neologen? Dezulken (volgens bl. 108) die zich alleen naar de beoefening der Zedeleer van het Evangelie Christenen noemen. - Bij deze gelegenheid weder niet kunnende verbergen onze afkeerigheid van het gescherm met het woord Neoloog, zien wij niet dat de bedenking rakende de Socinianen steek houde, daar toch ieder individu zich met Christo Sacrum moest kunnen verbroederen. Maar is onderdewijngaart canzius ook wèl geslaagd in zijne aanmerking op bovengemelde woorden des Hoogleeraars? Immers, zoo men toch artikelen maakt, gelijk Christo Sacrum gemaakt heeft, waarom dan niet derzelver getal vermenigvuldigd, en uit alle belijdenissen allen overgenomen? Dit te vreemd luidende, heeft men, naar de aanmerking des Briefschrijvers, Christenen willen oproepen en geen Genootschap beleedigen, en, in het aanvoeren van geloofswaarheden, het evenwigt tusschen het te veel en te weinig bewaren. Recensent verbeeldt zich geen Neoloog te zijn, in bovengemelden zin dezes woords; en echter zou hij zwarigheid maken in het onderschrijven van alle de artikelen van Christo Sacrum, althans in het vaststellen van dezelve voor een
Genootschap, welks edel doel is vereeniging, langzame herstelling der breuke, gelegenheidschenking tot verbroederen. Ten aanzien van de bepaling der leerstukken, zou de Recensent, des geraadpleegd geweest zijnde, geadviseerd hebben: Men legge den éénigen grondslag: jezus de christus. Elk zie toe, hoe hij daar op bouwe! - want de Apostel (wien men toch geenen Neologischen denktrant zal toedichten) zegt: Niemand kan een ander fundament leggen. Men make huishoudelijke schikkingen, die buiten 't geweten omloopen; maar in een Genootschap van zulk eene algemeene Christelijke bedoeling komen geene artikelen, onzes in-
{==284==} {>>pagina-aanduiding<<}
ziens, te pas. Elke Leeraar predike, bescheiden, naar zijne overtuiging, en elke leek volge het licht, 't welk hij meent te moeten volgen. Dus kan het gebouw des Christendoms op den regten grondslag worden opgetrokken, in navolging der apostelen zelven, die van de eerste Christenbelijders ook geenen anderen dan 't geloof in jezus den ghristus vorderden. - Hoe zeer wij dus den Brief met genoegen gelezen hebben, moeten wij in dit opzigt van den Eerw. Schrijver verschillen; en hoe zeer wij over 't geheel het Werk van den Hoogleeraar ypey aanprijzen, kunnen wij onder andere ons zegel niet hangen aan zijne woorden, bl. 109: ‘Dat er geen Kerkgenootschap bestaan kan zonder Geloofsformulieren, en dat, ja zelfs wanneer alle Kerkgenootschappen zich met elkander tot één Genootschap vereenigen wilden, er dan nog, ter bevordering van de goede orde, zulk een formulier plaats zoude moeten hebben.’

Leer der Gelukzaligheid, door J.M. Sailer. (In II Deelen.) Iste Deel: waarin de ware Gelukzaligheid des Menschen besta. IIde Deel: hoe men gelukzalig worden kunne. Te Groningen, bij J. Oomkens. In gr. 8vo. Te zamen 859 bl.

Een voortreffelijk Werk, waarvan reeds de eerste Uitgave in 1787, 1791, in 't oorspronkelijke is in het licht verschenen, en waarmede wij, terwijl het nu ook in een Nederlandsch kleed is te voorschijn getreden, ons verpligt rekenen de Lezers van ons Maandwerk nader bekend te maken.
Ik ben; ik zou wel willen gelukzalig worden. Ik heb ook een denkbeeld van mijn Ik, eene bewustheid van mijn streven naar welzijn. Hoe dieper ik mijn Ik doorzoeke, des te zekerder ontdek ik in mij het denkbeeld van het goede, dat men deugd, en het denkbeeld van het allerbeste, dat men God noemt. Ook gevoele ik in mij eene behoefte, om aan het bestaan van het allerbeste te gelooven, en om naar het goede te streven. Even zeker gevoele ik, dat ik nog niet goed ben, en dat mij ook nog zuiver, duurzaam welzijn ontbreekt. - Met deze stellingen zijn de volgende denkbeelden over menschelijk goed en welzijn, als zekere waarheden, verbonden. Men kan

{==285==} {>>pagina-aanduiding<<}
ze evenredigheden noemen. 1. De ware, duurzame gelukzaligheid van den menschelijken geest, welke hij hier beneden kan bereiken, is gelijk aan zijnen reinen verheugden zin. 2. Gelijk deze gelukzaligheid is, zoo is ook de volkomenheid van den menschelijken geest. 3. Gelijk het is met de volkomenheid, zoo ook met de deugd des menschen. 4. Gelijk de deugd, zoo is ook de waarde van den menschelijken geest. 5. Gelijk de waarde, zoo is ook de goedheid der menschelijke daden, en de goedheid des menschen zelven. 6. De goedheid der menschelijke daden en de goedheid des menschen staan juist gelijk met den goeden, reinen wil. 7. Gelijk de goede, reine wil des menschen, zoo is zijne eenstemmigheid met alle gekende of gedachte schikkingen, rigtingen, eischen, oogmerken des allerbesten, d.i. der onzigtbare goedheid, wijsheid en magt. 8. Gelijk de eenstemmigheid van den menschelijken wil met den goddelijken, zoo is de wijsheid van den mensch. 9. Gelijk deze wijsheid des menschen, zoo is zijne vatbaarheid en waardigheid, om aan eene onsterfelijkheid, aan eene eeuwigheid der zuiverste vreugde te gelooven, en de onsterfelijke, zuiverste vreugde deelachtig te worden. 10. Gelukzaligheid, volkomenheid, deugd, waarde, goedheid, reine wil, eenstemmigheid tusschen de menschelijke en goddelijke wijsheid, voor de zuiverste vreugde vatbaar en dezelve waardig te zijn; dit alles staat ten eenemaal gelijk met den geest der zelfsverloocheninge, welke de hinderpalen der gelukzaligheid, volkomenheid enz. wegruimt, en het licht, dat ons de Allerbeste schijnen laat, volgt, en met de kracht, welke hij ons verleent, medewerkt. - Dit is de hoofdzakelijke inhoud van het eerste Deel.
In het tweede wordt dit voortgezet, door de oplossing der volgende vragen. 1. Hoe kan ik goed, dat is, voor de gelukzaligheid vatbaar en dezelve waardig worden? 2. Hoe kan ik beter, dat is, voor de gelukzaligheid meer vatbaar en dezelve meer waardig worden? 3. Hoe kan ik de genoegens, welke mij te beurt vallen, regt genieten en onder het genot veredelen, en hoe kan ik mij vele ware genoegens bereiden? 4. Hoe kan ik ongevallen, die komen, op eene waardige wijze dragen, en mij vele besparen? 5. Hoe kan ik op eens anderen goed en welzijn invloed hebben?
Elk, wien het om tevredenheid en volkomenheid te doen is, zoo verre wij menschen, in dit leven, daarvoor

{==286==} {>>pagina-aanduiding<<}
vatbaar zijn, en die tot dat einde verlangt steeds wijzer en beter te worden, ontvangt hier, omtrent deze gewigtige onderwerpen, gepaste inlichting en allersterkste aansporing. Ook wij wenschen deswege dit stichtelijk Boek in veler handen. Geen verstandig Protestant, zoo hij anders Godsdienst en Christendom bemint, zal hetzelve minder achten, omdat de Schrijver tot de Roomsche Kerk behoort. 't Geen deze van de Protestanten afgescheiden houdt, komt, bij deze gemoedelijke onderwijzing in de leer der gelukzaligheid, niet zoo zeer te pas. En, in zoo verre, vereenigen wij ons gaarne met den toegezwaaiden lof aan den Schrijver en Uitgever. Wij kunnen evenwel niet nalaten, eenige aanmerkingen te maken.
1. Het Werk is, onzes inziens, te omslagtig. Onder die soort van Lezers, bij welken men mag verwachten dat de onderrigtingen van sailer een goed onthaal zullen vinden, zijn er niet zeer vele, die lust hebben, om over de behandelde stoffe twee Boekdeelen te lezen.
2. De orde is ook niet overal natuurlijk. Veel gepaster, bij voorbeeld, zou de geheele leer aangaande de noodzakelijkheid en wijze der bekeering, hoe kan ik beter worden? in het tweede Deel vooraan geplaatst geweest zijn, bij het antwoord op de voorafgaande vraag, hoe kan ik goed worden? De overweging des doods (IIde D. bl. 25.) had integendeel voegzamer beneden moeten gebragt zijn tot de hulpmiddelen, om eenmaal gewortelde deugd en vroomheid te versterken en te bevestigen.
3. Ook is ons een voornaam deel der aanwijzingen toegeschenen wat te scherpzinnig, en over 't geheel te wijsgeerig te zijn, om dit Werk, als Volksboek, bij 't godsdienstig onderwijs in de beoefeningsleer, aan elk in handen te geven.
4. Gaarne zouden wij ook vele bastaardwoorden en vreemde uitdrukkingen, van welke de Vertaler, uit wondere schroomvalligheid, niets heeft laten verloren gaan, weggelaten gezien hebben. Onze taal is zoo wel, als de Hoogduitsche, rijk genoeg, om de meening van den Schrijver volkomen verstaanbaar uit te drukken, indien men zich slechts de moeite wil geven, om er behoorlijk partij van te trekken.
5. Men ontmoet eindelijk ginds en elders vele gezochte sieraden, ongepaste tegenstellingen, en eene vertooning van geleerdheid, die deskundigen hier niet verlangen en de minder geoefende menigte niet verstaat, en voorts niet

{==287==} {>>pagina-aanduiding<<}
zelden bepalingen, waaraan de vereischte helderheid ontbreekt, bewijsredenen, die onvoldoende zijn om te overreden, oplossingen van tegenbedenkingen, die geen steek houden, en voorschriften tot bevordering van een gelukzalig leven, wier gepastheid tot zoodanig einde niet zoo duidelijk in 't oog valt, immers niet boven andere, die men met eenige bevreemding weggelaten vindt.
Desniettemin bevat dit Werk zoo veel goeds, zoo veel uitmuntends, dat men, deze en dergelijke gebreken over 't hoofd ziende, er niet weinig nut uit zal kunnen trekken. De veelvuldige, op diepgaande menschenkennis en warm Godsdienstgevoel gegronde, aanwijzingen en bestieringen, die wij allerwegen aantreffen, zijn veelal zoo onderhoudend, innemend en doelmatig, dat men van de aandachtige lezing niet wel kan terug komen, zonder het ernstig en bevallig gelaat der deugd beter, dan voorheen, aanschouwd, en zich als van zelfs gedrongen gevoeld te hebben, om zich op de regte beoefening derzelve ijveriger en standvastiger toe te leggen.




Diatribe in Politices Platonicae principia, quam, Praeside V. cl. P.G. van Heusde, ad publicam disceptationem proponit Auctor J.L.G. de Geer. Traj. ad Rhen. 1810. Ex officinis O.I. van Paddenburg et J. van Schoonhoven. 8vo. form. maj. pp. XVI, 191.

Een heerlijk proefstuk uit de Wijttenbachiaansche School. Een van derzelver uitmuntendste Kweekelingen, de voortreffelijke Utrechtsche Hoogleeraar van heusde, die, voor ettelijke jaren, zijn welbekend overschoon Specimen Criticum in Platonem in het licht gaf, doet ons in deze onder zijn opzigt bewerkte en verdedigde Verhandeling zien, hoe uitnemend hij zich zijnen tegenwoordigen aanzienlijken werkkring ten nutte maakt, om die regte wijze van lezen en beoefenen der Ouden smakelijk en belangrijk te maken, waarin hij, in den grooten wijttenbach, zulken onvergelijkelijken voorganger en wegwijzer gehad heeft.
Ons Maandwerk minder geschikt zijnde voor een gepast uittreksel uit een Akademisch Strijdschrift over zoodanig onderwerp, als in dit Werk wordt behandeld, zullen wij ons vergenoegen met den hoofdinhoud slechts aan

{==288==} {>>pagina-aanduiding<<}
onze Lezers mede te deelen. Het bevat de grondbeginselen der Platonische Wijsbegeerte, betreffende de Staatkunde. Deze zijn, uit de schriften van Plato zelven, door den edelen de geer, in wien de Heer van heusde den smaak voor dien goddelijken Wijsgeer had weten op te wekken, met de grootste oplettendheid en naauwkeurigheid nagespoord, tot zekere hoofdplaatsen gebragt, en daaruit een wel zamenhangend leerstelsel ontworpen; en wel in dier voege, dat wij niet weten, of wij meer ons moeten verwonderen over het diep doordringend verstand, dan over de buitengemeene scherpzinnigheid en wijduitgestrekte taalkennis van den Schrijver. De verhevene Wijsbegeerte van Plato, of wel van Socrates, door denzelven sprekende ingevoerd, wordt daarin zoo duidelijk en zoo bevallig in derzelver ware gedaante voorgedragen, dat het vrij algemeen tegen dezelve opgevat vooroordeel moet wegvallen. Zie hier het kort beloop van deze keurige Verhandeling.
Zij bevat drie Hoofdstukken, waarvan het eerste handelt over de verkeerde wijsgeerige begrippen, welke, ten tijde van Plato, in Griekenland, en wel voornamelijk te Athene, over waarheid en valschheid, over deugd en gelukzaligheid, en over de Goden, door de zoogenaamde Sophisten voorgestaan wierden, en over den lossen en wankelen staat van het burgerlijk bestier te Athene ter zelver tijd, veroorzaakt door de onbezonnen roekeloosheid van het volk en de bedriegelijke kunstgrepen der volkshoofden te Athene. In het tweede worden de stellingen en grondbeginselen der zuivere Platonische Wijsbegeerte opengelegd, zoo ten aanzien der Zedeleer, als der Staatkunde. Op aangenomene grondbeginselen betreffende waarheid en deugd, op de onderscheiding van drie deelen in de menschelijke ziel, de rede, de gramschap en begeerlijkheid, en van vier hoofddeugden, waarin de menschelijke volkomenheid vervat is, wijsheid, dapperheid, matigheid en regtvaardigheid, alsmede op deze grondstelling, dat er voor den redelijken mensch geen geluk is zonder deugd; op deze stellingen en grondbeginselen bouwde Plato zijne staatkundige grondregels, die dan hier tot eenige hoofdpunten gebragt, en, in eene geleidelijke orde, onderscheidenlijk verklaard worden. Het derde Hoofdstuk, eindelijk, handelt over sommige vreemdklinkende stellingen der Platonische Staatkunde, zoo ten aanzien der Regeer- als Huishoud-kunde. Van de eerste

{==289==} {>>pagina-aanduiding<<}
soort zijn deze: dat de Regenten Wijsgeeren, en aan geene wetten gebonden zijn moeten. Van de tweede: dat alle goederen, ook de Vrouwen, moeten gemeen zijn, en dat deze zoo wel, als de Mannen, benoembaar zijn tot burgerlijke ambten. Hier wordt ook onderzocht, waarom Plato, in zijn werk over de Wetten, van deze gevoelens is afgegaan.
Wij wenschen de Utrechtsche Hoogeschool geluk met zulken roemwaardigen Voedsterling, en verblijden ons, met den geleerden van heusde, over deze buitengemeene vrucht van zijn uitstekend onderwijs.




Bijdragen tot de beoefening der Geneeskunde, verzameld op mijne Reizen door Duitschland, Zwitserland en Frankrijk, door Ernst Horn, Doctor in de Genees- en Heelkunde, enz. Uit het Hoogduitsch vertaald door A. Moll, Doctor in de Geneeskunde. Iste Deel. Te Amsterdam, bij W. Brave. 1809. In gr. 8vo. 435 Bl.

Het doet den Recensent waarlijk leed, dat de arbeid van den Heer moll, zoo niet nutteloos, ten minste overtollig is geweest. Immers, zoodra eenig Schrijver, na verloop van eenige jaren, eene nieuwe, omgewerkte, verbeterde uitgave zijner hersenvruchten geeft, heeft eene vertaling der eerste uitgave weinige of geene waarde. Nimmer kan alzoo de Vertaler den Recensent ten kwade duiden, wanneer hij den Geneeskundigen berigt, dat Doctor horn, in den jare 1807, deze zijne in 1799 uitgegevene Bijdragen, op nieuw bewerkt, nagezien en aanmerkelijk veranderd, onder den titel van Anfangsgründe der Medicinischen Klinik, het licht heeft doen zien; en het verwondert dus Rec. zeer, dat een liefhebber van het lezen van horn's geschriften en van de aanwending zijner leere in de practijk, gelijk de Vertaler ons verzekert te zijn, onbekend is geweest met deze nieuwe uitgave, welke in alle opzigten aanmerkelijk van de eerste verschilt, en zich vooral ook door de bijvoeging van latere waarnemingen en oordeelvellingen aanprijst. Rec. kan zich derhalve met geene bepaalde beoordeeling van de voor hem liggende vertaling bezig houden. Dat echter die vertaling naauwkeurig zij, en in alle opzigten lof verdiene, voegt hij er gaarne nevens; willende hij te-
{==290==} {>>pagina-aanduiding<<}
vens met verlangen de gelegenheid afwachten, dat de Vertaler ons, in eenig geschrift, het een of ander tegen horn's gevoelen strijdig begrip en beredenering (waartoe de nieuwe uitgave, zoo wij meenen, hem ook zal kunnen in staat stellen) zal aanvoeren, mededeele, om hem alsdan billijker lof toe te zwaaijen.




Algemeene oordeelkundige Geschiedenis der Godsdiensten, van C. Meiners, Hofraad des Konings van Grootbrittannië en gewoon Hoogleeraar in de Wijsgeerte te Göttingen. Uit het Hoogduitsch vertaald door W. van Volkom, Leeraar bij de Hervormden te Nieuwenhoorn. Iste Deel. Te Leyden, bij L. Herdingh. 1809. In gr. 8vo.

De erkentenis van een opperst magtig, wijs en goed Wezen, dat om zijne albevattende grondhoedanigheden door den mensch moet vereerd worden, is eene zoo onontbeerlijke behoefte voor onzen geest, dat wij ons, zonder deze aanneming, in een doolhof, vol van verwarringen, verliezen. De geschiedenis van ieder Mensch, en hoe veel te meer nog van alle, hetzij min of meer beschaafde, Volken, bewijst dit ten volle. Dan, de streving, om deze behoefte te vervullen, is zeer verschillende, en eene echte geschiedenis dezer strevinge is eene onwaardeerbare bijdrage tot de geschiedenis der ontwikkeling van den menschelijken geest zelven, daar deze, in zijne overpeinzing van het oneindige en deszelfs vermenging met het eindige, zoo ligtelijk tot dwaal- bij- of on-geloof overslaat. Het is deze arbeid, dien de, door een aantal geleerde schriften zoo beroemde, Hofraad meiners, in het alhier aangekondigde Werk, ondernomen, en, naar zijn gevestigd standpunt, ter vergelijkinge van alle Godsdiensten der vroegere en latere tijden, meesterlijk heeft uitgevoerd. Dit Iste Deel, welk nog door twee anderen zal gevolgd worden, behelst, in drie Boeken, het Onderzoek wegens de algemeene eigenschappen der Godsdiensten, de Geschiedenis van het Fetischisme, en die van den Doodendienst en der Vergodinge van levende, zoo wel als gestorvene Menschen.
Het Iste Boek bevat alzoo, na eene bijzondere opgave van des Schrijvers ontwerp, de nasporing der onderscheidene algemeene gronden, die, bij dit uitgestrekte Onder-
{==291==} {>>pagina-aanduiding<<}
zoek, in aanmerking komen. Wij zullen die, zoo kort mogelijk, mededeelen. - De Godsdienst is zoo oud, als het menschelijke Geslacht zelf. - Er bestond nooit een Volk zonder Godsdienst. - Dezelve had zijnen grond in het onvermogen van onbeschaafde menschen, om de ware oorzaken der natuur-verschijnselen op te sporen. - Het Veelgodendom was de eerste Godsdienst van den onbeschaafden natuur-mensch. - De eerste Godheden waren Huis- of persoonlijke Bescherm-goden, en deze werden, naderhand, tot Volks-goden verheven. - Men schreef denzelven allerlei menschelijke behoeften, ongevallen, hartstogten, ja zelfs gebreken toe, wier willekeur gevreesd, wier genade gesmeekt en wier ongenade moest worden afgewend. - Deze Godsdiensten hadden nadeeligen invloed op der menschen verlichting en geluk, vooral ten aanzien van onverdraagzaamheid, vervolgzucht en bekeerings-ijver. - Het Veelgodendom verwekt, over het geheel, onder gelijke omstandigheden, minder Godsdienstijver, dan het Eengodendom. - De oorspronkelijke Godsdienst vermengde zich wel ras met andere bijvoegselen, naar gelang van plaatselijke reizen en behoeften, vooral uit Egypte, Phenicië, Klein Azië en Thracië in Griekenland. - Leerstellingen en gebruiken vormen zich naar de staatsinrigting en zeden van elke Natie, en er is alzoo geene eenheid des geloofs te hopen: gelijkheid alleen in aanleg en uiterlijke omstandigheden brengt Volken en Godsdiensten nader tot elkanderen. - De Godsdiensten werkten meer op het hart, dan op het verstand, en worden door de verlichting verbeterd.
Het IIde Boek beschrijft het aanbidden van gemeene, dikwerf walgelijke, voorwerpen der natuur, doorgaans met éénen naam Fetischen genoemd, bijzonderlijk de vereering der Dieren van allerlei soort, des Vuurs, van den Phallus en Lingam en der onbekende en allegorische of verbloemde Godheden, waaronder alles behoort, wat aan bekende en onbekende werken van natuur en kunst hoogere krachten toeschreef, en gewone en ongewone gebeurtenissen als gewrochten aanmerkte van hoogere wezens.
In het IIIde Boek, eindelijk, is begrepen de geschiedenis van de vereering der afgescheidene zielen van Voorvaderen, van de aanbidding van Levenden of Gestorvenen, van de verschijning, vermenschelijking en rangschikking der Goden, ook der Heiligen met derzelver overblijfselen.
De twee laatstgenoemde Boeken, gansch en al geschied-
{==292==} {>>pagina-aanduiding<<}
kundig zijnde, laten geene gelegenheid over van verkorte mededeeling, en moeten derhalve zelve worden ingezien; gelijk wij ook dat geschiedkundige met stilzwijgen moesten voorbijgaan, welk door den Schrijver, tot bewijs zijner gronden des eersten Boeks, in het breede is aangevoerd.
Onze Lezers zullen ligtelijk uit den aard dezes Werks zelven asleiden, dat hetzelve voor zeer onderscheidene oogpunten vatbaar is, en alzoo gewisselijk, hier en daar, van den Schrijver verschillen. Dit zelfde had ook, onder het lezen, bij den Recensent plaats; ook de kundige Vertaler heeft, door zijne geleerde Aanteekeningen, zulks dikwerf doen blijken. Dan, waar het aankomt op zoodanige bewijzen, die het aanzijn van gevoelens en gebruiken bevestigen, moet men inderdaad de uitstekende belezenheid, geleerdheid en getrouwheid, des Schrijvers roemen, daar hij telken reize de bronnen aanvoert, waaruit hij zijne geschiedkundige berigten geput heeft.
De vertaling is, voor zoo ver wij, zonder vergelijkinge van het oorspronkelijke, kunnen nagaan, allezins getrouw; stijl en spelling zuiver Hollandsch: slechts eene enkele keer mishaagde ons eene uitdrukking, zoo als op bladz. 160: ‘De Sophisten loochenden niet slechts het aanwezen van een Wezen enz.,’ voor aanzijn, en het woord relikwiën op bladz. 357, hetgeen de Vertaler zelf naderhand, op bladz. 401, door overblijfselen verbetert. - Wij verlangen zeer naar het vervolg, en wenschen dit Werk, om deszelfs belangrijken inhoud, gaarne in handen van ieder onderzoek- en waarheid-minnenden, die het zich ten pligt maakt, om, uit de afdwalingen en verbijsteringen der menschelijke kennis, zijne eigen kundigheden en godsdienst-begrippen, hoe langer zoo meer, te zuiveren.




Geschiedenis van Oud-Griekenland, van J. Del. de Sales, in het Nederduitsch vertaald en met Aanmerkingen en Bijvoegselen vermeerderd, door Mr. S.I. Wiselius. Iste Deel. Met Kaarten en Afbeeldingen. Te Amsterdam, bij J. Allart. In gr. 8vo. 353 Bl.

De Heer wiselius, die, door Oudheidsmin gedreven, de zucht voor de Oudheid ook bij onze der geleerde letteren onkundige Landgenooten wilde opwekken, en te dezen einde de Reize van den Heer le

{==293==} {>>pagina-aanduiding<<}
chevalier, vergezeld van zijne Aanteekeningen, onlangs in het licht gaf (*), leende zyne vertaalpenne aan de boven aangeduide Geschiedenis van Oud Griekenland, en verrijkte ook dit Werk met zijne Ophelderingen en Aanteekeningen.
Eene Voorrede strekt ter aanprijzing van de beoefening der Geschiedenis voor lieden van allerlei sranden. Bepaalder tot het Werk voorhanden komende, schrijft hij: ‘Is nu de Geschiedenis in 't algemeen zoo leerrijk, welk een geluk dan, dat er mannen geweest zijn, die de gebeurtenissen tot ons hebben overgebragt, van welke Griekenland het prachtig en woelig tooneel is geweest, en wier keurige en waarheidminnende veders de lotgevallen en bedrijven ons beschreven hebben van het beroemdst en tevens zonderlingst Volk, dat zich ooit op den aardbodem vertoond heeft, welks jaarboeken ons, in eene sterk uitkomende schilderij, alle die deugden en gebreken met derzelver gevolgen voor oogen stellen, die wij elders, bij deze en gene Volken verdeeld, uit de algemeene gedenkrollen der wereld moeten nasporen en opzamelen.’
De Heer wiselius noemt het Werk voorhanden ‘een Stuk, dat in zijne soort bezwaarlijk eene wedergade heeft; waarin de sales zijn schitterend vernuft, zijne uitgebreide kennis, zijne groote belezenheid, zijnen keurigen smaak en geslepen oordeel op het treffendst heeft ten toon gespreid; waarin hij, zonder zich aan de gunst der Vorsten, of aan de wufte genegenheid der ligtzinnige Menigte het minst te laten gelegen liggen, de heerschzuchtige Vermeesteraars en dwangzieke Oppergebieders in het waar daglicht plaatst, de feilen der Adelregeringen allen Volken, tot afschrikkende voorbeelden, met de best gekozene verwen maalt, en de deerlijke rampen kennen doet, die onder den, op zichzelven, zoo wenschelijken vorm van bestuur, in welken de eenige alleen wettige Souverein, het volk namelijk, zijne oppermagt onmiddellijk uitoefent, bij mangel aan kennis van het waarachtig staatsbelang, uit de spoorloosheid der hartstogten, en uit een verkeerd begrip van de Gelijkheid en Vrijheid, op welke de mensch een onvervreemdbaar regt heeft, en zonder welker genot eene Burgermaatschappij noch geluk

{==294==} {>>pagina-aanduiding<<}
noch bloei mag verwachten, de Staten zoo dikwerf hebben geschokt en van een gereten.’
Allezins gelukkig onderscheidt zich de Heer wiselius van het gros der Vertaleren. Tijdruimte en bekwaamheid stellen hem in staat om aan een Werk regt te doen ervaren, en zijnen Landgenooten ook dit Werk te leveren, waaruit zoo veel te leeren is. Wegens zijne Aanteekeningen en Bijvoegsels verklaart hij, dat de meesten niet voor de Geletterden in ons Vaderland, maar voor hun, die niet bekend zijn met de oude talen, en voor de geleerdheid oefenende jeugd, geschreven zijn. Hoe zeer wiselius den oorspronkelijken Schrijver geprezen hebbe, is het er echter verre af, dat hij niet somtijds van hem verschille, en dit in zijne Aanteekeningen doe blijken.
Daar de Heer de sales, in de Inleiding, gelijk hij het uitdrukt, ‘voor een oogenblik, het penseel der Geschiedenis varen laat, en dat der Wijsgeerte in de hand neemt, als geschikter om den aardkloot en de menschen in 't groot te schilderen,’ heeft de Vertaler, kennis hebbende aan Doctor j.e. doornik's, ten tijde zijns schrijvens, nog onuitgegeven Wijsgeerig-Natuurkundig Onderzoek aangaande den oorspronkelijken Mensch (*), zich daarvan bediend in zijne aanmerkingen op dit gedeelte des Werks. - De Schrijver is vrij ruimschoots in zijne veronderstellingen; de Vertaler merkt dit te meermalen op, doch toont, niet min dan zijn Voorganger, wel een gewaagden stap te durven doen, den Aardkloot uit een Geologisch oogpunt beschouwende. Van de sales hoofddenkbeeld zal men zich een begrip kunnen vormen uit dit weinige ten voorbeelde: ‘Veranderingen van groot belang hebben er plaats gehad in de ingewanden van den aardkloot en op deszelfs oppervlakte, en dit is een gevolg der wetten, door welke het geheele stelsel der werelden bestuurd wordt. De natuur behoudt de stof, doch speelt met de vormen; en in de daad er is niets zonderlings in gelegen, dat de beweegbare woonplaats van wezens, die zich 's ochtends ontwikkelen, om des avonds te sterven, aan eenige wisselvalligheid onderworpen zij. - Deze groote grondbeginselen zijn miskend geworden door alle Schrijvers, die hunne nachtrust aan de beoefening der hooge oudheid hebben toegewijd: en zie

{==295==} {>>pagina-aanduiding<<}
daar, waarom, in weerwil van zoo vele boeken, die den weidschen titel van Algemeene Geschiedenis dragen, de Wijsgeer op alle plekken van Europa, waar de kunsten bloeiden, te vergeefs eene Geschiedenis van den Mensch gezocht heeft. - Aan alle de bekende Algemeene Geschiedenissen ontbrak in de eerste plaats een eerste deel. Dewijl men de Geschiedenis van den Aardkloot niet met die der Volken, die denzelven bewonen, hand aan hand heeft doen gaan, is hieruit voortgevloeid, dat de plaats des tooneels geheel onbekend is gebleven, en dat gevolgelijk niet dan het kleinste belang wordt genomen in de helden, die men op dat tooneel eene rol doet spelen.’ - Wiselius voegt hier, in eene Aanteekening, bij: ‘Zij hadden nog een tweede gebrek, dit namelijk, dat men geen onderscheid maakte tusschen eene Natuurlijke Geschiedenis (physiogonia) en eene Natuurlijke Beschrijving (physiographia) zoo wel van het menschelijk geslacht als van den Aardkloot. Ware men daar op bedacht geweest, men had niet de eerste op de tweede gebouwd, maar den tegenovergestelden en beteren weg gevolgd.’
Voorts is deze Inleiding ingerigt, om den toestand des Aardkloots, naar zijn begrip, te doen kennen, in dat voor altoos gedenkwaardig tijdperk, met welks geschiedenis hij den Lezer zal bezig houden. Dit wijsgeerig tafereel keurde hij noodzakelijk, om onze denkbeelden te bepalen op dat Volk, 't welk, onder alle de bekenden, zich aan het menschelijk geslacht het meest verdienstelijk gemaakt heeft.
In de Algemeene Aardrijkskunde van Griekenland heeft de Schrijver zich bediend van de beste oudste en nieuwste Werken. Eene Kaart, daarvolgens opgemaakt, wordt den Lezer voorgelegd, daar hij eerst Klein Azie behandelt en eene Plaatsbeschrijving levert. De Vertaler is niet altoos eenstemmig met den Schrijver; en niet vreemd, daar er zoo veel in de oude Aardrijkskunde te ontwarren valt, waartoe de een en ander hun best doen.
De vaste kust van Griekenland trekt voorts beider aandacht; en 't is daar, dat de betoovering van der Inwoneren Geschiedenis de droogheid der naamlijst van de plaatsen minder dan elders doet gevoelen. Zoo des Schrijvers als des Vertalers denkwijze over Volksvrijheid en Slavernij kan uit dit kleine staaltje blijken. Van de Galerij der Perzen, ten tijde van pausanias geroemd, gewaagd hebbende, vermeldt de sales: ‘De markt, waar men de

{==296==} {>>pagina-aanduiding<<}
Galerij der Perzen had opgerigt, werd in volgenden tijd versierd met twee tempels, eenen aan caesar, den anderen aan augustus gewijd. Deze twee gedenkzuilen van slavernij schenen intusschen weinig geschikt, om te staan tegen over zegeteekenen, die den moed der Lacedemoniers, en inzonderheid derzelver onafhankelijkheid, in het geheugen terug riepen.’ - Op het woord versierd, in deze zinsnede, maakt de Vertaler deze aanmerking: ‘Ik zou liever zeggen ontsierd. Of kan het laaghartig vleijen van Dwingelanden en Volksverdrukkers ooit tot eer strekken? Hetgeen onze Schrijver zelf er onmiddellijk op volgen laat, toont, zoo zijne vrijheidlievende denkwijze anderzins al niet bleek, dat hem het woord decoré bij vergissing is uit de pen gevloeid.’
De beschrijving van den Archipel aanvangende, merkt de sales op: ‘Het valt bezwaarlijk, den geest een naauwkeurig denkbeeld voor te stellen van de menigte van Eilanden, die den Archipel van Griekenland vormen, wanneer men dezelve niet rangschikt op eene wijze, die den Geschiedschrijver en den Aardrijkskundigen tevens voldoet. Alle de verdeelingen, welke men tot hier toe gegeven heeft, zijn, als te zeer vermenigvuldigd, onvoldoende; het schijnt dat er slechts twee noodig zijn. De eerste rang moet de Eilanden bevatten, die Klein Azie omringen, en de tweede die, welke, aan het Westen van Griekenland gelegen zijnde, meer tot de aardrijkskunde van Europa schijnen te behooren.’ - Naar deze voorstelling van de schikking, welke hij in de beschrijving dier Eilanden zou in acht nemen, gaat hij te werk.
Griekenlands oorsprong op te delven, is de taak, welke de sales vervolgens aanvaardt. Deze brengt hem tot de Pelasgen, die diepe sporen in het geheugen der menschen hebben nagelaten. Na verscheiden asleidingen, den naamsoorspong betreffende, vermeld te hebben, zegt onze Schrijver: ‘Door eene onbegrijpelijke zonderlingheid is de eenvoudigste en natuurlijkste gronding van het woord Pelasgus juist de éénige, die zoo wel aan de Ouden als aan de Hedendaagschen ontsnapt is. Niemand heeft tot hier toe vermoed, dat hetzelve van het Grieksche woord Pelasgos, dat Zee beteekent, konde afstammen. Ondertusschen strookt deze gelukkige uitlegging en met de natuurkunde en met de geschiedenis.’ Dit toont hij vervolgens, met de Phoeniciers, die de Pelasgen of Menschen van de Zee bij uitnemendheid waren, derwaarts te doen

{==297==} {>>pagina-aanduiding<<}
trekken, en derzelver vroegste geschiedenis op te geven. Trekken, doormengd met scherpe aanmerkingen over Priesterlist en Dwingelandij, welke de Vertaler niet nalaat op te hoogen, met aan te merken, dat zulks niet alleen plaats grijpt ten opzigte der eeuwen, voor de verlichting ontoegankelijk gerekend, maar ten allen tijde, ja ook in onze zoogenaamde verlichte eeuw, op het Menschdom toepasselijk is; onder andere vragende: ‘Heeft het gerammel der ketenen, welke Griekenland en Rome, door hunne inwendige verdeeldheid, door hunne weelde en zedenbederf, zich om den hals haalden, de hedendaagsche Volken, bij het genot van burgerlijke en staatkundige vrijheid, wijzer gemaakt? Neen! de menschen zijn steeds dezelfde, omdat de hartstogten dezelfde zijn, en deze, ongebreideld, steeds dezelfde strekking en dezelfde gevolgen hebben. Het schouwtooneel verandert niet, maar verwisselt nu en dan van sieraadjen; dezelfde rollen worden er steeds op vertoond; de vertooners hebben alleen eene andere kleedije. Dan eerst zullen de menschen uit de voorbeelden van hun, die reeds bestaan hebben, wijzer worden, wanneer de wensch van plato vervuld wordt, en de Wijsgeeren Volksbestuurders en de Volksbestuurders Wijsgeeren zijn zullen.’
De grondvesting der eerste Alleenheerschingen in Peloponnesus houdt den Schrijver vervolgens bezig. Volgens hem, kan de Geschiedenis van Griekenland beschouwd worden onder drie Tijdperken. Het eerste, 't welk de Tijdtafels van Paros voorafgaat, behelst den oorsprong van Klein Azie en van Peloponnesus: deze is de Eeuw der Geschiedkundige sprookjes, en men heeft veel Wijsgeerte noodig, om de kern der waarheid op te sporen onder de driedubbele fabelachtige schors, die haar omgeeft. Het tweede Tijdperk, waarin de Goden plaats beginnen te ruimen voor menschen, dagteekent van den Tijdwijzer van Paros; en de geloofwaardige Geschiedenis van het beroemdste Volk der aarde klimt, zoo als varro dacht, niet hooger op, dan tot de tijdrekening der Olympiaden.
In de opgave der Koningen van Sicyon vindt de Schrijver veel oudheids te ontwarren; dan meent hij, dat zijne hier ontvouwde grondbeginsels, omtrent de bespiegelende Natuurkennis van den Aardkloot, hem den weg banen, om den ouderdom der Alleenheerschingen van Griekenland uit te vinden. - Of deze maatstaf bepaald genoeg zij, lijdt billijken twijfel.

{==298==} {>>pagina-aanduiding<<}

De beginsels der Alleenheersching van Argos zijn met vele tijdrekenkundige duisterheden omgeven. Te regt noemt hij de geleerde haarkloverijen dorre heiden der Geschiedenis.
De groote Watervloeden van Griekenland, en inzonderheid die van ogyges en deucalion, houden de sales lang bezig. Ten aanzien van dien van ogyges brengt hij frerets gevoelen bij en geeft het zijne op, te lang ter overneminge; men moet het Werk raadplegen, gelijk mede wat den Zondvloed van deucalion betreft.
Hierop laat de Schrijver de Geschiedenis van Argos volgen, sedert den Zondvloed van ogyges tot aan den dood van danaus; 't geen hem voorts gelegenheid geeft om van danaus en de Danaiden te handelen. - Wij verwonderden ons, bij het vermelden der Inscheping der vijftig Dochteren van danaus, te lezen, ‘dat dit een weinig vreemd, doch niet onmogelijk scheen;’ met bijvoeging: ‘Daar men in onze verbasterde eeuwen ééne moeder twintig kinderen ziet ter wereld brengen, zal men zonder moeite gelooven kunnen, dat in eenen tijd, die de eerste jeugd van den aardkloot nabij komt, een held, onder den brandenden hemel van Aegypte geboren, bij een groot getal vrouwen zich vijftig maal vader zien kon. Het staat niet aan ons, zwak en verlaagd ras, het vermogen der natuur, ten tijde harer veerkracht en vruchtbaarheid, te bepalen.’ - Die krachtige jeugdige Natuur moet ook werkzaam geweest zijn, toen aegyptus, Broeder des Konings van Argos, vijftig Zoons verwekte. - Dit sprookje wordt toegelicht.
De Geschiedenis van Argos, tot aan deszelfs Vereeniging met de Rijken van Sparta en Mycenen, houdt voorts de aandacht gaande, en wordt dezelve wijders gevestigd op de Geschiedenis van perseus en de Gorgonen. Te regt merkt de sales op: ‘De leenspreuken zijn de geesels der Geschiedenis: zij brengen er een geest van onzekerheid in, die alle hare geloofwaardigheid vernietigt. Met dat al zijn er gelegenheden (allerzeldzaamst het is waar) bij welke de verlichtste oordeelkunde ze kan aannemen. Dit heeft plaats, wanneer het bewezen is, dat de eerste Geschiedschrijvers van een Volk Dichters geweest zijn, en vooral dan, wanneer de sluijer der leenspreuk zoo ligt te doorboren valt, dat door de uitlegging van een enkel woord al het wonderdadige der gebeurtenis verdwijnt.’ - Zoo meent hij den sleutel tot eene een-
{==299==} {>>pagina-aanduiding<<}
voudige verklaring der verdichtselachtige gevallen van perseus gevonden te hebben. - Het schijnt in 't eerst niet gemakkelijk, aan een wijsgeerigen Lezer te verklaren, wat het hoofd van een Gorgo zij. Dit blijkt uit de veelvuldige vreemde en belagchelijke uitleggingen, hier aangevoerd. Onze Schrijver houdt zich aan het voorgedragen gevoelen van diodorus. Na het vermelden van de overige lotgevallen en heldendaden van perseus, wil hij dat men geen geloof hechte dan alleen aan het eenvoudig en van het wonderdadige gezuiverd verhaal van diodorus en pausanias, met verwerping van de dichterlijke en wijsgeerige vertellingen, waarmede men het heeft opgesierd, waarvan een klein getal op een geschiedkundigen grondslag rustte; waar op hij zijne gissingen van een geschiedkundigen aard mededeelt.
Tot gelijkmaking der Deelen is in dit Eerste gevoegd de Beschouwing van Klein Azie, ten tijde van de vroegste bevolking van Peloponnesus; met eene Kaart daarvan.




De Tooneeldichtkunst, in zes Zangen, door A.L. Barbaz. Te Amsterdam, bij W. van Vliet. 1809. In gr. 8vo. Buiten het Voorwerk 96 bl.

De Heer barbaz meent uit hoofde zijner langdurige beoefening der Tooneelpoëzij niet geheel onbevoegd te wezen, om den jeugdigen aankomeling in die kunst zijne inzagen deswege te openbaren, en eenige, zoo als hij vertrouwt, niet onnutte voorschriften aan te bieden, vooral daar hij dezelve door goede voorbeelden heeft trachten te staven. Hij kent vele der belangrijkste geschriften, welke omtrent de Tooneeldichtkunst zijn uitgegeven, en, schoon hij dezelve niet volledig achtte voor ons land en onzen tijd, heeft hij dikwijls zijne grondstellingen en opgegeven regels daaruit geput, echter ook dikwijls nieuwe gedachten van zichzelven daarbij voegende, enz. Hij heeft wel het meest boileau nagevolgd; doch boileau heeft eene Art Poetique, en geene bijzondere Art Dramatique geschreven. Dit wil de Schrijver vergoeden. Hij wil beproeven, of hij zoodanig een geheel in onze taal zou kunnen leveren, iets dat eenigermate nuttig voor de kunst en tevens niet onbehagelijk voor de lezing mogt zijn.

{==300==} {>>pagina-aanduiding<<}

Uit dit eenigermate nuttig voor de kunst en niet onbehagelijk voor de lezing ziet men, dat de Hr. barbaz van zijnen arbeid zelf niet hoog denkt. Nu, 's Mans bescheidenheid en nederigheid bevielen ons zeer. Deze deugden spreidt hij ook in het stuk zelve ten toon. Zoo lezen wij reeds op den Titel:

‘'k Poog niemant mijn begrip heerschzuchtig op te dringen.’ 

en zoo zegt hij tot den jongen Dichter:

‘Wel! oefen u dan staag, niet enkel door te lezen 
Het geen mijn zwakke kunst u hier heeft aangewezen: 
Lees aristoteles, boileau, horatius, (*) 
Ook lessing, d'alembert, la harpe, en elk die dus 
Met geest en oordeel schreef van treur- en blijspelwetten;’ 

en vervolgens:

‘Maar, wil een' grooten naam schroomvallig niet verëeren: 
Met eigen oordeel moet ge altoos te rade gaan; 
Beoordeel zelfs de geen wier spoor gij in zult slaan; 
Kruip nimmer slaafsch hen na, verbeter hun gebreken, 
En maak dat ge, op uw beurt, van u met lof doet spreken. 
Versmaad mijn lessen niet, maar wik ze en toets ze vrij, 
En, vind gij dat ik dwaal, blijf mij geenszins op zij; 
Vertrouw een weinig mijn langdurige ondervinding, 
Maar acht mij niet bevrijd van alle geostverblinding; 
Vraag telkens aan uzelv', zo gij tot twijfling helt: 
Heeft wel barbaz gelijk in 't geen hij heeft gesteld?’ 

Hoe nederig! Hoe weinig Leermeesters spreken zoo

{==301==} {>>pagina-aanduiding<<}
opregt over hunne eigene feilbaarheid! En het is toch maar zoo: wat aristoteles, boileau, horatius, lessing, d'alembert, la harpe en barbaz ook voortreffelijks mogen leeren, het zijn toch geene godspraken; men moet een' grooten naam schroomvallig niet vereeren. Men behoort wel de lessen dezer meesters niet te versmaden: doch als men tot twijfeling helt, komt het er toch maar op aan, om telkens de vraag aan zichzelven te doen: ‘Heeft aristoteles, heeft horatius, heeft barbaz wel gelijk?’
Dan - om wat nader ter zake te komen - wij kunnen bezwaarlijk gelooven, dat de jonge Dichter, die aristoteles en allen, die na hem over de Tooneeldichtkunst met geest en oordeel geschreven hebben, leest niet alleen, maar tevens met vlijt en oordeel bestudeert, eenig nut uit het Werk van den Hr. barbaz zal kunnen trekken. De Schrijver behandelt toch zijn onderwerp zeer oppervlakkig. De echt wijsgeerige geest schijnt hem te ontbreken. Het komt ons voor, dat hij het Treur- en Blijspel der Grieken slechts ten halve, en dan nog meest uit Fransche beoordeelingen, kent. Hetgeen hij er althans van zegt, is zeer schraal en gebrekkig, en somtijds niet juist. Met het Fransche Tooneel is hij beter bekend. Vandaar, misschien, dat hij hetzelve zoo zeer boven het Grieksche verheft:

‘Der Franschen meesterwerk bezit een kunstwaardij, 
Verheven boven all' wat Griekenland, of Romen, 
Of Spanje, of Engeland, of Duitschland voort deed komen.’ 

Wij zouden dus deze Dramatische kunstregelen, wanneer dezelve in proza waren uitgegeven, als geheel overtollig, en, in eenige opzigten, zelfs als schadelijk aanmerken; doch wij moeten in het oog houden, dat wij een Dichtstuk beoordeelen, en dat hetzelve, als zoodanig, zoo vele schoonheden kan bezitten, dat men, ten gevalle daarvan, gebrek aan eene grondige kennis der Ouden, scheeve en eenzijdige oordeelvellingen en eene oppervlakkige behandeling den Dichter zoude kunnen vergeven, ten minste met minder gestrengheid beoordeelen. Maar ook te dezen aanzien kunnen wij geene gunstige getuigenis van dit Dichtstuk afleggen. Het behoort tot het Leerdicht - de Schrijver zegt het zelf; en ofschoon wij geenszins in hetzelve de hooge vlugt van de Ode vorderen, levert de poëzij toch schoonheden en sieraden op, waarmede deze

{==302==} {>>pagina-aanduiding<<}
soort van dichtstukken moet worden verrijkt en verlevendigd. Het stuk van barbaz houdt echter doorgaans eenen geheel prozaischen gang. Eene drooge lijst van Schrijvers en Tooneelstukken geeft hetzelve eene vervelende stijfheid. Het bevat geene enkele Episode, is arm aan beelden en vergelijkingen, en geheel ontbloot van fraaije wendingen. Zoo nu de versificatie dit alles nog eenigzins vergoedde! Maar, helaas! Men oordeele uit de volgende stalen:

‘Wees op hunne achting slechts, die niet hard schreeuwt, hovaardig.’ 
 
‘Reeds voor zijn twintigst jaar door menschenkennis praalde.’ 
 
‘Waar' slechts het eene of 't andre een bijverdichtsel; maar 
't Zijn twee gevallen, niets noodzaaklijk voor elkaêr.’ 
 
‘'k Walg van de beuzeltaal des Franschen dramaas, dat 
Veelal min' zotternij, maar ook min' geest bevat.’ 
 
‘Mij smaakt geen Deserteur, geen Zoé; even min 
Zijn ook de Jagers en de Herfstdag naar mijn zin: 
Die stukken, niet ontbloot van menschkunde en van oordeel, 
Bevatten, in hunn' stijl, véél dat hen strekt ten voordeel', 
Doch van langwijligheên zijn zij geheel niet vrij;’ enz. 

Zulke verzen treft men in menigte aan; doch het lust ons niet er meer van af te schrijven. Had de Hr. barbaz slechts aan zijne eigene uitspraak gedacht!

‘Gerijmde prozastijl kan nimmer voordeel geven, 
En zal de losheid min' bevordren dan weêrstreven.’ 

's Mans stijl toch is doorgaans niet alleen gerijmd proza, zoo als uit de gegevene stalen en de zoo even gemelde uitspraak zelve kan blijken, maar somtijds zulk plat proza, als men in eene goede verhandeling in proza over des Schrijvers onderwerp niet zoude kunnen dulden. B.v.

‘Dat zich geenszins uw moed ontijdig neêr laat' slaan; 
Wanneer gij telkens hoort, dat ze u verhindren moeten, 
Wijl zij u reeds het graan wegmaaiden vóór de voeten,’ 

enz. enz. terwijl men van deze platheden somtijds geheel onverwacht stuit op eenen regel, die weder vrij brommend luidt. Zoo lezen wij:

‘Mij komt, van 't hooren flaauw, het water in den mond; 
't Mijaauwen van een kat, of 't janken van een' hond, 

{==303==} {>>pagina-aanduiding<<}

Is mij zó walglijk niet als zulk een boertig klappen, 
Hoe ook de Schouwburg dreun' van 't lagchen om die grappen. 
Vrees niet dat eene lijst dier prullen zonder tal 
Mijn dichtwerk oneer doen en u mishagen zal: 
Ik ijz' slechts op hunn' naam, ja op hun bloot herdenken, 
En (NB.) zal ze aan Léthes vloed gerust ten offér schenken.’ 

Met het woord te voren (in den zin van voorkomen, voorstellen, ten voorschijn brengen enz.) schijnt de Dichter vrij wat op te hebben. Menigvuldig is althans het gebruik, dat hij er van weet te maken.

‘Wat in uw schrijfvertrek u treffend komt te voren.’ 
 
‘En niets dan scheemrend licht kwam noch zijn oog te voren.’ 
 
‘Stelt ge uwe zedeleere onfeilbaar u te voren.’ 
 
‘Stel, in uw eerst tooneel, of eerst bedrijf, te voren.’ 
 
‘Hij brengt slechts woordenspel, gemaakten zwier te voren.’ 

en zoo op meer plaatsen.

Ofschoon wij in gemoede verpligt waren een ongunstig oordeel over deze Tooneeldichtkunst te vellen, behooren wij echter geenszins onder de genen, die alles, wat uit de pen van barbaz vloeit, voor Barbaarsch uitkrijten en beneden de kritiek stellen. Integendeel, wij erkennen gaarne stukken van den Schrijver gelezen te hebben, die niet geheel verwerpelijk zijn; en ook in dit Leerdicht komen hier en daar regels voor, welke eenige onderscheiding verdienen. De onpartijdigheid eischt van ons, dat wij ook daarvan eene kleine proeve mededeelen. Wij kiezen daartoe 's Dichters aanroeping in den eersten zang:

‘Gij, Melpomeen', Thalië, ô tweetal zanggodinnen, 
Ontvonksters van mijn' geest, bekoorsters mijner zinnen! 
Verleent uw' invloed mij! ik heilig u mijn lier: 
Schenkt mijn eenvouwdig dicht somtijds een weinig zwier! 
Geeft dat geen dorre stijl mijn vaerzen doe mishagen! 
Uw glans bestraal' het spoor waarlangs ik mij ga wagen! 
'k Weet dat mijn zangnimf hier geen weidsche praal betaamt; 
Doch gunt haar kieschen smaak, die 't al veraangenaamt! 
Wilt, beurtlings, uw gebloemte aan haren sluijer hechten, 
En haar daarvan een' krans in 't zedig hulsel vlechten!’ 

Ook de beschrijving van Melpomene (in het begin van den tweeden zang) welke eindigt met deze regels:

{==304==} {>>pagina-aanduiding<<}


‘Zij, die de boosheid straft, vertroost de deugd in 't wee; 
Ze ontstelt, ontroert, en sticht: zie daar Melpomené.’ 

is nog al gelukkig uitgevallen. Jammer slechts, dat deze en andere regels door zoo vele lamme, platte en stootende verzen worden verduisterd!




Brief en Dichtmatig Iets aan den Heere J.F. Helmers, bij de uitgave van het Eerste Deel zijner Gedichten. Amsterdam, bij J.S. van Esveldt-Holtrop. In gr. 8vo. 29 Bl.

Dat de Heer helmers, bij de uitgave zijner Gedichten, met den scherpen toon, waarop hij de staatkundige Omwenteling van den jare 1795 en derzelver Voorstanders zonder uitzondering gispt, aanstoot moest geven aan alle de zoodanigen, die, ter goeder trouwe en niet zonder schrander beleid, hun Vaderland in dien tijd dienden, toonde reeds onze beoordeeling van dat zelfde Werk (*). Het is alzoo geenszins vreemd, dat één dier Voorstanders, die zich, aan het einde van dezen aangekondigden Brief, uit Amsterdam 13 November 1809, onderteekent s.i.z. wiselius, thans openlijk daartegen in het harnas verschijnt en zich, met de zijnen, verdedigt. Deze verdediging is mannelijk en opregt; zij kenmerkt den man, die reden geeft van de gronden zijner handelingen, en daarom, zelfs indien hij gedwaald had, eerwaardig is. Wat het eigenlijke dichtmatige dezer vrijspraak betreft, kunnen wij zulks, over 't geheel, niet even zeer roemen. Er zijn wel eenige sieraden van vergelijking en tegenoverstelling gebezigd; maar zij zijn, naar de kortheid van het dichtstuk, onzes oordeels, te lang gerekt. Ook is de wending der volzinnen te prosaisch; de echte Dichter spreekt meer bij gevoel, dan bij eene stelkundige redenering, en het is deze laatste fout, welke wij vaak opmerken in beschrijvende Gedichten.
De Brief, welke voorafgaat, kent den billijken lof toe aan den Dichter, maar berispt alleen de spelling van eenige Grieksche en Latijnsche Naamwoorden, welke, naar het oordeel van den Heere wiselius, de vers - maat verminkte; zijnde zulks bijzonder toepasselijk op de woorden Pompea voor Pompeium; Dedona voor Dodona; Delphos voor Delphi; Iachus van twee lettergrepen voor Iäcchus van drie lettergrepen, enz. Gewis zijn eenige dezer aanmerkingen allezins gegrond; doch, aan den anderen kant, is het nog in lang na niet beslist, welke de echte Hollandsche spelling zij van woorden,

{==305==} {>>pagina-aanduiding<<}
uit vreemde, bijzonderlijk oude, talen afkomstig. - Ook die berisping des dichtwerks geldt niet, waar de Heer helmers Pygmalion zelf zijn eigen kunstwerk laat bezielen, ofschoon de fabel zulks aan Venus toeschrijft. Immers, de Hr. wiselius erkent zelf dit laatste als verdichtsel: en welke is nu de grond van hetzelve? Gewis niets anders, dan de verbeelding en kunstvinding des beeldhouwers, die zijn schoon ideaal dermate bezielde, dat hij er zelf op verliefde.




Bij het Graf des Christen-Leeraars P. van der Wolk, gestorven den 20sten der Hooimaand 1809, te Groot-ammers. Te Dordrecht, bij A. Blussé en Zoon. 1809. In gr. 8vo.

Regt hartelijke, broederlijke ontboezeming, bij welke wij zoo wel het gebrekkige der kunst, als des juisten oordeels, toegevende over het hoofd zien. Wat al te sterk, echter, is de verbijstering des Dichters, die zich onderteekent a. de koning, wanneer hij, zijnen Broeder van den kant zijner edele hoedanigheid, als Leeraar van gezonde waarheid, verheffende, aldus schrijft:

Hij stelde Jezus reine leere, 
Gezuiverd van het schoolsche schoon, 
Ontdaan van menschelijke wijsheid, 
In alle hare kracht ten toon. 

Immers, wanneer de Leeraar nog dat Schoone, nog die wijsheid, welke in het schoolsche overig is, bij zijn onderwijs laat varen, dan blijft er waarlijk weinig anders over, dan - onzin. Doch de Dichter heeft dit gewis anders gemeend, en de overledene van der wolk was al te gunstig bekend van de zijde zijner godgeleerde beschaving en godsdienstige braafheid, dan dat eene verkeerde uitdrukking zijnen naam zoude kunnen bevlekken. Eere zij elken Leeraar des Christendoms, wiens asch zoo welmeenend gehelligd wordt!

Jezus Komst in het Vleesch, Vrede op Aarde. Eene Overdenking bij het onlangs gevierde Christen Kersfeest. Uitgegeven ten voordeele van eenige ongelukkige Inwoners van Vlissingen, door eene vriendin van lijdenden. (Zonder naam van Uitgever.) In gr. 8vo.

Jezus verschijning is - vrede met ons gemoed, - strijdig met oorlog, - overwinning van den dood, - vrede

{==306==} {>>pagina-aanduiding<<}
met onzen Regter, - alles toepasselijk op het geteisterde Vlissingen. - Lieve, gemoedelijke overdenkingen en troostgronden van eene jonge Schrijfster, die haren eersteling, uit Leiden den 11den van Louwmaand 1810, aan het Publiek in handen geeft! Wij twijfelen geen oogenblik, of deze jonge Juffer heeft eenen vollen vrede des gemoeds, voor zoo ver die uit schoolsche voorstellingen, vrome oefeningen of stichtelijke predikatiën, geboren wordt. Maar, of derzelver uitboezeming, die even goed tot een boek in folio, als tot een geschrift van 16 bladzijden, had kunnen uitdijgen, bij het Publiek belang genoeg wekt, tot afzondering van gereede penningen, twijfelen wij zeer.

Karakterschets der Mannen, gegrond op menschkundige waarnemingen. Eene Wederga van de Karakterschets der Vrouwen. Door C.F. Pockels, Geheimraad van den Hertog van Brunswijk-Lunenburg. Uit het Hoogduitsch vertaald. IIIde en laatste Deel, in 2 Stukken. Te Groningen en Amsterdam, bij W. Wouters en J.F. Nieman. In gr. 8vo. 310 Bl.

‘Of er een hooger levensbeginsel van bevattings- en doordringingskracht in den Man, dan in de Vrouw, aanwezig is, - dus iets werkelijk oorspronkelijks en karakteristieks in de binnenste geestigheid van den Man zelf voorhanden zij?’ Deze vraag wordt in dit Deel door den Schrijver, hij zegt het zelf, niet zonder huivering beäntwoordt, en toestemmend beäntwoord. Wij gelooven gaarne, dat hij huiverde; wij voor ons huiveren hier niet: want het is ons vast besluit, wij mengen ons niet in dien twist, en willen zelfs bij de opgave bijzonder kort zijn. Het eerste Stuk van dit derde Deel handelt over de mannelijke Genie, als oorspronkelijkheid van de hoogere zielskracht van den Man. In de wijze van denken verklaart de Schrijver, dat de Vrouw den Man, als een haar volkomen gelijk wezen, evenaart, met alle die regten en voortreffelijkheden, welke de menschen tot de rede verheffen, en eeuwig van de wereld der dieren zullen afzonderen; maar tevens meent hij, dat eene grootere bewegelijkheid van den mannelijken geest zigtbaar is. Hij geeft voorts de beteekenis van Genie in eenen negativen zin; vierderlei onderscheiding maakt hij: 1) Enkel leerzame, ligtbevattende, leergierige kunstenaars. 2) Vurige, vrijmoedige, onstuimige vernuften; zelfdenkers zonder uitvindingskracht. 3) Zoogenaamde kracht-genie, geforceerde origineele mannen. 4) Geestige vernuften. - Hierop geeft hij van de ware door hem bedoelde Genie, die hij der Vrouwen weigert, deze bepaling: de vrije spontaniteit van den geest, in de normale

{==307==} {>>pagina-aanduiding<<}
uitvinding en voortbrenging van nieuwe werken. Hare hoofdvereischten zijn dan, 1) Vrijheid van haar inwendig streven en werken. 2) Spontaniteit, - zelfkracht en zelfstandigheid van den geest. 3) Aanwending der vrije zelfskracht tot uitvinding van het nieuwe, voornamelijk van het schoone. 4) Normaliteit van voortbrengselen der Genie. Een Aanhangsel (zoo willen wij het noemen) over Genievolle, Romaneske en Humoristische schrijverij, volgt hierop. Wij kunnen niet ontkennen, dat wij hier zeer veel goeds, over het geheel zeer veel waarheids vonden. Maar nu het tweede Stuk dezes Deels! Over de vrouwelijke Genie. Die is van eene passive natuur. Hier willen wij alleen den inhoud afschrijven: ‘Zij kan het geestig geschapene gevoelen, zonder de genie van den Man te bereiken. Dwalingen van zoogenaamde Vrouwen van genie in haren huis- en moederstand, als ondeugende opvoedsters, in hare zedelijkheid als schrijfsters. - Dichteressen. Beoordeeling harer talenten hiertoe. Odendichteressen; karschin. Fouten der vrouwelijke Oden. - Klaagliederen; elegien. Oorzaken van derzelver groot getal in de vrouwelijke Dichtwereld. Derzelver beoordeeling. Smachtende, verlangende gedichten. Vrolijke vrouwelijke poëzijen. Derzelver waarde. Karschin, elisa, rudolphi. Landschaps-, natuurtafereelen van allerlei soort. Derzelver gewone fouten, en zenuwzwakten. - Gevoelige en gevoelende gedichten. Verscheidene soorten van poëtische gevoeligheid, in zoo verre zij zich werkelijk in gedichten uitdrukt. - Vrouwelijke gezangen der liefde. Gebrek harer kieschheid. Voorbeelden. Sappho. - Vrouwelijke smaak in de prozaische schrijverij. Romanschrijfsters. Smaak in de moden en in de kunsten.’ - Wij zullen ons wel wachten om aan dit gedeelte van des Schrijvers Werk denzelfden lof als aan vorige deelen te geven. Onze lieve
vrouwtjes mogen lezen en herlezen, en het liefst hooren wij eene wederlegging uit eenen schoonen mond. Om al de wereld nemen wij voor den Schrijver geen partij; maar omgekeerd zoo zouden wij ons ook niet aanmatigen den Schrijver in alles te wederleggen; en gelijk Asmus bij het gezegde: Das Weib musz nicht zu Wort kommen, den dass ist eine schreckliche Sache, voorzigtig aanteekent: Ist nur von den Weibern in Griechenland zu verstehen; zoo zeggen wij overal, waar wij den Heer pockels zoo geheel en al geen ongelijk kunnen geven: Ist nur von den Weibern in Deutschland zu verstehen. En iets dergelijks houden wij voor den Heer Vertaier, wanneer onze Vaderlandsche Vrouwen en Meisjes tegen hem optreden, ook de beste verdediging.





{==308==} {>>pagina-aanduiding<<}

Historie van den Heere Willem Erfstee. Met Platen. III Deelen. Te Amsterdam, bij C. Timmer. 1809. In gr. 8vo. Te zamen 980 bl.

‘Om een Werk te beoordeelen, dient het tafereel volledig te zijn,’ hierin zijn wij het nagenoeg eens met de Dichteres van dezen welgeschrevenen Roman, die zich bij het derde Deel bekend maakt, Mejuffrouw petronella moens, wier naam door hare vele geschriften zints lang reeds geenen geringen en welverdienden lof verwierf. Wij behoeven ons dan ook niet te verontschuldigen, dat wij niet tijdiger de vroegere Deelen van dit Werk hebben aangemeld; en ook nu kan deze aanmelding kort zijn. Met volkomene overtuiging mogen wij zeggen, dat dit Werk het vernuft, den smaak, het oordeel en het hart der Schrijfster eere doet, en dat wij geenszins twijfelen, of zij erlangt ook nu, bij een groot aantal Lezers, eene vrij algemeene toejuiching; en wij voor ons bewonderen zoo veel te meer nog hare voortreffelijke talenten, daar het gemis van het dierbaar zintuig des gezigts haar eene gereede verschooning zou doen vinden bij iederen bevoegden beoordeelaar, wanneer zij nu en dan in de beschrijvingen der schoone natuur en tooneelen der werkelijke wereld ongelukkig hadde misgetast; terwijl ons echter ook in dit opzigt, bij het doorlezen van dit verhaal, niets heeft gehinderd.
Hare bedoeling geeft zij zelve op: den invloed te schilderen op geheel het leven van eene verstandige, godvruchtige opvoeding, en de zegepraal der deugd, na vele beproevingen en rampspoeden. Haar held, willem erfstee, genoot het eerstgenoemde voordeel bij uitnemendheid, in den schoot der lieve natuur, door de waardigste ouders en in het beminnelijkst huisgezin. Het goede zaad deed bij hem eene uitnemende werking; en de beproevingen, waarin hij kwam, zijn van dien aard en dat belang, dat hij in waarheid alle de kracht dier goede beginselen behoefde, en derzelver invloed treffend in zijn voorbeeld betoonen kon. De Roman is gesteld in Brieven, en levert een groot aantal onderscheidene belangrijke personen en wel volgehoudene karakters. En eindelijk neemt geheel de geschiedenis een voortreffelijk einde; de Lezer wordt over het lot van ieder, waarin hij belang nam, vrolijk gerust gesteld; terwijl de rampzalige gevolgen der boosheid levendig gevoelen doen, wat de ondeugende maaijen moet.
Eeuiglijk speet het ons, dat de brave willem erfstee evenwel niet, zoo als men zegt, tot perfectie kwam; wij hadden gaarne gezien, hoewel wij ons over zijn huwelijk

{==309==} {>>pagina-aanduiding<<}
hartelijk verheugen, dat hij zijne studien had mogen voortzetten en voleindigen, of dat de Dichteres voor 't minst den edelen jongen mensch geplaatst had in een' of anderen kring, als een nuttig werkzaam lid der Maatschappij. - Ook, daar het verhaal geplaatst wordt in onzen tegenwoordigen leeftijd, geven wij der Schrijfster in bedenking, of het noemen van namen van plaatsen, en het vermelden van deze en gene trekken van onverbeterlijke domheid of nog iets ergers, geene aanleiding geeft, voorzeker tegen hare bedoeling, tot hatelijke vergelijking en toepassing. Wij hebben vooral het oog op het een en ander omtrent Predikanten en hunne Leerredenen. Gemakkelijk ware zulks te verhelpen geweest; ook zien wij niet, dat zoo iets en op die wijze in een' Roman voorgedragen (zonder de minste persoonlijke bedoeling, dit spreekt van zelve,) ergens iets kan doen tot verbetering. In het voorbijgaan wilden wij dit aanstippen. Overigens durven wij den Vaderlandschen Lezer bij het lezen van dit oorspronkelijk Vaderlandsch opstel, indien hij anders een liefhebber zij van deze soort van geschriften, nut en vermaak beloven. Hetgene ons vooral hier heeft bekoord, is meer dan eene regt naive en getrouwe kopij van huisselijke gelukzaligheid en eenvoudige hartelijke deelnemende liefde: ziet hier hoe willem's lieve oudste Zuster hem het gevoel over zijn afzijn teekent, toen hij naar de Akademie vertrokken was.
‘Gij ziet uit deze algemeene droefheid hoe hartelijk gij bemind wordt, niet alleen van onze lieve ouders, van uwe bloedverwanten, maar ook van alle overige menschen en beesten: in waarheid alle vrolijkheid scheen wijd van ons verbannen te zijn. Vader was zeer stil, en dwong zichzelven om te vrede te schijnen. Onze lieve moeder zocht de eenzaamheid, om aan hare tranen een' vrijen loop te geven. Mietje weeude, wanneer ze uwe plaats ledig zag staan. Koos en jan vertroostten zich door de goede voornemens, om alle de boomtjes en bloemen, die gij geplant hebt, getrouw te begieten; en zelfs het onnoozel shappend letje beloofde uwe lieve duifjes dat zij hun eten zou geven, tot haar zoete broeder willem dat weer zelf deed: ook de getrouwe Fidel liep telkens uwe kamer snuffelend rond, en klaagde ons dan huilend (gij weet ik versta Fidel van woord tot woord) uw afzijn. Ik mag niet vergeten ook de oude jacoba, die u heeft leeren loopen, en de goede katrijn, onder de opregte deelgenooten van onze droefheid om uw vertrek op te noemen: ik zwijge van den angst, dien wij uitgestaan hebben, toen het zoo vreesselijk stormde.’ enz.
‘Dat was een leven, toen broer koo met uw brief aan kwam vliegen! Hij had luide over land en zand aan schaapherders, koewachters en allen, die hij maar bereiken kon, toe-
{==310==} {>>pagina-aanduiding<<}
geschreeuwd: hier heb ik een brief van willem! zie eens dit opschrift heeft hij zelf geschreven. Nu vergaderde dan ook eene geheele menigte voor de pastorij!’ enz.
‘Wat is het toch schoon, lieve willem! de hoogachting van zoo vele goede, eenvoudige zielen te bezitten. Doch word maar niet trotsch, mijn beste jongen! want hoe vele verdiensten mijn hart u ook moge toekennen, ik ben toch overtuigd, dat de brave lieden van ons dorpje u, zoo wel als mij, en alles wat tot de pastorij behoort, de meeste liefde toedragen om onze brave ouders, welke de wellust zijn van allen, die hen kennen.’ enz.

Godsdienstige Handboekje, bijzonder voor de Jeugd. enz. Aan alle welgezinde Kinderen toegewijd door J.L. Ewald. Uit het Hoogduitsch. Te Amsterdam, bij J. van der Hey. In gr. 8vo. 168 Bl.

Die met den geest van den waardigen ewald bekend is, voelt reeds vooraf, wat hij van opstellen te wachten heeft, door dezen, opzettelijk voor zijne leerlingen, vervaardigd, opdat hun de Godsdienst dierbaar en gewigtig blijve, en met welk eenen hartelijken drang iedere godsdienstige herinnering door hem wordt aangebonden. Zijne eigene leerlingen had de Schrijver op het oog, en daardoor is zijn boek zoo vol gevoel, dat iederen Lezer uitlokt en roert. Te regt zegt hij: Wanneer men voor velen iets treffends wil schrijven, dan moet men eenigen in het oog hebben, die men kent, die men bemint, en van welke men weet, dat zij naar onze woorden hooren, dat die iets bij hen gelden. Intusschen is de inhoud zoo algemeen, dat die allen geldt, en aan iederen Christenbelijder durven wij dit klein geschrift, als een bij uitnemendheid stichtelijk en nuttig handboek, aanprijzen. Onderwijs in den Godsdienst is het niet; maar het stemt het hart tot godsdienstig gevoel, in ewald's geest, wiens Godsdienst zoo geheel voor het hart, en tevens zoo geheelenal praktisch is. Het werkje bevat opwekkingen of overdenkingen, voor den morgen en avond, op zondag en iederen dag der week, voor verschillende jaargetijden, bij de Christelijke feesten, het doen van belijdenis, het H. Avondmaal, andere plegtige gelegenheden, in zieke en gezonde dagen, enz. enz. en hier en daar een eenvoudig maar aandoenlijk lied. Wij achten de zoodanigen onzer jonge lieden gelukkig, die deze opstellen met graagte lezen en herlezen, en al wederom herlezen met nieuw genoegen; bij dezen valt het zaad in eenen goeden akker en draagt overvloedige vruchten. Ieder Leeraar prijze het daarom zijne jonge Lidmaten aan, en ieder

{==311==} {>>pagina-aanduiding<<}
Ouder, wien het blijvend Christelijk gevoel van zijne Kinderen dierbaar is, geve het hun in handen. Eene proeve van ewald's schrijswijze is niet meer noodig voor ons godsdienstig publiek; des Schrijvers bedoeling met deze opstellen willen wij met zijne eigene woorden afschrijven:
‘Aan ulieden allen wordt dit Boekje opgedragen, die langs den weg van het Christendom eerst goed en vervolgens zalig wilt worden. Het is bestemd dat uwe Ouders het voor ulieden koopen, zoodra gij in het Christendom onderwezen wordt door uwe Predikanten, en voorbereid wordt tot het Lidmaatschap. Leest in hetzelve alle morgens en alle avonden eene Overdenking, welke die dag met zich brengt, of welke gij in den Inhoud opzoekt. Er zal niet ligt een geval of gelegenheid plaats hebben, bij welke gij iets stichtelijks wenscht te lezen, waarover gij hier niet iets vinden zult. Het zal u bijzonder dienstig zijn bij het aannemen en bij het gebruik van het H. Avondmaal; en het meeste in hetzelve door uw geheele leven. Als gij het eens hebt, zoo laat geen dag voorbijgaan, op welken gij er niet iets in leest. De goede gezindheid heeft haar dagelijksch voedsel noodig, zoo goed als het ligchaam. Eerst dan, wanneer gij dit een jaar gedaan hebt, zuit gij ondervinden, wat de leer van het Christendom geeft en werkt; hetwelk gij zeker door elk Christelijk godsdienstig en stichtelijk boek, maar allerbest door den Bijbel zelven ondervinden kunt.’
Wij bidden over deze eenvoudige, maar treffende, opstellen Gods overvloedigen zegen; wetende met den waardigen Schrijver, dat het beste niets werkt zonder Hem, en dat het onbeduidendste woord alles werkt door Hem; en dat, in den allereigenlijksten zin, aan Zijnen zegen alles gelegen is.

Handleiding tot een goed gezellig leven. De Hollandsche Jeugd van beide Kunne aangeboden. Naar 't Fransch. Te Leyden, bij D. du Mortier en Zoon. In 8vo. 143 Bl.

Ik weet zeer wel, zegt de Vertaler, dat er andere Fransche werken zijn over dit onderwerp, veel schooner, uitvoeriger, ja, waarvan dit zelfs een uittreksel is; maar is dit, als kleiner en beknopter, daarom te verachten? Hoe men deze vraag ook beantwoorde, zekerlijk bevat dit boekje zeer goede lessen; maar er wordt over zoo veel en zoo velerlei in gehandeld, dat wij vreezen of men uit al dat oppervlakkige wel veel leeren zal. Wilden wij de opschriften der onderscheidene kleinere afdeelingen opgeven, onze Lezer zou indedaad verwonderd zijn, hoe men zoo veel in zoo weinige bladzijden, en dat dan nog met eene niet zeer kleine let-
{==312==} {>>pagina-aanduiding<<}
ter, leveren kon. De vijf Hoofdafdeelingen laten het reeds eenigzins gissen. De Inleiding (die ook de 1ste Afdeeling wezen zal) handelt over welvoegelijkheid of beleefdheid in het gemeen; de 2de bevat algemeene en bijzondere denkbeelden over de welvoegelijkheid; de 3de handelt van de welvoegelijkheid bijzonder eigen aan de kunne; de 4de geeft voorschriften van welvoegelijkheid; en de 5de, eindelijk, over de welvoegelijkheid in den Godsdienst.
Het schijnt, dat deze vertaling door eenen jongeling ondernomen werd, tot uitspanning en eigene oefening; dit is prijsselijk: zij wordt nu aan het licht gebragt op raad van eenen vriend; dan, daar het Fransch onder ons zoo algemeen gelezen wordt, en dit werkje, in ons oog, geene bijzondere onderscheiding verdient, had deze vriend, meenen wij, zijnen raad welvoegelijk kunnen terug houden.

Engelsch Leesboek voor Eerstbeginnenden, benevens een Woordenboekje, ter verklaringe van alle daarin voorkomende Woorden. Uit het Hoogduitsch van Dr. Friedrich Gedike, Bestuurder van het Gymnasium te Berlijn. Te Zutphen, bij H.C.A. Thieme. 1809. In kl. 8vo.

De naam van den Heer gedike is, in het vak van taal-onderwijs, zoo algemeen met roem bekend, dat zijne werken, die tot ons Holland overkomen, geene meerdere aanprijzing behoeven. Zij bevelen doorgaans zichzelven genoegzaam, door den belangrijken inhoud. Ook ditzelfde is het geval met dit aangekondigde Leesboek. Hetzelve is eenvoudig, bevattelijk, verscheiden, aangenaam en nuttig. Waar het alhier voornamelijk op aankomt, is de naauwkeurigheid van druk en spelling, en deze moeten wij in het algemeen, vooral in het bijgevoegde Woordenboekje, zeer roemen. Slechts enkele fouten zijn ons voorgekomen; zoo als bl. 257 to suckle, zingen, hetgeen moet zijn zogen; beroemste voor beroemdste; subject S. de onderdaan, 2. het voorwerp, waarover men spreekt of schrijft, het sujet, de materie. Waartoe deze bastaardwoorden sujet en materie? Ook moest het zijn: 2. het voorwerp of onderwerp, waarover gehandeld wordt; en dit was genoeg. Doch soortgelijke kleine fouten zullen, bij eenen herdruk, ligtelijk verbeterd worden.


{==313==} {>>pagina-aanduiding<<}

Algemeene Vaderlandsche Letter-oefeningen.

Godsdienstig Handboek voor lijdende Christenen, door Georg Geszner, Predikant en Hoogleeraar te Zurich. Iste Stuk. Uit het Hoogduitsch vertaald. Te Amsterdam, bij J. Tiel. 1809. In gr. 8vo. 199 Bl.

't Veelvuldig lijden, 't welk onder het gehengen der Goddelijke Voorzienigheid op Aarde plaats heeft, heeft van alle Eeuwen de opmerking der Wijzen en Vromen bepaald, aanleiding gegeven tot het onderzoek aangaande de bedoeling van den Rampspoed der Godvreezenden, en stoffe opgeleverd tot eene menigte Schriften, bepaaldelijk ingerigt om Ongelukkigen te troosten. 't Is waar, men zou kunnen aanmerken, dat deze Schriften niet altijd komen in handen der genen, voor welke dezelve eigenlijk ontworpen wierden; dat een groot aantal Lijders niet in de gelegenheid is, om zich die Boeken eigen te maken, of de vereischten bezit, om zich van dezelven gepastelijk te bedienen. Van hier dat zekerlijk de gemoedelijke waarneming der herderlijke bediening, aan 't Christelijk Leeraarambt verknocht, de voorrang is toe te kennen, en het te wenschen ware, dat vele Predikanten zich meer onledig hielden met dit allernuttigst gedeelte van hun eerwaardig beroep. Desniettegenstaande is de vermenigvuldiging van Troostschriften, ten behoeve van godvreezende Lijders, geenszins te wraken, alzoo wel ingerigte Schriften van dien aard allezins geschikt zijn om heilzame waarheden in omloop te brengen, het lezen derzelven in dagen van gezondheid en welvaart strekken kan om zich voor den Rampspoed te bereiden, en ook tot een leiddraad kan dienen voor dezulken, die in het geval zijn om met Zieken of andere Lijders te moeten verkeeren.
Onder de menigte schriften van dezen aard verdient dat van den Hoogeerw. geszner eene bijzondere aanprijzing. - De Schrijver, wien het lijden zijner Natuurge-
{==314==} {>>pagina-aanduiding<<}
nooten steeds ter harte ging, en die ambtshalve met vele Rampspoedigen van nabij bekend werd, ontwierp, zonder voornemen om een Handboek voor lijdende Christenen te schrijven, enkele kleine stukjes, welke hij deze en gene Zieken, derzelver nabestaanden, huisgenooten en oppassers ter hand stelde. 't Heilrijk uitwerksel dezer proeven deed hem ten laatste besluiten, dezelven in eene gevoegelijke orde te rangschikken en der wereld mede te deelen. Zijn Werk is verdeeld in vier Afdeelingen, waarvan de eerste in het Stukje voorhanden vervat is. Dezelve vervat Mengelstukken, voor verschillende omstandigheden berekend. In de tweede zal men vinden Verhalen wegens Christelijke Lijders, volgens de eigene opmerking van den Schrijver. In de derde, eene kleine verzameling van Gebeden; in de vierde, kleine opstellen bij het Ziekbedde, bij het sterven en begraven. Dit verdere heeft men te verwachten in nog twee Stukjes, elk iets kleiner dan dat, 't welk wij aankondigen. - Uit het gemelde zal men kunnen opmaken, dat het Werk, hoewel ten opschrifte hebbende, Handboek voor lijdende Christenen, echter meer bepaaldelijk voor ligchamelijk Zieken geschreven werd, welke zekerlijk een groot aantal onder de Lijders uitmaken, hoewel de algemeene benaming ook aan andersoortige Rampspoedigen denken doet. - Dit Stukje, dan, vervat opstellen van onderscheiden inhoud, deels in proza, deels in poëzij; meestal zeer kort en gepast om door Zieken gelezen of aan dezelven voorgelezen te worden. De denkwijze, daarin heerschende, is echt Evangelisch, vreemd van het systematieke zoo wel als van het dweepachtige. Wij althans hebben het Boekske met genoegen gelezen, en kunnen onze goedkeuring niet weigeren aan de denkbeelden, daarin voorkomende, wegens de oorzaken, de bedoelingen en de nuttigheden van
ligchamelijke ellende. Zoo, bij voorb., wil de Schrijver de krankheid in 't gemeen hebben aangemerkt als bijzonder dienstig tot opwekking van godsdienstig gevoel; voor zoo verre zij het natuurlijk gevolg is van onmatigheid, enz. als eene eigenlijke straf, hoewel met het weldadig oogmerk van verbetering; doch voor Godvreezenden als eene heilzame beproeving. Sterk dringt hij ook aan op de pligtmatige bezorging der tijdelijke aangelegenheden, zoo in dagen van gezondheid, als bij het vooruitzigt van den naderenden dood. Maar hoe zeer wij over het geheel

{==315==} {>>pagina-aanduiding<<}
de denkbeelden, in dit Werkje voorgesteld en ontwikkeld, goedkeuren, kunnen wij niet nalaten, maar achten ons in gemoede verpligt, aan te merken, dat wij het voorstel wegens ingeving en verzoeking des Satans, zonder nadere bepaling, zeer gevaarlijk achten. Eenmaal hebben wij die uitdrukking bij den Schrijver gevonden in een stukje, getiteld: een woord over de verzoeking tot Zelfsmoord, doch meermalen in een Bijvoegsel van den Vertaler tot dat stukje, welk Bijvoegsel ook om andere redenen wel had mogen achterblijven. Wij verkiezen niet, ons te dezer plaatse over het zoo zeer betwist leerstuk wegens het bestaan en de werkingen des Duivels uit te laten. Maar te beweren, dat dit booze Wezen onmiddellijken invloed op de gemoederen der Menschen zou oefenen, althans dat zulks nu nog plaats zoude hebben, komt ons geheel onschriftmatig voor. Doch zoodanig voorstel is niet alleen valsch, en strijdig met de gezonde woorden van onzen Heer Jezus Christus, die uitdrukkelijk geleerd heeft, dat uit 's Menschen hart opwellen booze bedenkingen, doodslagen, enz.; maar tevens ten uiterste verderfelijk, als strekkende ter aankweeking van een allerschadelijkst Bijgeloof, 't welk de Menschen lusteloos maakt in pligtsbetrachting, en het Geweten wegens dadelijk misdrijf verhardt. - Stijl en Taal is doorgaans goed, enkele Germanismen uitgezonderd, bij v. verwesing voor verrotting, en door lijden volmaakt bewezen, voor door lijden tot de volmaaktheid gebragten, enz. De Dichtstukjes, schoon niet uitmuntende, laten zich echter wel lezen.

Jezus Christus, de Heiland der Wereld, ons alles. Een stichtelijk Huisboek voor den Christelijken Burger en Landman. Door C.G. Frohberger, Predikant te Rennersdorf. Iste Stuk. Uit het Hoogduitsch vertaald, door een Hervormd Leeraar. Te Amsterdam, bij J. Tiel. 1809. In gr. 8vo. 151 Bl.

In dit Boekje worden 's Heilands verdiensten als Leeraar, als Voorbeeld en als Verlosser, duidelijk en treffend voorgesteld. Onder de vele Werkjes, geschikt ter bevordering van Godsdienstige kennis en deugd, is het een der besten. Bijbelsch regtzinnig, vindt men in

{==316==} {>>pagina-aanduiding<<}
hetzelve niets van de bepalingen der twistende Godgeleerdheid: weshalve het door Christenen van onderscheiden Gezindheden met vrucht kan gebruikt worden, en bij gemoedelijke Belijders gewisselijk strekken zal tot verlevendiging van godvruchtige gemoedsbewegingen. De voordragt is populair, naar de vatbaarheid van eenvoudigen, doch niet plat of onbehagelijk voor meer geoefenden. Alleenlijk hadden wij den titel eenigzins anders gewenscht. De uitdrukking, Jezus Christus ons alles, zal misschien bij sommigen een dweepachtig voorstel doen vermoeden; doch de inhoud wederspreekt zulks: het Werkje ademt niet anders dan redelijke Godsvrucht, en de hoofdbedoeling is klaarblijkelijk de bevordering van Evangelische Pligtsbetrachting. Desniettegenstaande zouden wij liever op den titel gelezen hebben: De verdiensten van Jezus Christus als den Heiland der Wereld. Want hoewel wij Jezus Christus met volle overtuiging eerbiedigen als eene oorzaak der eeuwige zaligheid voor allen, die Hem gehoorzamen, zijn wij echter niet minder overtuigd, dat, volgens de Leere des Nieuwen Verbonds, het heil, den Menschdomme door zijne tusschenkomste geworden, moet worden toegekend aan de voorafgaande ontferming van God den Vader, die de wereld zoo lief had, dat Hij zijnen eeniggeborenen Zoon zond en overgaf; Joan. III:16; 2 Kor. V:18. Zoo dat, naar ons inzien, de stelling dus zou moeten luiden: de Genade van God in Christus - ons alles. - De Vertaler heeft, in eenige weinige Aanteekeningen, een oordeelkundig gebruik gemaakt van de Aanteekeningen van michaëlis bij deszelfs Bijbelvertaling, gelijk ook van de Werken van j.j. hess, hinlópen en andere Godgeleerden.




Redevoeringen en Overdenkingen, naar de behoefte van onzen tijd, voor Vaderlandsche Huisgezinnen. Het Hoogduitsch vrij gevolgd, door P. Koumans Brouwer, Predikant te Peperga en Blesdijke. Te Leeuwarden, bij J.W. Brouwer. 1809. In gr. 8vo. 218 Bl.

De Eerw. koumans brouwer, die ons onlangs een nuttig boek in handen gaf, behelzende eene vertaling van negen Leerredenen van den Hoogleeraar rosen-
{==317==} {>>pagina-aanduiding<<}
muller, onder den titel van Beschouwing van eenige voor Godsdienst en Zedelijkheid merkwaardige gebeurtenissen der achttiende eeuw, nam reeds bij die gelegenheid op zich, om twee der toen voorbijgegane naderhand, op een vrijen trant bearbeid, aan zijne landgenooten mede te deelen, onder den titel van: Bijdragen ter bevordering van het huisselijk geluk. Thans levert hij ze alle drie, met deze verandering, dat alleen één derzelven, de vijfde namelijk, naar de letter vertaald en ganschelijk van rosenmuller is, slechts eenige onderaan geplaatste aanmerkingen uitgezonderd; terwijl bij de overigen, de eerste en vierde, meer vrijheid is genomen, door invoeging van 't geen de Vertaler niet ongepast oordeelde. Hierbij zijn nog twee anderen gevoegd, wat den vorm en de woordelijke inkleeding aanbelangt, door den Heer k. brouwer zelven grootendeels vervaardigd; terwijl de bouwstof uit het Neues Magazin fur Prediger van w.a. teller is overgenomen. Voorts nog, onder den naam van Overdenkingen, eenige uit c.c. sturm ontleende en vrij nagevolgde stukjes, allen, even als de Redevoeringen, zijns oordeels, zeer geschikt ter bevordering van huisselijk geluk, voor welken te voren door hem bepaalden titel hij nu evenwel liever den aan het hoofd dezes artikels medegedeelden heeft verkozen, nadat de Predikant van Dronrijp, w.g. reddingius, ook met den eerstgenoemden titel, eenige stukjes uit sturm had in 't licht gegeven. Met dit werkje Redevoeringen en Overdenkingen te noemen, naar de behoefte van onzen tijd, schijnt de Uitgever de meerdere
gepastheid van zoodanige aanwijzingen, als dezelve bevatten, voor onze tijden bedoeld te hebben, omdat velen, door algemeene rampen en onheilen ter nedergedrukt, zoodanige opbeuring en teregtwijzing vooral thans bij uitnemendheid noodig hebben.
De eerste en vierde Redevoering handelen over hetgene, waarop een Christen te denken, en waarmede hij zich onledig te houden hebbe, om zijn huisselijk lijden te verligten; de tweede, over den invloed van ware godsdienstigheid, ter bevordering van het huisselijk geluk; de derde, over het treurige en nadeelige van twisten onder huisgenooten en naastbestaanden, benevens de middelen, om die voor te komen of uit den weg te ruimen; de vijfde, in hoe verre Christelijke hoofden des huisgezins ter verbetering der dienstboden het hunne kunnen en moeten toebrengen. De onderwerpen der Overdenkingen zijn: Gods

{==318==} {>>pagina-aanduiding<<}
bestuur is werkzaam omtrent de afwisseling van geluk en tegenspoed der huisgezinnen. Gods heerlijkheid openbaart zich niet zelden in de huisgezinnen der Christenen. Elk hoofd des huisgezins zoo wel, als elke dienstbode, kan zich, in die onderlinge betrekking, niet genoeg deze waarheid erinneren: ik ben ook een mensch. Waarmede kan een Christen zich wapenen tegen, en zijne ziel vertroosten bij de smart, welke het versterven van godvruchtige huisgenooten veroorzaakt? De Kerkhervorming der zestiende eeuw heeft een gezegenden invloed op het huisselijk geluk gehad. Gods handelwijze in de huishouding der natuur, een leerbeeld voor Christelijke huisvaders en huismoeders.
Wij twijfelen geenszins, of de Redevoeringen en Overdenkingen beiden zullen met genoegen, wij vertrouwen ook met nut, in godsdienstige Huisgezinnen gelezen worden. Hier en daar zijn gepaste aanmerkingen tot opheldering en uitbreiding van 't gestelde, ook verscheidene letterkundige aanteekeningen, door den Vertaler bijgevoegd, alle bewijzen van de belezenheid, meer dan dagelijksche kennis en juist oordeel van denzelven. 't Ware te wenschen, dat alle Leeraars van den Godsdienst den hun overschietenden tijd van hunne ambtsbezigheden, zoo in de steden, als op 't land, zoo ijverig en nuttig besteedden, en dan ook zulke gezonde en heldere begrippen, als men hier allerwegen aantreft, aan den dag legden.

Verhandeling over het nut, hetwelk de reeds aangewende pogingen, ter voortplanting van het ware Christendom, onder onbeschaafde Volken, te wege gebragt hebben. Te Dordrecht, bij A. Blussé en Zoon. 1809. In gr. 8vo. 127 Bl.

Hoezeer de Schrijver dezer Verhandelinge verklaart, dat dezelve geenszins als eene wederlegging van het bekroond geschrift des Heeren haafner door hem is ingerigt, zoo erkent hij echter dat hem dat geschrift bekend was, en hij bij dit zijn opstel daar gedurig het oog op had; en dit wordt den Lezer ook duidelijk, want niet alleen het Aanhangsel, maar geheel de Verhandeling draagt daar blijken van. En alhoewel

{==319==} {>>pagina-aanduiding<<}
wij in het hoofdgeschil geen partij in dit ons Maandwerk kiezen, zoo moeten wij toch aanmerken, dat niet alleen den vrienden van 't Zendelingswerk deze poging aangenaam wezen moet, maar ook de voorstanders van des Heeren haafner's werk hier meer dan eene redenering aantreffen, meer dan eene geschiedkundige daadzaak zullen opmerken, die indedaad de aandacht en overweging verdient van iederen vriend van waarheid. Het aanhangsel, 't welk slechts weinige bladzijden bevat, moet ten betooge dienen van des Schrijvers vroeger gezegde, dat eene opzettelijke wederlegging van het bekroond geschrift gemakkelijk, maar tevens zoo onaangenaam als nutteloos zou zijn: gemakkelijk, omdat haafner de zaak nagenoeg geheel alleen van voren beredeneert, daar de geschiedenis vooral beslissen moest, en, in zoo ver hij daadzaken aanvoert, slechts uit weinige bronnen heeft geput, en daarin nog niet handelde ter goeder trouw; hetwelk aan te wijzen niet veel kunde in de Kerkelijke geschiedenis zou vereischen, maar hoogst vervelend is. Nutteloos, omdat haafner en die 't met hem eens zijn zich niet laten overtuigen, daar zij vooronderstellen dat het Evangelie krachteloos is tegen zoodanige hindernissen, als men erkennen moet dat hetzelve ontmoeten zal, en daarenboven de waarheid en het belang van den Christelijken Godsdienst ter vervulling der algemeene menschelijke behoeften door hun niet wordt erkend: welke aanmerkingen wij in derzelver waarde laten; erkennende intusschen, dat voor hun, die juist uit tegenovergestelde beginselen het Zendelingswerk voorstaan, eene opzettelijke wederlegging van haafner onnoodig is, al ware het ook dat zijne geschiedkundige bewijzen vrij meer afdeden, dan de Schrijver dezer Verhandelinge aan dezelve toekent.
Dit Stukje zelve bevalt onder 't lezen, vooral omdat het vrij eenvoudig en duidelijk is, en men den Schrijver alzoo gemakkelijk volgen kan. Geschiedkundig tracht hij aan te wijzen: de pogingen, die aangewend worden tot het bewuste doel, zijn zoodanig, dat men er de gewenschte vrucht van wachten kan. Hij bepaalt zich (en ons dunkt met goed regt) tot hetgeen Protestanten gedaan hebben, en nog werkelijk doen; bepaalt het nut, dat men beoogt, en wijst de bronnen aan, waaruit men het antwoord kan opmaken, en alzoo besluiten, wat men van dezelfde of soortgelijke pogingen voor het vervolg mag hopen. Hetgeen deze Verhandeling bewijzen moet, is 1) dat er, in

{==320==} {>>pagina-aanduiding<<}
evenredigheid van den besteden tijd en aangewende pogingen, een genoegzaam aantal Heidenen voor het Christendom gewonnen zijn; 2) dat het godvruchtig karakter der Zendelingen en de echtheid des Christendoms bij de bekeerden door hun uit de Heidenen blijkbaar is. Die met de schriften der Zendelingsgenootschappen, en die der Evangelische Broedergemeente bekend is, zal vooraf reeds genoegzaam gissen, welke daadzaken hier herinnerd worden, en zijne gissing bewaarheid vinden. En daar men hier het voorname bijeen vindt, zoo wordt de vriend des Zendelingswerks aangemoedigd; en ieder voorstander van het Christendom, al kan hij in alles niet instemmen, zal zich toch verblijden, dat voor 't minst hier en daar eenig goeds werd uitgewerkt, en alzoo niet alle moeite en kosten verloren was; terwijl hij menigen ijverigen arbeider zijne hoogachting niet zal weigeren.
Meer zeggen wij van dit geschrift niet, dat buiten twijfel zijn eigen publiek vinden zal.




Verhandelingen, uitgegeven door Teyler's Tweede Genootschap. XVIde Stuk; bevattende twee Redevoeringen, gedaan door A. van den Ende en G. Bakker, en een Geschiedkundig Onderzoek over den uitslag der gemaakte toepassingen van Bovennatuurkundige Grondbeginsels op de Natuurkunde. Te Haarlem, bij J.J. Beets. 1809. In gr. 4to. 256 Bl.

Met welverdienden lof hebben wij, ten tijde der afzonderlijke uitgaven, gewaagd van de Redevoeringen der Heeren van den ende en bakker, en behoeven derhalve van deze Stukken dier beide Leden des Tweeden Genootschaps van teyler's Stichting niet te gewagen (*). Voegelijk heeft men het gekeurd, dezelve plaats te geven onder de Verhandelingen diens Genootschaps, en daarvan een Deel te vormen met de uitgave eener niet bekroonde Verhandelinge.
Van deze Verhandeling, derzelver herkomst, lot, inhoud en waarde, valt ons te gewagen. Reeds ten jare 1803 schreef meergemelde Genootschap de Vraag uit:

{==321==} {>>pagina-aanduiding<<}
Blijkt het uit de Geschiedenis der Natuurkunde, dat het aanwenden van zoogenaamde Bovennatuurkundige Grondbeginselen ooit iets toegebragt hebbe ter uitbreiding van deze Wetenschap? - of leert zij daarentegen, dat er in de Natuurkunde geene vorderingen gemaakt zijn, dan door Waarnemingen, Proefondervindingen, daaruit afgeleide wettige gevolgtrekkingen, en daar op gegronde wiskundige berekeningen en betoogen? - en welke lessen geeft de Geschiedenis der Natuurkunde, in dit opzigt, aan de genen, die trachten, ter uitbreiding van deze Wetenschap, met de meeste vrucht werkzaam te zijn?
Geheel onvoldoende keurde men de drie in 't Hoogduitsch geschrevene ingezondene Antwoorden, en hing de Vraag in 't jaar 1805 andermaal op, in hope van een gelukkiger slagen. Onder de toen ingezondene Beantwoordingen was de éénige verdienstelijke een Stuk, onder de zinspreuk: Qui tractaverunt scientias, aut Empirici, aut Dogmatici fuerunt. Empirici, formicae more, congerunt tantum et utuntur; doch oordeelde men, dat dezelve als Antwoord op de Vrage niet kon bekroond worden, dan echter verdiende grootendeels door den druk gemeen gemaakt te worden; en noodigde men den Schrijver uit, zich bekend te maken, indien hij verlangde dat zijn Naam voor het Stuk verschene. Als Schrijver daarvan heeft zich ontdekt jacob nieuwenhuis, Leeraar der Luthersche Gemeente te Utrecht.
Ingevolge hiervan verschijnt dit onbekroonde Stuk onder de Verhandelingen des Tweeden Genootschaps. Het komt ons voor, dat, schoon het besluit ter grootendeels door den druk gemeenmaking strekte, dezelve geheel verschijnt; doch geen Voorberigt des Genootschaps, of Aanteekening, vermeldt ons deswege iets. Men zou zulks echter verwacht hebben.
Het beloop dezer Verhandelinge is, dat de Opsteller, na eene korte Inleiding over den aard en de toepassing van Bovennatuurkundige Grondbeginselen op de Wetenschappen in 't algemeen en de Natuurkunde in 't bijzonder, zich den zin en de beteekenis der Prijsvrage aldus voorstelt; ‘Blijkt het uit de geschiedenis der Natuurkunde, dat eene wijsgeerige afzondering en beschouwing der Bovennatuurkundige grondbeginsels, die in de Natuurkunde voorkomen, en de pogingen van sommigen, om uit zoodanige grondbeginselen te redeneren, en zoo mogelijk een Natuurkundig stelsel op te bouwen, ooit

{==322==} {>>pagina-aanduiding<<}
iets hebben toegebragt ter uitbreiding van deze wetenschap; of leert zij daarentegen’ enz.
Dit verstand des Vraagstuks leidt den Beantwoorder, in de eerste plaats, tot een Geschiedkundig Onderzoek over den uitslag der gemaakte toepassingen van Bovennatuurkundige grondbeginsels op de Natuurkunde; en behelst het Eerste Hoofdstuk een oordeelkundig overzigt van de voornaamste Natuurkundige bespiegelingen der Wijsgeeren, tot op de Herstelling der Wetenschappen.
Hier komt ons voor, de staat der wijsgeerige Natuurkunde in de Ionische School, - de oorsprong en ontwikkeling van het Atomistisch stelsel, - het Pythagorisch Getallen-stelsel, - de scheiding der Rationale en Empirische Natuurbeschouwing in de Eleatische School, - invloed der Platonische en Peripatetische Wijsgeerte op de Natuurkunde.
Alles, wat de stelsels dier oude Wijsgeerte betreft, weet ieder dat elders breedsprakiger en met opzet behandeld is; de Schrijver schijnt zelf gevoeld te hebben, dat hij lang bij de opgave der Grieksche Natuurkunde vertoefde, en zeker heeft hij veel aangevoerd, 't geen eigenlijk niet tot beantwoording der Vrage behoorde, of althans veel korter zou hebben kunnen gezegd worden. Hier en daar is ons voorgekomen, dat de Schrijver aan de oude Wijsgeeren wel eens te veel de taal van eenigen onzer hedendaagsche leent.
Geene aaneengeschakelde geschiedenis der wijsgeerige Natuurkunde schrijvende, maar alleen de hoofdstelsels van dezelve opgevende, om daaruit den invloed der Bovennatuurkundige grondbeginsels op de vorderingen der Natuurkunde te doen kennen, gaat hij de bijzondere gevoelens der Wijsgeeren, van aristoteles af tot op de herstelling der Wetenschappen, met stilzwijgen voorbij, omdat de tusschenliggende tijdvakken, zoo wel in het Oosten als Westen, hem geene bijzonderheden voor de Natuurkunde opleverden. - Eenige kleine wenken behelzen alles, wat de Verhandelaar des opgeeft.
Hiermede treedt nieuwenhuis tot een oordeelkundig overzigt van de wijsgeerige Natuurkunde, sedert de herstelling der Wetenschappen, tot op den tegenwoordigen tijd; dit maakt het Tweede Hoofdstuk der Verhandelinge uit, en behelst den staat der wijsgeerige Natuurkunde, van de Herstellers der Wetenschappen tot op descartes - van descartes tot op leibnitz - van leibnitz

{==323==} {>>pagina-aanduiding<<}
tot op kant, - invloed der Kantiaansche Wijsgeerte op de Natuurkunde, en schets der latere Schellingiaansche bespiegelingen over de Natuurkunde. - Veel uitweidens treffen wij in dit gedeelte aan; veel, waarop bondige aanmerkingen zouden te maken vallen. - Zonder zich aan het gezag van eenen naam te binden, of zich te bekommeren om de menigte van zoo vele aanzienlijke vrienden en vijanden der Critische Wijsgeerte, beweert hij, dat kant op den Critischen weg de onzekerheid heeft uit den weg geruimd, waarin men ten aanzien der toepassing van de Bovennatuurkunde op de Natuurkunde verkeerde, en de juiste grenspalen aangewezen, binnen welke die toepassing beperkt moet worden; dat hij verder het bloot wijsgeerig gedeelte, dat ten grondslage der Natuurkunde ligt of gelegd moet worden, van dezelve afgezonderd, tot het vak der Wijsgeerte overgebragt, en tot een geregeld stelsel verheven heeft. ‘Kant toont,’ (dat wij dit gedeelte woordelijk afschrijven, als iets, tot de groote hoofdzaak in dezen behoorende) ‘dat de bespiegelende redebegrippen ter uitbreiding onzer kennis niet volstrekt onvruchtbaar zijn. Zij bewerken veel meer den voortgang der empirische onderzoeking tot hooger gronden en voorwaarden, zoo verre dezelve slechts gedreven kan worden: en zulk een voortgang is, voor de grootst mogelijke eenheid en volledigheid der ervaringkennis, volstrekt noodzakelijk. De transcendentale, of alle ervaring overstijgende redebegrippen van het heelal, uit kracht van welke de rede zich tracht te verheffen tot eene volstrekte voltooidheid der zamenstelling en deeling van het ontstaan en de afhankelijkheid der verschijnselen, zijn de aanleidende oorzaken, dat het verstand op de ladder der ervaring gedurig hooger stijgt tot de rij der bepaalde verschijnselen, ja zoo hoog klimt, als derzelver sporten reiken: dat het zelfs op de hoogste sport,
waar de ondervinding staan blijft, geenen uitersten grenspaal erkent; omdat de wereldkundige redebegrippen aan hetzelve eene eindelooze opklimming tot het onvoorwaardelijke voorhouden.’
De Verhandelaar merkt ten aanzien van zijne aankleving van kant's stelsel aan: ‘Wanneer ik mij hier voor het stelsel van kant verklaar, vergete men niet, dat ik alleen deszelfs eersten Critischen grondslag en het daarop gevestigd gebouw eener wijsgeerige Natuurkunde hier beschouw en beoordeel. Of echter deszelfs stichter, bij de oprigting van het gebouw der wijsgeerige geloofs- en zedeleere, in allen opzigte gelukkig geslaagd zij, zonder

{==324==} {>>pagina-aanduiding<<}
niet meermalen eenen cirkel in zijne bewijzen te maken, is eene vraag, welker beantwoording hier niet te pas komt.’
Vreemd, doch niet onvernuftig, klinkt 's Schrijvers overgang tot het laatste gedeelte zijner Verhandelinge; wij schrijven den aanvang af. ‘Terwijl in ons Vaderland de wijsgeerte van kant over het geheel nog weinig bekend is, ging men intusschen, sedert derzelver verschijning, in Duitschland zoo verre, dat men spoedig allerlei scheppende vernuften op het tooneel zag treden, en uit dezelve stelsels geboren worden, die zoo transcendentaal hoog werden opgetrokken, dat er schier een bijzondere zin, althans een Arendsoog vereischt worde, om de hooge vlugt dezer nieuwe Philosophen of Philosophasters na te gaan en te volgen tot in de zee des onbegrijpelijken, waarin ze, na hunne vleugelen aan de zon der waarheid gezengd te hebben, met eenen icarus reddeloos omkomen. Eenige dier luchtreizigers plaatsten ook de Natuurkunde in het bovenzinnelijk schuitje, waarin zij met hunnen transcendentalen luchtbol opstegen, zoo dat democriet op dit gezigt hartelijk zou gelagchen hebben, en zelfs de ernstigste onderzoeker der waarheid bij hetzelve naauwelijks bedaard en koelbloedig kan blijven. Als onpartijdig geschiedschrijver zou ik intusschen der waarheid en de verdiensten van sommige dier uitmiddelpuntige genies te kort doen, indien ik hunne welmeenende pogingen in een bespottelijk daglicht voorstellen, of ontkennen wilde, dat de Natuurkunde, hoe verminkt en haveloos ook van deze vaart terugkomende, op hare reize en het bezigtigen van zoo vele vreemde gewesten, niet iets geleerd en veel ondervonden zou hebben. Maar als wijsgeer en natuurkundige kan ik van dezen koordedans niet gewagen, zonder allen voor de gevaren van zulke luchtsprongen te waarschuwen.’
Breed is nieuwenhuis in dit gedeelte over schelling; genoeg, dat wij, om er iets van te melden, dit weinige afschrijven: ‘Wat is de stof anders dan de uitgedoofde geest? In haar is alle dupliciteit vernietigd. Haar staat is een toestand der volstrekte Identiteit en der rust. Bij den overgang uit de gelijksoortigheid in de dupliciteit schemert reeds eene wereld; met de wederherstelling van dezelve gaat de wereld zelve op; en wat is deze wereld anders dan de zigtbare geest?’ Gaarne willen wij, dit alles van schelling gelezen hebbende, onderschrijven, ‘dat hij een uitmiddelpuntig genie is, dat zich verheffen

{==325==} {>>pagina-aanduiding<<}
wil tot het standpunt eener volstrekte redebeschouwing, onafhankelijk van alle menschelijke of bepaalde voorwaarden van eindige denkende wezens.’
Wat de beantwoording der Vrage, na dit doorwandelen van het uitgestrekte veld der Geschiedenisse, betreft, deze is kort, en in de volgende woorden begrepen:
‘De onpartijdige waarheidzoeker zal op de Vraag moeten antwoorden:
1) De wijsgeerige, d.i. uit mogelijke begrippen en grondstellingen van voren afgeleide Natuurbeschouwing heeft, blijkens de geschiedenis, alleen uit zichzelve, zonder tusschenkomst van waarnemingen, proefondervindingen en wiskundige beschouwingen, niet alleen nooit eenige wezenlijke vorderingen in de Natuurkunde voortgebragt, maar zelfs de onmogelijkheid daarvan door veelvuldige voorbeelden aangetoond, en door de critische wijsgeerte bewezen.
2) Maar ze heeft toch de aanleiding en geboorte gegeven aan eene menigte van onderzoekingen, waarnemingen, proefnemingen en wiskundige bespiegelingen, die den voortgang der Natuurkunde bevorderden, dwalingen en verkeerde begrippen wegnamen, en ons nader bragten aan de kennis der Natuur.
3) Zij heeft, eindelijk, te allen tijde bewezen, dat bij alle ervaring-kennis een wijsgeerig gedeelte ten grondslage ligt en noodzakelijk gelegd moet worden; dat het onmogelijk zij, zoo wel uit dit wijsgeerig gedeelte alleen de Natuur te leeren kennen, als zonder hetzelve eene wetenschap der Natuur te vestigen. De uitgestrektheid en het gebruik van dit wijsgeerig gedeelte, voor de Natuurkunde, heeft zij door de Kantiaansche bespiegelingen aangetoond en gewettigd, en door het krachtkundig stelsel der Critische School den Natuuronderzoeker een rigtsnoer en de mogelijke grenspalen van alle zijne navorschingen, van alle op waarnemingen, proefnemingen en wiskundige beschouwingen gevestigde redeneringen over de Natuur aangewezen. Terwijl de geschiedenis bevestigt, dat alle pogingen, om in te dringen in de kennis der grondkrachten, vruchtelooze ondernemingen geweest zijn, en wij in de Natuurkunde onze taak als afgedaan moeten beschouwen, zoo het ons gelukt alle natuurverschijnselen en werkende krachten tot de beide grondkrachten te herleiden, welke de wijsgeer in het bovennatuurkundig begrip van de mogelijke ruimte-vervulling der stoffe moet aannemen.’

{==326==} {>>pagina-aanduiding<<}

Volkomen stemmen wij met het oordeel der Directeuren en Leden van teyler's Stichting in, dat de Vraag niet volledig en naar eisch in deze Verhandeling is beantwoord. - Er heerscht doorgaande eene stroefheid en Hoogduitschheid in den stijl, die onbehagelijk is, en ook op verre na de gewenschte klaarheid niet overal bezit; waartoe het bezigen van min gebruikelijke woorden, of die geen Nederduitsch zijn, gewis niet weinig bijdraagt. Voorzeker stoot de Lezer zich aan woorden als blendwerk, aan het blendend doek der zinnelijke waarneming, en dergelijken.

Geest der Eeuw, of Geschiedenis van den Menschelijken Geest in Duitschland, op het einde der XVIIIde Eeuw. Naar het Hoogduitsch van E. Brandes, geheime Kabinetsraad te Hanover. Te Amsterdam, bij de Wed. J. Dóll. 1810. In gr. 8vo. 220 Bl.

Elke Eeuw heeft haar bijzonder karakter; de beginselen der menschen worden gewijzigd door de heerschende meeningen, en veranderen, even als de indrukken, met de wisselingen, welke ongevoelig in zeden en gewoonten plaats grijpen. Nu kenmerken onverdraagzaamheid en bijgeloof een tijdvak, dan laauwheid en onverschilligheid; de eene reeks van jaren staat geteekend door eigendunkelijke verachting van oude gebruiken, losbandigheid in zeden en grondbeginselen is de schandvlek eener andere eeuwe. Aandachtig te letten op de verschijnselen, welke zich in de zedelijke wereld vertoonen; de gebeurtenissen op te zamelen, welke de denkwijze der menschen wijzigen; de gevolgen te onderzoeken, welke daaruit voortvloeijen, en de karaktertrekken van den geest des tijds hieruit op te maken - is een werk, den denkenden Vriend der Menschheid overwaardig, en hoogst bevorderlijk voor derzelver heil.
De Heer e. brandes, wijlen (*) geheime Kabinetsraad te Hanover, in zijn Vaderland door onderscheidene wijsgeerige schriften met roem bekend, heeft in het voor ons liggend werkje dit loffelijk doel trachten te bereiken.

{==327==} {>>pagina-aanduiding<<}
‘In dit Tafereel,’ dus luidt het begin der Voorrede, ‘van de jongstafgeloopene 40 jaren, vindt men “de Vorsten en de Volken, de onderscheidene standen der Maatschappij, de gedragingen der Regering, Godsdienst, Ongodsdienstigheid, Letterkunde, Wijsgeerte, Opvoeding, levenswijze der groote wereld, met één woord al wat tot den gang van den menschelijken geest behoort,” voor zoo verre dit alles in Duitschland plaats had.’
Vooraf gaat eene inleiding (§ 1-42) tot het werk zelf, welke grondige aanmerkingen behelst over Duitschland in 't algemeen, over het onderling verband der kleine Staten, over de vermeerdering der Residentien van bijkans onafhankelijke Vorsten, over de oplossing van het Rijksverbond in de grootere Staten, over de gebreken van het Rijk, en over den invloed, welken dit alles, zoo ten goede als ten kwade, op het nationale karakter der Duitschers had.
Het werk is verdeeld in drie tijdvakken, waarvan het eerste (§ 43-90) van den Zevenjarigen Oorlog tot 1780, het tweede (§ 91-198) van 1780-1790, en het derde (§ 199-289) van 1790-1800 loopt.
In den Zevenjarigen Oorlog had zich eene groote maat van krachten ontwikkeld, en hiermede ontwikkelden zich tevens de bloesems der schoone en wetenschappelijke Literatuur in het Protestantsche Duitschland; maar midden in het schoon opkomende zaad lag echter het zaad van het zich welhaast ontwikkelende onkruid verborgen, hetwelk gedeeltelijk meer uit de opgewekte denkkracht zelve sproot, gedeeltelijk uit de in gewigtige staatshandelingen aangenomen stelsels ten voorschijn kwam, zoo wel in doen, als in nalaten; hetwelk te zamen onder drie hoofdpunten gesteld kan worden. 1) De groote veranderingen, die in religie en opvoedingszaken gemaakt werden. De vrijheid van drukpers, die zich in de Pruissische Staten niet over het drukkend finantie-systema, niet over de karige behandeling der dienaars van het burgerlijk bestuur, noch over de tirannieke behandeling der soldaten, noch over den gruwel der buitenlandsche werving durfde uitbreiden, hield zich bezig in het gebied der Theologie. Het bekende ongeloof van frederik den II breidde zich uit; zijn staatkundig indifferentismus weerhield het bestuur, om den verderfelijken geest tegen te gaan, zoo dat de strijdende Kerk welhaast de zegevierende werd bij het

{==328==} {>>pagina-aanduiding<<}
zich eerst vormend jongere deel. De schadelijke dwalingen van rousseau in het vak van opvoeding werden door basedow ten uitvoer gebragt. Men leerde de jeugd niets, dan wat zij volkomen begrijpen kon, waardoor alles, wat op religie betrekking had, van de kinderen verwijderd, en tot de jaren van rijper verstand verschoven werd. Men hechtte groote waarde aan de Philantropinen, en aan de opvoeding, daarin bewerkt. Deze groote veranderingen, nu, in het theologische en paedagogische vak waren 2) door de vorming van het idée, dat een Staat een van de hoogste magt ingerigt werktuig zij, begeleid. Het Prügel-bestuur van frederik wilhelm I werd onder deszelfs opvolgers volmaakt, het militaire mechanismus versterkt, ja de geheele Staat zoodanig als een werktuig georganiseerd, dat de Levitische Ceremoniewet geene grootere, den geest bekrimpende, lasten op de nakomelingschap van Abraham hoopte, dan deze strekking van den Pruissischen Staat. Eindelijk deden zich 3) groote ongelijkheden onder de beschaafde standen voor. De Adel genoot onmatige voorregten boven den Burgerstand; 't geen voor den geest van beide klassen zeer nadeelige gevolgen had.
In het tweede tijdvak worden vijf hoofdgebeurtenissen opgegeven, als de voorname oorzaken van den toenmaligen tijdgeest. 1) De werking van de Orde der Illuminaten. Weishaupt en vooral knigge namen de schandelijkste listen en bedriegerijen te baat, om hunne beginselen, voor Godsdienst en Maatschappij even ondermijnend, voort te planten. Hun invloed was zoo veelbeteekenend, dat een geest van list en loosheid, aan het oorspronkelijk Duitsche karakter vreemd, ook na de ontbinding der Orde, vrij algemeen heerschend was. 2) Keizer joseph's Reforme. Deze Vorst kon slechts heerschen. Regeren, d.i. de menschen leiden, verstond hij niet. Hij wilde op eenmaal in alle vakken hervormen, en liet zich, bij al het goede, noch van den geest der eeuwige regtvaardigheid, noch zelfs van den geest eener ware wijsheid leiden. De vrijheid van drukpers, door joseph toegestaan, vermogt slechts idéen van den dag in een' snellen omloop te brengen. 3) De wederverwekte groote neiging tot afgetrokkene Wijsbegeerte. Het stellige, de ondervinding en geschiedenis werden veracht; eene ruime zedekunde, eene onwaardige zaligheidsleer werden in de theorie door de nieuwe formulen verdrongen, maar slechts ten voordeele

{==329==} {>>pagina-aanduiding<<}
van het beschouwend verstand, niet van de betering des inwendigen menschen. 4) De veranderingen in de Pruissische Monarchie, na frederik's dood. De opvolger, frederik wilhelm II, was een Heer, bedeeld met een zeer goed natuurlijk verstand; maar zonder een, den mensch treffend, vriendelijk opslag van het oog, (ohne treffenden Menschenblick, zonder diepe menschenkennis) en ten sterkste aan de zinnelijkheid overgegeven, in welker flijk hij, hoe ouder hij werd, des te meer verzonk. Onder hem vormde zich eene geheime Kabinetsregering, waaronder hij ten spel moest verstrekken aan zijne gunstelingen. Eindelijk openbaarden zich 5) de gevolgen van het stijgend genot, geteeld door den vermeerderden welstand en eene ligtzinnige zinnelijkheid. Men zag een vroeg begin der menigvuldigste beschaving en des sterksten genots; eene stijgende begeerte naar afwisselend genot werd heerschend; verscheidene soorten van genot vloeiden daaruit voort, en een aanzienlijk tegenwigt ontbrak algemeen.
Drie oorzaken waren er, die inzonderheid in de laatste tien jaren der vorige Eeuwe op den tijdgeest in Duitschland werkten. 1) De Fransche Omwenteling. Zij bragt een groot enthusiasmus voor demokratische staatsinrigtingen en grondstellingen voort. Door vele schriften werd de neiging tot woeste vrijheidsidéen gevoed; deze stemming deelde aan de bedorvene neigingen den weelderigsten wasdom mede, verzwakte de gehechtheid aan den Godsdienst, de heiligheid van 't huwelijk, en ontnam alle vastheid aan den geestelijken mensch. Door het omrukken moest alles gelijk gemaakt worden. 2) Het denkbeeld van het gestadig voortstijgen der menschheid, uit eenzijdig welbehagen en trotschheid ontstaan, tot de gevaarlijkste verblinding geleidende, en op geen bepaald begrip gegrond, zoo min wat het subjekt als het objekt betrof, werd eerst door herder, en vervolgens door kant verbreid. Deze hypothese, eenigzins gelijk aan de droomen van een duizendjarig rijk, moest bij velen de plaats vervangen van het geloof aan de onsterfelijkheid, en diende in het politieke zeer tot ondersteuning der demokratische gevoelens. Elk opruijer, elk vernieuwer, met het voorkomen van goeden uitslag, kon dien grondslag zich ten nutte maken, ten einde het geloof te verwekken, dat het ook door hem beter zou worden, dan het voorheen geweest ware. Zelfs in een wetenschappelijk opzigt werd eene belagchelijke charlatanerie daardoor

{==330==} {>>pagina-aanduiding<<}
begunstigd. Eene hoofdbron der oppervlakkigheid van den tijdgeest werd 3) de spoedige verbreiding der gebeurtenissen en idéen van den dag door tijdingen (nieuwspapieren), Journalen en losse blaadjes, die aan eene dorre onrust en karakterloosheid ten voedsel en versterking dienden. Staatkundige tinnegieterij benadeelde den waarheidszin op 't aanmerkelijkste. Er ontstond de ellendigste aller ijdelheden, nieuws te weten, en rond te dragen. Hoe meer de schriften periodiek werden, hoe slechter derzelver inhoud zijn moest. Zij werden nogtans de eenige lektuur van velen, en werkten verderfelijk op de jeugd. De overdrevene lektuur der dagelijksche schriften trok meer bejaarde menschen bijna geheel af van het lezen van klassieke werken, die alleen den geest en het karakter kunnen versterken. Met de nieuwheid gingen ook de indrukken dier schriften verloren. Alles scheen slechts voor dat oogenblik te bestaan; en zulk eene circulatie van momentaneele idéen, die door deze lektuur ontstond, was geene vrucht aanbrengende circulatie, niet veel beter, dan de circulatie van straatgeklap.
Men ziet uit deze korte schets van den inhoud des boeks, (waarbij wij ons zoo veel mogelijk van de eigene woorden des Schrijvers, naar de vertaling, hebben bediend,) dat de tijdgeest op het einde der XVIIIde Eeuwe, in Duitschland, hier zeer streng en ongunstig wordt beoordeeld. Doch wie, die zich de merkwaardige teekenen van dien tijd bij onze Naburen herinnert, ja wie, die op den geest, sedert de laatste dertig jaren zelfs in ons Vaderland doorgedrongen, met eenige aandacht heeft gelet, zal ontkennen, dat het bovenstaande zeer veel bittere waarheid behelze? Wij zeggen veel waarheid; want het ligt als in den aard van zulke algemeene en veelomvattende oordeelvellingen, dat de omtrekken veelal te scherp geteekend worden, en er wel eens overdrijvingen, en grootere of kleinere onregtvaardigheden, ontstaan. Van dit gebrek zijn vele voorstellingen van den Heer brandes gansch niet vrij. Hij schijnt ons de groote gebeurtenissen, welke op den tijdgeest krachtig werkten, met eene zekere gemelijkheid, altijd van de donkere zijde te beschouwen, blijft meestal eeniglijk staan bij de nadeelen van dezelve, zonder op de voordeelen te letten, en vermoeit door zijnen onophoudelijk klagenden toon. Hij vindt het ideaal van den tijdgeest, dat in zijnen boezem woont, nergens, en het minst in de laatste jaren der vorige Eeuwe,

{==331==} {>>pagina-aanduiding<<}
verwezenlijkt; maar men mag met reden twijfelen, of er wel ooit een tijdvak in de geschiedenis van 't menschelijk geslacht geweest zij, of komen zal, waarmede hij op zijn standpunt te vrede zijn zoude. Wij vergenoegen ons met deze algemeene aanmerking, die de denkende Lezer op de bedoelde bijzonderheden zal weten toe te passen, dewijl eene uitvoeriger ontwikkeling van dezelve ons de grenzen eener beoordeeling zou doen overschrijden. Verre zijn wij er echter af, om aan dit werkje den verschuldigden lof te weigeren. Neen; het behoort buiten tegenspraak tot de merkwaardige schriften van dezen tijd; het getuigt van eene diepe kennis der zaken, door den Schrijver behandeld; het kenmerkt deszelfs warmen ijver voor menschenheil, en is met een' waarlijk wijsgeerigen geest en krachtige welsprekendheid geschreven. Ofschoon voornamelijk op Duitschland toepasselijk, behelst het echter zeer vele aanmerkingen, welke ook in ons Vaderland met ijver verdienen behartigd te worden.
Jammer is het, dat de Vertaling op vele plaatsen ontsierd is door grove sporen van het oorspronkelijk taaleigen, zoowel in de schikking der zinsneden, als in de overbrenging van sommige woorden. Ter staving dienen de volgende bewijzen: waardeschatting - ononderbroken - betrekt zich - verschillendheden - ontsprongen - overheevende krijg - voorgeworpen - voortrekbare - bescharen - aangrepen - lijdendheid - aanstreek. Op sommige plaatsen heeft de Vertaler den zin van 't oorspronkelijke niet gevat, waarvan in 't bovenstaande uittreksel blijk voorhanden is. Vreemd zijn de zelfstandige naamwoorden ten nutte making - in orde houding - toepasselijkmaking en vele soortgelijken; en oneigen is de meermalen voorkomende woordvoeging, bejammerene naaktheid deszelfs, in de eerste tijden deszelfs, enz. Wij maken den Vertaler op eenige zijner gebreken opmerkzaam, ten einde hij naauwkeuriger toezie, zoo hij het mogt ondernemen, om ook het laatste werk van den Heer brandes in onze taal over te brengen, dat als het vervolg van het aangekondigde geschrift moet worden beschouwd. De titel van dat werk is: Ueber den Einfluss und die Wirkungen des Zeitgeistes auf die höhern Stände Deutschlands. Hanover bei den Gebr. Hahn. 1810.





{==332==} {>>pagina-aanduiding<<}

Zamenspraken over de Scheikunde, waarin de Grondbeginfelen dezer Wetenschap op eene eenvoudige wijze voorgedragen en met Proefnemingen opgehelderd worden. Naar de laatste Uitgaaf uit het Fransch vertaald door C. van Baalen, Medicinae Studiosus. Met Platen en Aanteekeningen. Iste Deel. Te Amsterdam, bij Immerzeel en Comp. 1810. In kl. 8vo. 466 Bl.

Eenvoudigheid en duidelijkheid zijn de kenmerken dezer Zamenspraken, welke hier acht in getal zijn, en tusschen eene Moeder en twee Dochters worden gehouden; zij hebben de algemeene grondbeginselen der Scheikunde in de eerste ten onderwerp; in de tweede en derde wordt over licht- en warmtestof, in de vierde over de eigenaardige verborgene en scheikundige warmte, in de vijfde over de zuur- en stikstof, in de zesde over de waterstof, in de zevende over de zwavel en den phosphorus, in de achtste over de koolstof gesproken. Zij worden voorts door acht Platen begeleid; den pyrometer, den thermometer, pictets toestel ter terugkaatsing der warmtestof, de luchtpomp, den toestel ter bereiding der zuurstoflucht, dien ter bereiding en opvanging der waterstoflucht, de opheffing van de zwavel, den eudiometer, de ontleding van het water door de koolstof, benevens den toestel ter overbrenging van luchtsoorten uit een ontvanger in eene blaas voorstellende, - en zijn voorzien van Aanteekeningen, gedeeltelijk van den oorspronkelijken Engelschen Schrijver, van den Franschen Overzetter en van den Hoogleeraar delarive, en eindelijk die van den Hollandschen Vertaler. - Waarom nu de Schrijver de sprekende personen, en vooral die persoon, welke onderwijs geeft, als meisjes en vrouw heeft doen voorkomen, begrijpt Rec. niet. Zal daardoor de belangstelling in de Zamenspraken kunnen vermeerderd worden? Of moet het liever als een wenk worden aangezien, dat zij, die eenmaal door huisselijke bekwaamheden en wezenlijke huishoudkennis het geluk des mans moet uitmaken, zich ook op de kennis der Scheikunde moet toeleggen? Waarlijk, om als eene Mevrouw B. over deze zoo uitgebreide wetenschap te kunnen redekavelen, daartoe behoort al vrij wat oefening; en wij zouden gelooven, dat, voor meisjes en vrouwen, de tijd, die daaraan noodwendig

{==333==} {>>pagina-aanduiding<<}
moet besteed worden, doelmatiger zou kunnen worden aangewend; zonder dat daarom Rec. de schoone Kunne met geene andere kundigheden zou willen versierd zien, dan die, welke zich tot de keuken en de naaikamer bepaalden. Eene algemeene kennis der Scheikunde en hare voorwerpen oordeelt hij voor haar geenszins overtollig. Aan den anderen kant, echter, moet men daarbij de grenzen niet overschreden, en alzoo die kennis niet tot zoodanige voorwerpen uitstrekken, welke alleen belangrijk zijn voor den man, die zich opzettelijk aan de beoefening dezer wetenschap moet overgeven. En voor den zoodanigen zullen deze Zamenspraken niets nieuws bevatten; terwijl wij al wat eenigermate aan den lust des onderzoeks, of aan de vermeerdering der kundigheden, bij mingeoefenden of bij het vrouwelijk geslacht, voldoen kan, reeds volledig in de Werken van den verdienstelijken uilkens, of in het Natuurkundig Schoolboek van den zoo bekwamen buys, beiden door de Maatschappij Tot Nut van 't Algemeen bekroonde Geschriften, behandeld vinden. - Rec. voedt alzoo billijken twijfel, of de Uitgever, die van zijne zijde door eene allezins goede uitvoering zich zoo wél heeft gekweten, bij de uitgave dezer Zamenspraken, waarvan nog twee Deelen moeten volgen, zijne rekening wel zal vinden; en het doet hem ook zijnenthalve leed, dat onpartijdigheid hem geene gunstiger beoordeeling veroorloofde. De Vertaling is Rec. vrij goed voorgekomen.




Wandelingen en kleine Reizen door sommige gedeelten van het Vaderland, door H. Potter. IIde Deel. Met Platen. Te Amsterdam, bij A.B. Saakes. 1809. In gr. 8vo. 357 Bl.

Bij de uitgave van dit IIde Deel van des Eerw. potter's Wandelingen en kleine Reizen behoeven wij ons niet lang op te houden, daar op hetzelve de meeste onzer aanmerkingen over het Iste Deel mogen worden toegepast (*). Ook zou men kunnen twijfelen, of wel een oppervlakkig Schrijver, die meer daar op uit schijnt, om met zijnen arbeid voordeel, dan wel eigenlijken roem te behalen, eene naauwkeurige beoordeeling verdiene en ook

{==334==} {>>pagina-aanduiding<<}
zelf wensche van zijn Werk, dat, niet ongelijk aan eene schilderije, in haast opgemaakt, weldra wordt overgezien en in zijne waarde gekend. Laat een onkundig oog zich daarbij vergapen aan verscheidenheid van kleuren en eenige gevalligheid van schakering, den meer ervarenen, echter, behaagt dat bonte coloriet geenszins, en zekere losheid van zwier belet hem niet, het gebrekkige der stoffaadje, of de misslagen tegen de regelen der doorzigtkunde, spoedig te ontwaren. Maar schoon wij niet hoog loopen met dit geschrijf van den Heer potter, of blind zijn voor menigerlei onnaauwkeurigheid, losheid en leemten, welke wij daarin aantroffen, daar is een aantal Lezers, die enkel uit tijdkorting een boek in handen nemen, aan welken hij gewis behagen zal. De zoodanigen, geeuwende, wanneer het op denken aankomt, bij eenen waarlijk belangrijken en nuttigen Schrijver, zullen hier stoffe tot onderhoud vinden, voor hunnen geest niet onaangenaam, die zich van het rondzwerven verpoost, bij het niet schaars tusschen ingevlochten Mengelwerk. Zonder zich, in hunnen leunstoel gezeten, eenigzins te vermoeijen, zonder hunne veelal ledige hersenen te kwellen met lastig nadenken, mogen zij den Eerw. potter vergezellen op zijne Wandeling, eerst van Dokkum over Leeuwarden door een gedeelte der Vriesche Zevenwouden, en het Landschap Drenthe; daarna bij eene vroegere, door hem gedaan kort vóór zijn vertrek naar de kusten van Afrika. Bij deze zal het Vignet op den titel, het Dorpje Peins, 's Mans toenmalige standplaats, verbeeldende, hun behulpzaam zijn, om zich voor te stellen, van waar hij zijnen togt begon, dien hij, nu en dan eenen zijdelingschen uitstap doende, over de Steden Bolsward, Workum en Hindelopen, vervolgde door de Zuidwestelijke gedeelten van Vriesland tot de Lemmer. Evenwel
vandaar met hem terugvarende op Sloten, Sneek, en met de Jaagschuit naar Leeuwarden, staan zij niet, gelijk potter, bij Ritzumerzijl, maar over de Schenkeschans uitgezet te worden aan de trekvaart, om naar Peins weder te keeren. Eindelijk niet onvoldaan misschien over 's Mans aanprijzing en teekening der schoone natuur, moge het hun gelusten, nogmaals met potter, van zijne laatste woonplaats bij Amsterdam, te wandelen naar Muiderberg en het Gooiland. En ziet daar ons met hun aan het einde gekomen van dit Boekdeeltje.
Wij, evenwel, die mogelijk wat naauwer toezien dan het gros der Lezeren, hebben, onder het wandelen met

{==335==} {>>pagina-aanduiding<<}
potter, hier en daar eenen steen des aanstoots, die ons deed struikelen, elders miswijzingen ontmoet in zijne opgegeven waarnemingen, waardoor ons geloof in den Reiziger op nieuws verzwakt werd; en leed was het ons, dat hij, die Vriesland doorkruiste, het oudheidkundige en meest opmerkelijke in steden en plaatsen aanteekende, naauwelijks iets, behalve de namen, van Harlingen en Franeker in zijn verslag heeft aangehaald; hoezeer hij, in de nabuurschap dier steden gewoond hebbende, voorzeker ook daarvan, om een bekwaam geheel te leveren, uitvoeriger had kunnen en moeten spreken, met achterlating van andere, weinig of niets ter zake doende, uitweidingen. Maar het werkje nemende, zoo als de luim des Schrijvers ons dat gegeven heeft, kunnen wij niet ontveinzen, dat de geest, om bij wijlen de waarheid naar zijnen lust, en niet met juiste trekken af te schetsen, ons, gelijk voorheen, op nieuws gehinderd heeft. Dus schemerde ons het gezigt, toen ons zijn Eerw. vergde, op den afstand van 3 of 4 uren gaans, van het Kerkhof te Schalzum ‘de torens van Bolsward en de om die stad gelegene groote en kleene dorpen’ waar te nemen, ‘die alle, zegt hij, (bl. 153.) in eene verbazende uitgestrektheid voor hem lagen, van Leeuwarden tot aan de uiterste westelijke einden van Vriesland. Welk een gezigt!’ maar ook, welk eene vergrooting! of waren dan hier, gelijk elders, geene voorwerpen in den weg, waar achter vele dorpen en torens schuil lagen?
Ook twijfelen wij, of de Amsterdammer wel toestemmen zal, dat aldaar veelmalen, zoo niet doorgaans, de Zomeravond ‘het akelig gezigt oplevert van op straat stervende ongelukkige of bezwijkende ellendigen, of door rijtuigen verbrijzelden.’ - Van Muiderberg gewagende, waar potter den nacht vertoefde, kunnen wij ook kwalijk in hem verschoonen, dat hij geenen tijd uitzuinigde, om de zeldzame Echo te bezoeken, die aldaar op Rustrijk gevonden wondt. Dan toch had hij niet op eene bloote herinnering aan martinet's Katechismus der Natuur daarvan behoeven te gewagen; of wel, door zich in de opgave omtrent dat zonderling verschijnsel te vergissen, gelijk hij doet, eene doorslaande proeve te geven van zijne losheid en kleenen lust tot eigen onderzoek van merkwaardigheden (*).

{==336==} {>>pagina-aanduiding<<}

Omtrent den schrijfftijl, eindelijk, of liever wijze van voordragt, en inkleeding zijner reize, zullen wij niet gestreng zijn in ons oordeel; ofschoon het ligt valt op te merken, dat de eenzelvigheid zijner beschrijvingen en schetsen der schoone, of min gevallige, land- en zee-gezigten, met veelal gelijksoortige uitweidingen daarover, hem, die zoo druk de pen voert, wel eens tot herhalingen moet brengen, laat het zijn in eenigzins verschillende bewoordingen. Daar nogtans deze soort van Herveiaansche bespiegelingen zijn nut heeft en aan velen behaagt, willen wij ons daar tegen niet krachtig verzetten. Alleen het inmengsel van boerterij met zaken, die geene ten toonstelling verdienen, of ook door zekere vroomheid der Vaderen bij het Volk geheiligd zijn, mishaagde ons, bijzonder in eenen Man, die als Leeraar van den Hervormden Godsdienst bekend staat en plegtig optreedt. Kwalijk mag het dus door den beugel, dat hij (bl. 58) schertsend uitweide over de huisvesting, die voormaals in Vriesland aan de Predikanten en Ouderlingen, tot de Synodale Vergaderingen afgevaardigd, vergund werd, niet bij de burgers der plaatse, gelijk hij zegt, maar bij de ledematen der Kerk. En zoo wij het bezigen van het woord inkwartieren in dezen verschoonen konden, mishaagde ons nogtans zijne half spottende voordragt der gezegde herbergzaamheid, niets minder dan welvoegende in eenen Leeraar, die van dezelve erkent eenmaal ondervinding gehad te hebben. Maar geheel zijn wij verontwaardigd over 's Mans aanmerkingen en laffe, dan tevens ergerlijke, jokkernij bij de aanhaling van een vierregelig versje, dat naauwelijks waardig is om overgeschreven en gedrukt te worden, hoezeer het uitgehouwen sta boven den ingang der Kerk te Hindelopen. Ziet hier echter de rijmelarij:

Des Heeren woord 
Met aandacht hoort, 
Komt daartoe met hoopen 
Als Hinden loopen. 


{==337==} {>>pagina-aanduiding<<}

Evenwel verdiende deze, zullen wij zeggen vrome, of liever ouderwetsche, althans onnoozele toespeling op den naam der stad, geenszins die scherpe boerterij, waarin zich potter toegeeft. Althans zijne uitbreiding van de vergelijking buiten de zekere bedoeling van het gemelde opschrift; zijn gewagen van ‘springende dominees, springende ouderlingen, en andere, als hinden loopende of springende kerkgangers,’ en wat dies meer zij, is in onze oogen nagenoeg even laf en ongezouten, als het rijmpje. Daarvan laat zich, uit aanmerking der tijden, zeggen: Simplicitas proavûm digna favore fuit. Maar hoe men het gewawel van onzen potter voor gezond vernuft en aardig kan uitventen, gelijk door eenen onzer Ambtsbroeders Recensenten onlangs geschied is, gaat boven ons begrip. Wij dulden zulke beuzelarije niet in den tijd, waarin wij leven, en omtrent zaken, die in eenig hoe flaauw verband staan met het Godsdienstige.
Trouwens laten wij van zijn Eerw., die zich buiten het Vaderland gevestigd heeft, ons afscheid nemen, met den wensch, dat hij in genoegzaam ruime omstandigheden verkeeren moge, om de drukpers niet noodig te hebben, als een middel van bestaan; vermits wij alsdan óf geene óf beter bewerkte voortbrengselen van zijne hand te gemoet zien, dan hij tot hiertoe ons aanbood. Alleen staat ons nog te zeggen, dat, behalve met een Vignet op den titel, waarvan wij melding maakten, dit Deel met een drietal niet kwalijk uitgevoerde Plaatjes versierd is, waarop een Gezigt van Oudeboorn en het Heerenveen, der Hunnebedden te Eext en Meppel, alsmede van Muiderberg en 's Graveland.




Homerus, vertaald door F.E. Turr. Iste Deel. Te Amsterdam, bij Immerzeel en Comp. 1810. In gr. 8vo. 420 bl.

Op een tijdstip, dat een voortdurende Oorlog het lot van vele Natiën in de waagschaal stelt, en de aandacht van duizenden tot zichzelven en tot hun Vaderland bepaalt, is inderdaad een zeer merkwaardig verschijnsel de voortgaande bloei der Letteren, en bepaaldelijk de zorg, in Frankrijk, Duitschland en Holland, aan de twee voor-
{==338==} {>>pagina-aanduiding<<}
naamste Dichters der Oudheid, Homerus en Virgilius, toegewijd. Zoo immer iets den echten smaak kenmerkt, dan is het de beoefening van deze Dichters, om, bij een oorspronkelijk gevoel, van hun alle die eenvoudigheid en sieraden af te zien, welken de kunst van voorstelling aan de hand geeft. Op deze wijze verklaart zich gereedelijk de bemoeijing van Geleerden en Dichters, om alles op te sporen, wat den oorsprong, de echtheid en den geest, dier werken kenmerkt, de twijfelingen dien aangaande op te heffen, en in de verschillende volks-talen over te gieten. Doorgaans, echter, geschiedde de navolging zelve in vers-maat, bij de Engelschen, Franschen en Hollanders in rijm, en dezelve bleef alzoo een kunstmatige arbeid. Aan niemand viel het bijkans in, om de gemelde Dichters in onrijm te leveren, ten behoeve van hun, die de oude talen niet verstaan, en dus niet wel konden beoordeelen, in hoe ver de oorspronkelijke schoonheid bij de navolging was bewaard gebleven: welke onzekerheid nog te grooter was, omdat de meeste nasporingen of ophelderingen zelve in het Latijn geboekt waren. Het is onze Landgenoot, de Heer turr, die zich tot dezen arbeid heeft verledigd. Hij levert ons, in dit Eerste Deel, de eerste twee Zangen van den Ilias, niet verduitscht naar onzen tegenwoordigen, meer verfijnden smaak, in eenen geestrijken zin, maar volgens de letter, zoo als de Dichter zelf, vóór drieduizend jaren, dacht en schreef: en deze overzetting is ons, bij vergelijking, gebleken, in alle opzigten getrouw te zijn, zoodanig zelfs, dat de, bij Homerus geliefkoosde, bijvoegelijke naamwoorden der Grieksche taal, om
de karakters van personen en zaken, door verdubbelde zamenstelling, uit te drukken, even zorgvuldig zijn overgenomen.
Maar het was voor den Heer turr niet genoeg, slechts eene getrouwe vertaling te leveren, hoe gewigtig zulk eene taak reeds op zichzelve mogt wezen. Neen; ook ten behoeve van Ongeleerden, die minder met den geest van Homerus Dichtstuk bekend zijn, houdt hij eene Nalezing van elken Zang, waarbij hij het onderwerp, (den Trojaanschen Oorlog om de vervoering van Helena, Gemalin van Koning Menelaus, door Paris,) volgens de eenvoudigste zamenstelling, van vers tot vers opgeeft, doorweven met de opheldering van alle gevoelens, begrippen, godsdienstige, staat- en letter-kundige wijzigingen, welke in het oorspronkelijke werk, naar tijd en plaatselijke gelegenheid,

{==339==} {>>pagina-aanduiding<<}
voorkomen; zoodat, langs dezen weg, ook het zedelijke doel van dit oude Heldendicht (de onheilen, namelijk, die voor een Volk uit de verdeeldheid van deszelfs Opperhoofden voortvloeijen,) allerwegen in het oog straalt.
Dan, nog sterker beveelt zich des Overzetters arbeid, door de bijvoeging van Aanteekeningen op elken Zang, waarin dat alles voorkomt, wat en door hemzelven, en door vroegere Geleerden, is aangemerkt, ter opheldering van den tekst, zoo ten aanzien van woorden en uitdrukkingen, dichterlijke beelden en sieraden, gewoonten en zeden, aardrijkskunde en geslachtrekening enz., en waardoor dus de echte zin van het Dichtstuk in alle deszelfs kracht en klaarheid wordt aan het licht gebragt.
Boven alles belangrijk, echter, is de Inleiding tot deze Vertaling, in welke gehandeld wordt over Homerus en zijne Schriften. Aanmerkelijk is alhier de rijkdom van voorstellingen, dienende ter ontvouwinge en stavinge van alles, wat den persoon en de lotgevallen betreft van Homerus; den tijd, waarin hij leefde; de wijze, hoe hij tot zulk eene hoogte heeft kunnen stijgen; het gebruik, dat hij van den Godsdienst zijnes tijds gemaakt heeft; de wijze hoe en het oogmerk, waartoe hij dichtte, en inzonderheid de beeldspraak, welke door den goddelijken Dichter is gebezigd, bij welke de geleerde Vertaler - en, zoo ons dunkt, op zeer duchtige gronden, - beweert, dat, in de Goden van Homerus, geen sterre- natuur- noch bovennatuurkundig, noch godsdienstig stelsel van zijnen tijd, maar de zinnelijke voorstelling van de handelingen, driften en hartstogten der menschelijke ziel zelve gelegen is; in één woord ter opheldering van alles, wat tot de echtheid en het juist verstand van dit stuk der grijze oudheid, ook voor het tegenwoordige gebruik, noodig is.
Na deze korte opgave van datgene, waardoor zich deze Vertaling van Homerus onderscheidt, mogen wij niet slechts de zoodanigen onzer Landgenooten, welken het lot der opvoeding de kennis der oude talen weigerde, en die echter in zich den lust vinden, om hunne aangeleerde kennis uit te breiden, maar onze gansche Hollandsche Letterkunde geluk wenschen met het bezit van een Werk, waarin alles vervat is, wat Geleerden van vroegeren en lateren tijd omtrent Homerus dachten en schreven; een Werk, welks wedergade - het zij zonder vleijerij gezegd! - niet ééne hedendaagsche Natie of taal bezit; dat alzoo den roem vernieuwt, dien onze Vaders eenmaal in het gebied

{==340==} {>>pagina-aanduiding<<}
der Letteren zoo regtmatig hadden verworven, en dat wij, als een nationaal klassiek Werk, van harte gaarne aanbevelen. Wij verheugen ons in de gunstige aanneming, welke Zijne Majesteit de Koning, als ijverig voorstander der Letteren, aan dit geschrift van den Heer turr heeft gelieven te schenken, en wenschen den Schrijver alle gelegenheid ter ijverige voortzettinge, als de uitgelezenste vrucht van ledige uren, welke voor hem en anderen kunnen dienen ter verzachtinge van teleurstellingen en grieven. - Ook verblijden wij ons in den keurigen letterdruk en in het kunstkeurige afbeeldsel, welk ons de stift van den Heer r. vinkeles, op het titelblad, geleverd heeft.




Liederen van Anakreon en Treurzang van Moschus bij den dood van Herder Bion. Uit het Grieksch, in de oorspronkelijke maat, in het Nederduitsch gebragt door Mr. G. Dorn Seiffen, Praeceptor aan de Latijnsche Schole te Utrecht. Amsterdam, bij J.S. van Esveldt-Holtrop. 1809. In kl. 8vo. Bl. XXVI. 95.

De Heer dorn seiffen, aangemoedigd door de goedkeuring, waarmede zijne vertaling eeniger Lierzangen van horatius, in de oorspronkelijke maat, ontvangen is, geeft thans eene eerste proeve van eene dergelijke behandeling der Grieksche Dichters. Na dit in de Voorrede aangemerkt te hebben, spreekt de Heer dorn seiffen vervolgens over anakreon's leven, genie en dichterlijke verdiensten; over zijne vertaling, en wat hij zich daarbij heeft voorgesteld; en eindelijk een enkel woord over moschus. Dit alles is fraai geschreven, en, bijzonder dat gedeelte, wat over anakreon handelt, der lezing en herlezing overwaardig.
Met regt heeft de Heer dorn seiffen niet alle de Liederen, die op den naam van anakreon gaan, vertaald, maar eenigen, die ontwijfelbaar niet van hem zijn, weggelaten; waarbij de Nederlandsche Lezer niets verliest. Zelfs dunkt ons, dat er nog meer had kunnen wegblijven, b.v. het 24 en 25 Lied, die even zeker niet van anakreon zijn.
Wij hebben de vertaling naauwkeurig met het Grieksch vergeleken, en moeten erkennen, dat dezelve zeer getrouw, ja op de meeste plaatsen woordelijk is; zoodat de Heer dorn seiffen zijn oogmerk gelukkig heeft bereikt. En hoe men ook over deze soort van vertalingen van oude Dichters in het algemeen denken moge, (gelijk wij het daarin met den Heer dorn seiffen niet eens zijn, en liever van Dichters eene

{==341==} {>>pagina-aanduiding<<}
dichterlijke vertaling hebben, naar ons taaleigen ingerigt, terwijl wij voor het oogmerk, door hem bedoeld, eene overzetting in proza zouden verkiezen,) dit is zeker, dat in anakreon, en bijzonder bij de bekwaamheid van den Heer dorn seiffen, aan beide de begeerten, namelijk om eene getrouwe, en om eene dichterlijke vertaling te hebben, kan voldaan worden en bij dezen werkelijk voldaan is. Veel helpt hiertoe, dat het oorspronkelijke metrum kan schijnen bewaard te zijn, zonder dat men buiten onze gewone klimmende en dalende maat, of dus genoemde Jamben en Trocheën, behoeft te gaan. Ook zijn wij aan het rijmelooze in deze soort van verzen sints lang tamelijk gewoon geworden.
Tot eene proeve deelen wij de vertaling van twee der schoonste Liederen mede. Het eerste is het derde Lied.

	Op Eros. (*)
Eens omtrent den middennachtrijd, 
Wen reeds 't Beergestarnte wentelt 
Langs de hand des Berenwachters, 
En verwonnen door vermoeidheid 
Al 't geslacht der menschen sluimert; 
Stond op eenmaal Eros bij mij 
Aan de klink der deur te ram'len. 
Wie klopt aan de deur, dus riep ik? 
Komt gij mijne dromen storen? 
Eros zeide: doe slechts open, 
'k Ben een jongsken, wil niet vrezen, 
Maar ik ben doornat, en dwaalde, 
Daar 'k deez' nacht het maanlicht miste. 
'k Hoorde dit met mededogen, 
En ontstak terstond mijn lampje, 
'k Open, en zie wel een jongsken, 
Doch het droeg een' pijlenkoker, 
En een' boog, en 't was gevleugeld; 
'k Zette bij den haard het neder, 
Koesterde met mijne handen 
Zijne handjes, en het water 
Drukte ik uit zijn natte lokken. 
Toen de kou nu was geweken, 
Zei hij; kom laat ons den boog nu 
Eens beproeven, in hoeverre 
't Natte peesje heeft geleden; 
Hierop spant hij, en treft midden 
Mij in 't hart (†) als eene horsel. 

{==342==} {>>pagina-aanduiding<<}

Hij sprong op, en lagchte luidkeels, 
Juich met mij, gij gastvriend, zei hij: 
Onbeschadigd is mijn boog wel, 
Maar uw hart zal smarte voelen. 

Het tweede is het negende Lied.

	Op de duif.
Beminnenswaardig duifje, 
Van waar? Van waar toch vliegt ge? 
Van waar verspreidt en ademt 
Gij, door het luchtzwerk vliegend, 
Zovele lekk're geuren? 
Wie zijt ge? - Wat verrigt ge? - 
Anakreon verzond me 
Tot den alom beminden 
Bathyllus, die een ieder 
Tans aan zich weet te boeijen. 
Voor een klein minneliedje 
Verkocht mij Cytheréa: 
Anakreon bewijs ik 
Zo ongemene diensten, 
En ik ben nu, gij ziet het, 
Besteller zijner brieven. 
Ook zegt hij, dat hij spoedig 
De vrijheid mij zal schenken, 
Doch ik, schoon hij me vrij laat, 
Blijf echter bij hem dienen; 
Want wat geef ik om 't vliegen, 
Langs bergen en langs beemden, 
Slechts veldgewassen etend. 
Nu toch eet ik de spijze, 
Die 'k pik uit de eigen handen 
Van mijnen lieven meester. 
Ook geeft hij mij te leppen, 
Den wijn, dien hij zelf nuttigt; 
En na het drinken spring ik, 
En dek met mijne wiekjes 
Anakreon, mijn' meester. 
Wen 'k rusten wil, dan leg ik 
Mij op zijn citer neder. 
Daar hebt gij 't al, ga henen, 
Mijn goede vriend, gij hebt mij 
Meer dan een kraai doen snappen. 

Indien men van eenigen dezer Liederen zeker zijn kan, dat zij anakreon tot Dichter hebben, dan kan men zich ten

{==343==} {>>pagina-aanduiding<<}
aanzien dezer twee daarvan volkomen overtuigd houden.
Wij zullen hier eenige weinige aanmerkingen laten volgen, niet om op den Heer dorn seiffen, uit welke oorzaak dan ook, te vitten, maar om te toonen, dat wij inderdaad zijn arbeid naauwkeurig hebben nagegaan. Vooraf moeten wij echter te kennen geven, dat, indien de Heer dorn seiffen wederom lust mogt hebben, om tegen onze aanmerkingen eene Antikritiek te schrijven, wij dezelve wederom onbeantwoord zullen laten.
In het derde Lied van anakreon, welks vertaling wij tot eene proeve hebben opgegeven, leest men, bl. 9. reg. 5.

Maar ik ben doornat, en dwaalde - 

Voor dit nadrukkelijke maar is geen grond in het oorspronkelijke, daar δὲ achter βϱεχομαι louter tot verbinding der woorden dient. De regel, die op den aangehaalden volgt:

Daar 'k deez' nacht het maanlicht miste - 

is geheel niet in den geest en de manier van den oorspronkelijken Dichter, maar heeft al het voorkomen van eene stijve vertaling, zonder het voordeel te hebben van getrouw te zijn.
In hetzelfde Lied, bl. 9, vinden wij, regel 9 en 10.

'k Open, en zie wel een jongsken, 
Doch het droeg een' pijlenkoker - 

Hier is het μὲν te veel gedrukt, dewijl in het Grieksch niets is, 't welk tot dien nadruk aanleiding geeft. Daarom heeft de Heer dorn seiffen er zijn doch ook bij moeten doen, terwijl het oorspronkelijke hetzelve niet heeft. - Aan het slot van dit Lied is even zeer op μὲν gedrukt. Wij lezen toch:

Onbeschadigd is mijn boog wel, 
Maar uw hart zal smarte voelen. 

Wij gelooven niet, dat de Grieksche Dichter zulk eene bepaalde tegenoverstelling bedoeld heeft. Het μὲν en δὲ onderscheidt toch veelmeer in het Grieksch de deelen eener periode, dan dat het door wel en doch, of zelfs in het Latijn door quidem en sed, vero, of autem, altijd naauwkeurig genoeg zou kunnen worden uitgedrukt.
Lied 4. bl. 11, en verscheidene andere plaatsen, alwaar in het Grieksch gelezen wordt εἰς ἑαυτὸν, zet de Heer dorn

{==344==} {>>pagina-aanduiding<<}
seiffen dit opschrift over: de Dichter tot zichzelven; dit moet zijn: de Dichter van of op zichzelven. Nergens is dit tastbaarder, dan in het zestiende Lied, 't welk begint:

Gij zingt den krijg van Theben - 

Wanneer hier de Dichter tot zichzelven spreekt, dan is die Gij zeker anakreon; en dit bedoelde de Dichter toch niet. Aan den misslag, dien de Heer dorn seiffen hierin begaan heeft, schrijven wij een tweeden toe, die ons in het 12 Lied, bl. 20, is voorgekomen. Aldaar lezen wij:

Anakreon! de meisjes 
Verklaren u voor grijsaard; 
Neem eenen spiegel, enz. 

Hier spreekt inderdaad de Dichter tot zichzelven, terwijl hij in het Grieksch alleen van zichzelven spreekt, en de titel dus, gelijk van vele andere Liederen, alwaar in het Grieksch εἰς ἐαυτὸν gelezen wordt, had behooren te zijn: de Dichter op zichzelven. Nog hebben wij eene kleine aanmerking tegen het opschrift van het negende Lied, bl. 17: op de duif; dit moet zijn: op eene duif. In het Grieksch toch wordt gelezen: εἰς πεϱιστεϱαν, niet: εἰς τὴν πεϱιστεϱαν.
De Heer dorn seiffen heeft, volgens zijn eigen zeggen, meestal de uitgave van fischer gevolgd. Op enkele plaatsen had hij liever brunk en van reenen moeten volgen. B.v. Lied 15, bl. 25. de vijf laatste regels waren beter onvertaald gebleven, en zijn door brunk en van reenen, als waarschijnlijk onecht, tusschen twee haakjes geplaatst. - Lied 17, bl. 28. heeft brunk, en na hem van reenen, uit Handschriften, deze twee regels in den tekst gevoegd:

Καὶ Μαινάδας τξυγώσας᾽ 
Ποίει δὲ ληνὸν ὔινου - - 

Deze regels komen ons volstrekt noodzakelijk voor. Men leze slechts deze vertaling in proza: snijd (liever maak) mij op denzelven een wijnstok met zijne ranken, en Bacchanten, de druiven lezende. Maak mij ook eene wijnpers, en eros en bathyllus enz. Nu voelt zelfs de niet letterkundige Lezer, dat deze twee regels ter voltooijing der schilderij, of van het beeldwerk des bekers, onontbeerlijk zijn. - Lied 19, bl. 29, reg. 3:

Drinkt niet de zee de dampen? 


{==345==} {>>pagina-aanduiding<<}

Hier heeft de Heer dorn seiffen zeker de oude lezing:

Πίνει ϑαλασσα δ᾽ ἂυϱας᾽ 

gevolgd. Beter ware het geweest, met brunk en van reenen, de gissing van een' geleerde te volgen:

Πίνει ϑάλασσ᾽ ἀναύϱους᾽ 

en te vertalen:

Drinkt niet de zee de stroomen? 

Doch de vijf eerste regels van dit Lied hadden niet vragend moeten uitgedrukt worden. Voor eene vertaling, zoo als de Heer dorn seiffen zich voorstelt te geven, en ook werkelijk op de meeste plaatsen geeft, bevat zulk eene verandering der tournure te veel vrijheid en afwijking van het oorspronkelijke.
De vertaling van den Treurzang van moschus heeft ons min behaagd, hoe getrouw en in hare soort uitmuntend die over het geheel ook zij. Wij kunnen nu eens voor altijd geene dus genoemde Hexameters verdragen. Doch, de twist over het al of niet aannemelijke derzelven in onze taal daargelaten, dan vragen wij nog, of zulke verzen verschoonlijk zijn, als:

Bloemen verwelkt ook gij nu op uwe treurende stelen; 

En:

Herder Bion is niet meer; met hem is het veldlied - - 

Indien men onderstellen mag, dat wij (zonder verwaande vergelijking) in onze Dichtkunde de eeuw van augustus of bereikt hebben of nabij zijn, dan zetten dergelijke kreupele verzen ons in eens tot den tijd van ennius terug. Doch genoeg hiervan: hoe weinig wij ook met den Heer bilderdijk in den haat tegen alles, wat Hoogduitsch is of heet, deelen, hopen wij echter, dat de Hemel onze Natie voor dien wansmaak van kreupele navolging der oude metra genadig zal bewaren!
De uitvoering van dit Bundeltje is vol smaak.





{==346==} {>>pagina-aanduiding<<}

Puntdichten van P.G. Witsen Geysbeek. IIIde Boek. Te Amsterdam, bij P.G. en N. Geysbeek. In gr. 8vo. 96 Bladz.

De Heer witsen geysbeek berigt het publiek, dat het genoegen, waarmede deze kleinigheden, over het algemeen, bij zijne Landgenooten ontvangen zijn, en inzonderheid het vereerend aanzoek, hem van onderscheiden kanten, zoo schriftelijk als mondelijk, gedaan, om dit werk nog verder voort te zetten, ondersteund door een grooter aftrek, dan waarmede hij zich had durven vleijen, hem bewogen heeft, om nog drie Boeken, mede ieder van honderd stuks Puntdichten, te leveren, die dan ook zoo spoedig mogelijk zullen volgen.
Ofschoon wij de twee eerste Boeken dezer Epigrammen, die de Schrijver kleinigheden noemt, inderdaad met genoegen ontvangen hebben, en den Hr. witsen geysbeek hebben aangemoedigd, om zich verder aan dit vak toe te wijden, kunnen wij echter niet ontveinzen, dat het besluit, om nog zoo spoedig mogelijk een driehonderdtal Puntdichten te leveren, ons eenigzins heeft bevreemd en niet aangenaam was. Wij dachten aan het: sat cito, si sat bene! Immers, hangt het wélslagen in deze soort van poëzij voornamelijk af van een gelukkig oogenblik en de gunstige luim des Dichters, kan men dan wel verwachten, dat driehonderd stukken, spoedig vervaardigd en spoedig geleverd, alle voortreffelijk zullen wezen? Wanneer men een arbeid, als deze, tot dagwerk verlaagt, dan moet het aan het toeval worden toegeschreven, zoo er iets goeds ten voorschijn komt. - Doch het is misschien niet zeer welvoegelijk, dat wij dus over voortbrengselen spreken, die nog niet aan ons oordeel onderworpen zijn, en het zal ons tot een wezenlijk genoegen verstrekken, door de stukken zelve overtuigd te worden, dat wij ons in onze verwachting bedrogen hebben, en dit alsdan te kunnen erkennen.
De Hr. witsen geysbeek zal ons echter, vertrouwen wij, onze beschroomdheid te dezen aanzien niet ten kwade duiden. Zij ontspringt uit eene zuivere bron. Wij hebben, namelijk, opgemerkt, dat de Dichter voor dezen arbeid is berekend; dat hij er, over het algemeen, gelukkig in geslaagd is, en dat hij vele schoone en waarlijk geestige verzen heeft voortgebragt. Maar wij hebben tevens niet kunnen verbergen, dat er onder de reeds geleverde stukken eenige middelmatige en enkele van nog minderen rang werden gevonden, en wij vreezen daarom, dat er in de drie volgende Boeken, die geheel ex professo schijnen gemaakt te zullen worden, nog meer kaf onder het koorn zal schuilen. En dit

{==347==} {>>pagina-aanduiding<<}
zoude ons leed doen: daar dan het lot van den Hr. witsen geysbeek dat van zoo vele, anders goede, Dichters zal wezen; dat men, namelijk, met het slechte ook het goede in hen verwerpt. De meeste, vooral jonge, Dichters begaan de feil, dat zij niet streng genoeg jegens zichzelve zijn, en te veel aan de drukpers overgeven. En waartoe? het komt hier toch niet op het getal, maar op het gewigt aan.
Wat het derde Boek dezer Puntdichten betreft, dat thans ter beoordeeling voor ons ligt, de zoo even gemaakte aanmerkingen zijn ook ten deele hierop toepasselijk. Veel luimigs, veel naifs, veel geestigs komt ook hier weder voor: maar ook nog al iets, dat niet genoeg beschaafd is; ook nog al iets, dat niet moest gedrukt zijn. Onder de besten rangschikken wij No. 202, 206, 209, 218, 222, 223, 225, 227, 229, 236 enz. enz. In No. 204, 205, 207, 211 en nog een paar anderen komt ons het onderwerp in eenigen te triviaal, in anderen te veel verbruikt voor. In No. 215 zouden wij, in den eersten regel, voor niet liever niets gelezen hebben, om het Latijnsche nihil uit te drukken; waardoor dan ook de tegenstelling met het niet, in den laatsten regel, meer zou gewerkt hebben. No. 278 treft, naar ons oordeel, geen doel: omdat de Dokter zeer wel goede pillen konde maken, schoon dezelve juist voor hem, op dat tijdstip, niet goed waren. Daarenboven doet het woord zes hier eene verkeerde werking: dewel men er bij de lezing bijzonder op hecht, en daardoor, geheel tegen het oogmerk van den Maker, op het denkbeeld komt, dat de man, in zijne ijlhoofdigheid, te veel van zijne (anders, misschien, heilzame) pillen genomen heeft. In allen gevalle, zouden wij daarom den laatsten regel liever dus lezen:

‘Mijne eigen pillen ingenomen! 

Hetzelfde niet doeltreffende hebben wij in No. 293 gevonden: daar de stelling, in de beide eerste regels voorgedragen, valsch is.
Voorts zouden wij nog wel het een of ander kunnen opnoemen, hetwelk ons .... haast hadden wij gezegd: niet behaagde; doch gelukkig schoot ons nog in tijds het laatste Puntdicht in dit Boek te binnen. Het is ook waarlijk niet aangenaam, zoo maar voor zot te worden uitgekreten. De Schrijver schijnt gaarne de Recensenten tot voorwerpen zijner satyre te nemen. Wij, voor ons, hebben daar niet tegen, zoo hij het slechts op eene geestige wijze doe, en niet tegen de Recensenten in het algemeen, die toch nuttige wezens zijn, uitvare. Op vele van deze Heeren (neemt het niet kwalijk, Collega's!) valt ook nog al iets aan te merken. Een der fraaiste stukken, in dit opzigt, is, in onze oogen, het

{==348==} {>>pagina-aanduiding<<}
bekende vers van claudius: Ein alter Truthen enz. en wij noodigen den Heer witsen geysbeek uit, om daarvan eene goede vertaling of navolging in een van de volgende Boeken te leveren. Wie weet, of niet wel dezen of genen Hooggeleerden Recensent in ons Vaderland de schoenen zouden passen!
Ten slotte deelen wij onze Lezers eenige fraaije stukjes uit deze verzameling mede:

	De Groot-prior de V*** aan Ninon de Lenclos.
Onwaardig dat ik u mijn liefde ooit heb beleden, 
Ontvlugt ik 't krachtloos schoon, 't welk ik te dwaas aanbad: 
Mijn min leende u bekoorlijkheden, 
Ondankbre! die gij niet bezat. 


	Antwoord van Ninon.
Koel voor uw teêrverliefde zuchten, 
Zie 'k u mijn krachtloos schoon ontvlugten; 
Maar leent de min bekoorlijkheên, 
Waarom dan vraagt gij haar die niet voor u ter leen? 


	De praedestinatie.
Verwerp vooral de leer der vóórbeschikking niet, 
Die gij aan Stompius zoo klaar bewezen ziet; 
Hij preêkt ellendig slecht, maar houdt hem zulks ten goeden: 
Hij was van eeuwigheid, vertrouw dat vast met mij, 
Tot herder vóórbeschikt: 't verschil is maar dat hij 
Een dorpsgemeente, in plaats van zwijnen, kreeg te hoeden. 


	De gelukkige minnaar.
ô! Hoe gelukkig is Philint, 
Dat hij zich zelven teêr bemint! 
Hij kent geen kwelling of verdriet; 
Want medeminnaars heeft hij niet. 


	De petit-maître.
De windbuil Eduard verscheen, 
Geparfumeerd van top tot teen, 
Laatst in 't gezelschap veler dames: 
Zocht dan de windrige Eduard 
Welligt zich ook door hare neuzen 
Een' weg te banen tot haar hart? 


{==349==} {>>pagina-aanduiding<<}


	Een huwelijk zoo als er menig voltrokken wordt.
de geestelijke, het formulier gelezen hebbende. 
Gij, bruidegom! wilt gij tot vrouw dees jonge maagd? 
(De bruidegom buigt zich, de geestelijke wendt zich tot de bruid.) 
Gij hem tot man? 


de bruid, ter zijde, zuchtende. 
Ach! gij zijt de eerste die 't mij vraagt. 


Op het overlijden van eene oude vrouw, op wier begeerte aan het publiek, als eene gewigtige bijzonderheid (?) werd medegedeeld, dat zij één-en-vijftig jaren plaatsbewaarster in eene kerk was geweest.

(Amst. Cour. 2 Jan. 1810.)

Een halve eeuw lang heeft Grietje op de aard 
Voor andren menig plaats in 't bedehuis bewaard: 
k Hoop dat, nu ze eindlijk zich ten hemel heeft begeven, 
Dáár midlerwijl de hare is onbezet gebleven. (*) 


	Grafschrift voor een' gevoellooz' en onwetend' edelman.
Hier ligt de Heer Van Ravensweert, 
Die door zijn voorbeeld heeft geleerd 
Dat iemand zonder hart kan leven, 
En sterven zonder geest te geven. 


	Op Philo.
Eet nooit, zegt Philo, t'huis; en dit is waar: hij vast, 
Als hij niet is genood te gast. 


{==350==} {>>pagina-aanduiding<<}


	Geld en eer.
Van x - stein. 
Gij tracht naar geld, en ik naar eer. 


Ik. 
Elk zoekt wat hem ontbreekt, mijnheer! 


	Onvervulde voorspelling.
'k Voorspelde al te overijld, Van Leeuwen! 
Het nieuwe stuk van Elpison 
Is niet gefloten; neen: men raakte zoo aan 't geeuwen, 
Dat niemand fluiten kon. 





De Mode, of Verhaal der Zeden, Denkwijzen, Kleederdragten en Gewoonten van de aloude, Middeltijdsche en Hedendaagsche beschaafde Volken; vermakelijk voorgesteld, door A. Fokke, Simonsz. Isten Deels 1ste Stuk. (De aloude Volken.) Met Platen. Te Utrecht, bij van Paddenburg en Zoon. 1809. In gr. 8vo. 322 Bl.

‘Zoodra, in de Hoofdstad, de lage wellust en volstrekte zedeloosheid onder de jonge lieden van alle standen inkruipen, gaat het geheele land naar de maan!’ dat mag, zegt de Schrijver, onder al mijn mallepraat, wel als een' ernstigen wenk voor onze groote Hoofdstad opgemerkt worden. Indedaad de Schrijver kiest voor dit zijn werk, immers naar ons gevoel, den besten naam; mallepraat is het, van het begin tot het einde nagenoeg. Het spreekt intusschen van zelve, dat bij alle die mallepraat dit opstel echter bewijzen draagt van de algemeen erkende belezenheid en kunde des Schrijvers; en niemand zal er ook aan twijfelen, of hij is ook hier zichzelven gelijk, en helpt ook door deze mallepraat zijne Lezers van tijd tot tijd hartelijk aan het lagchen. Dit kan en dit doet hij hier ook nu en dan wederom meesterlijk. Ware dit nu alleen ten koste der Mode en derzelver grillen, zoo zouden wij dit boek met groot genoegen kunnen lezen; maar het is hier tevens dikwijls ten koste der waarheid, en der personen en geschiedenis in de H. Schrist. Wij willen gaarne toegeven, dat de Schrijver hierbij geene zoo kwade bedoeling had, en die personen enkel als menschen in 't afgetrokkene, en geenszins als in verband met de gewijde geschiedenis, ten toon stelt; maar belet dit de verkeerde uitwerking? en kan de Lezer daarbij de geschiedenis en de H. Schrift geheel uit het geheugen zetten? Wij althans

{==351==} {>>pagina-aanduiding<<}
konden dit niet; en al kunnen het anderen, wat nut-steekt er dan toch in? Hij wil ook daardoor bij ongeletterde lieden, voor wien dit werk alleen geschreven is, de algemeene geschiedenis en oudheidkunde smakelijk maken: maar wij houden dit middel gevaarlijk, en het geneesmiddel althans erger dan de kwaal. Daarenboven erkent de Schrijver zelf, dat hij zich anachronismen veroorlooft, die ja wel den kundigen in het oog vallen, maar die der geschiedkunde, bij de zoodanigen, die er niets van weten, niets minder dan voordeelig zijn.
Intusschen in dit boekdeel worden de oude Volken behandeld; nu liggen de Grieken en Romeinen aan de beurt, waarop dan die van de Middeleeuwen en de Hedendaagsche Volken zullen volgen; zoodat wij voor het minst nog drie soortgelijke Stukken, als het tegenwoordige, te wachten hebben. Soortgelijke evenwel, hopen wij, in allen deele niet. Voor zulke soort van Lezers, als b.v. in de laffe Anekdote bl. 74. (waar de knecht naar de Comedie wil, om Semiramis te zien spelen, en de baas schemeravond verstaat, en er wel een kwartier uurs noodig was, om Semiramis uit schemeravond te haspelen,) behagen vinden, moest de Heer fokke niet schrijven. Maar het is, naar des Schrijvers elgen getuigenis, alles doorgaans mallepraat; en laten wij, tot bewijs, hoe de Schrijver dit zijn werk bij den regten naam heeft genoemd, het volgende afschrijven; het betreft de bevolking der wereld na den Zondvloed:
‘Bij al die oude, overoude traditiën van alle volken moet men niet veel nadenken; want anders heeft men zoo vele gapingen te vervullen en gaten te stoppen, dat men er toch nooit mede klaar komt. Het zij dan hoe het zij, dit vier paar menschen deed zoo hun best, dat weinig jaren naderhand een hunner naneven, met name Nimrod reeds in staat was verscheide steden te bouwen en dezelve te bevolken; hetzij nu deze steden slechts omheinde vlekken geweest zijn, en men hier op geene Londens, Parijssen, Amsterdammen en diergelijke steen-werelden te denken hebbe, zoo is het toch zeker, dat er al heel wat handen toe vereischt werden; en die moesten alle binnen eene eeuw er maar zijn; want Noäch ging uit de arke in het jaar der wereld 1657. en de Toren van Babel, waartoe ook nog al wat handen noodig waren, werd in 1757 gebouwd. (Andere zeggen 1788, en weer andere wat anders; de tijdrekening is eene der historiesche wetenschappen die wel het meest in de war ligt.) Zeker is 't ondertusschen, dat men ook tevens geboekt vindt, dat de oude aardbewooners vóór en kort na den grooten Vloed wel zesmaal zoo lang leefden dan wij, tegenwoordige sukkels, die ons eigen geslacht daarbij nog door oorlogen zoo uitroeijen, dat het te vreezen is dat het heele menschen race eens, even als die van 't groote dier Mahmoud, uitsterven zal; althans onder de Europeanen

{==352==} {>>pagina-aanduiding<<}
zal na een duizend overwinningen, zoo als die der Franschen, al een merkelijk gat gekomen zijn; immers, stel eens er worden thans dagelijks volgens de Kouranten een duizend of vier Spaansche Insurgenten, of Oostenrijkers, den hals gebroken, daarbij kan men nog voegen eenige weinige dooden van den Franschen kant; dan worden er toch zeker in de nachten van die glorierijke dagen, geen 4000 kinderen in Frankrijk geboren, om dat getal van gesneuvelde menschen oogenblikkelijk weer met Franschen aan te vullen, want wie zal toch die vruchtbaarheid in een land, waar niet dan oude lui overgebleven zijn, en de jonge manschap om een boodschap is, ten einde over geheel Europa met metalen monden des overwinnaars wil te prediken, kunnen vermoeden. Doch dit alles zijn zaken van veel te diep inzigt, dan dat wij er, in een plaisierig verhaal ons hoofd, mede zouden breken. Tot rekenen of cijfferen dient men al in een heel bijzonder onaandoenlijk en geheel voor alles onverschillig humeur te zijn, anders komt men al heel ligt in de war; en het valt al vrij zwaar om eene multiplicatie, wier som eene reeks van ten minsten tien of elf cijfferletters beslaat met twee kleine getallen ten uitvoer te brengen; b.v. om een jongeling of zes, die er op een of ander dorp overgebleven zijn met zes meisjes zoo te multipliceren, dat het dorp toekomende jaar een duizend strijdbare mannen opleveren kan, of een achttal menschen als waarop wij in de wederbebouwing en bevolking der aarde alleen staat kunnen maken, in honderd jaren, al leefden ze ook nog zoo lang, zoodanig te multipliceren dat ze van elkander afscheidende zich over de geheele wereld kunnen verspreiden; de wereld is toch in comparatie met het dal Sennaar nog al redelijk groot.
Maar wat hebben wij ook toch met al dat gecijffer te doen, 't is nog niet anders en of we nu al gaan rekenen hoe het heeft kunnen wezen, dat is maar tijd verspillen, aan een werk waar meê we nooit te regt kunnen komen; wij rekenen naar onze tegenwoordige manier, welligt dat die oude Heeren, met denzelfden multiplicator en hetzelfde multiplicandum als wij, een veel grooter product gekreegen hebben; ook ligt dit alles geheel buiten ons boekje, daar ons oogmerk alleen is de zeden en modes der volken naar te gaan.’
Zoo schrijft fokke al voort; en zeg ons, Lezer! kunt gij voor zulk geschrijf geschikter naam vinden? en waartoe dient het? in ernst maakt toch wel niemand thans meer tegen de oude geschiedverhalen zoodanige bedenkingen; het is dan eenvoudig een grap. - De vele fouten tegen de taal, enz. zullen wij die ook onder het grappige rangschikken?





{==353==} {>>pagina-aanduiding<<}

Algemeene Vaderlandsche Letter-oefeningen.

Verklaring van Paulus Brief, genaamd aan de Ephesiërs, door Paulus Bosveld, in leven rustend Predikant te Dordrecht. Aldaar, bij P. van Braam. In gr. 8vo. 394 Bl.

Men heeft nu reeds verscheidene boekdeelen, ter verklaring der voornaamste Brieven van Paulus, door de welversneden pen van den kundigen bosveld van tijd tot tijd vervaardigd, en reeds voorlang voor de drukpers gereed gemaakt, waarvan hij echter, ten aanzien der meesten, de geheele bezorging aan anderen heeft moeten overlaten. Meer dan zes jaren lang aan de regter zijde gansch geraakt, van het gebruik der sprake beroofd, en, daarenboven, bijna ontbloot van hebbelijkheid om zijne denkbeelden door teekenen gemakkelijk mede te deelen, maar desniettemin, tot kort voor zijnen dood, voorzien van een vast en gelukkig geheugen, gepaard met een opgeklaard en helder begrip, heeft hij aan de uitgave alleen in zoo verre deel gehad, dat men hem, volgens deszelfs begeerte, het voormaals door hem geschrevene voorlas, en door teekenen, verstaanbaar genoeg voor hen, die dagelijks met hem omgingen, blijken van goedkeuring of afkeuring ontving. Op deze wijze zijn ook nog de tweehonderd en acht eerste bladzijden dezer Verklaring van den Brief aan de Ephesiërs, onder zijn oog, met kennelijk bewijs, dat hem alle deze zijne vroegere denkbeelden nog volkomen eigen waren, gedrukt. Omtrent de volgende heeft hij dat niet meer kunnen doen; waarop dan ook 's mans afsterven kort gevolgd is. De Uitgever heeft, in 't Voorberigt, nog eenige merkwaardige bijzonderheden, 's mans leven, en wel bijzonder zijne letteroefeningen betreffende, medegedeeld, waarvoor wij hem danken, die ons ook, in ons meermalen geveld oordeel, over de hem eigene wijze van verklaren der H. Schrift, ten volle bevestigd hebben.

{==354==} {>>pagina-aanduiding<<}

Deze Uitlegging van den Brief aan de Ephesiërs is, in denzelfden trant, als de vorige, uitgewerkt. Zij bevat, naar 't gevoel van bosveld, 't laatste, dat wij van Paulus hebben. Dit besluit maakt hij voornamelijk op uit den zeer aandoenlijken afscheidswensch, H. III:14-21. Nergens vindt hij, in 's mans schriften, iets van dezen aard; ook deszelfs laatste Brief aan Timotheus is, in zijn gevoel, veel minder aandoenlijk. Hier zouden wij van den Schrijver verschillen, terwijl wij geenen grond hoe ook genaamd vinden, om dezen hartelijken wensch juist als een afscheidswensch aan te merken. Allerwegen ontdekt men, ook in de behandeling van dezen Brief, den zelfdenkenden en zijnen eigenen gang houdenden Schriftverklaarder, wiens uitleggingen niet zelden van 't gewone afwijken. Een weinig meer gemeenschap met de nieuwe vorderingen van in- en uitlandsche Uitleggers zou hem, hier en daar, van min of meer gedrongene, en niet altijd exegetisch rigtige verklaringen terug gehouden hebben. Niet zelden evenwel schijnt hem zijn eigen licht en veeljarige oefening, omtrent de ware meening van veelal kwalijk verstane plaatsen, op 't regte spoor gebragt te hebben.
Wij voegen hierbij nog eenige weinige proeven van meerder of minder van 't gewone afwijkende uitleggingen, die wij anderen willen laten oordeelen, of en in hoe verre zij grond hebben. H. I:4. wordt overgezet, gelijk hij ons uitverkoren heeft bij zichzelven, en gelijk genomen voor dienvolgende, overeenkomstig hiermede. Vs. 7. In welken wij de verlossing hebben door zijn bloed, de vergeving der overtredingen, wordt in dezer voege verklaard: in de gemeenschap van Jezus Christus, en zoo als wij hem aangenomen hebben, hebben wij bevrijding van de straf der zonden, vergeving derzelven, (niet aan te merken als twee onderscheidene zaken, maar als twee benamingen van eene en dezelfde zaak, waarvan de laatste de eerste verklaart;) en wel door zijn bloed, niet door dat bloed, als bloed, maar door alles, wat hij, tot den bloede toe, gedaan heeft, om ons in een staat te stellen, waarin God ons genade, vergeving en zaligheid verleenen wil, als aan tot hem wedergekeerde en met hem verzoende kinderen. Hierbij staat de Eerw. bosveld stil, zonder de wijze te bepalen, waarop dit bloed, of de gehoorzaamheid van Jezus aan Gods bevel en last, die in zijn bloed eindigde, gediend heeft, en nog dient, tot verlossing

{==355==} {>>pagina-aanduiding<<}
van de zonde, en vergeving van derzelver straf. Vs. 10. worden door allen, die in den hemel zijn, niet de engelen verstaan, maar alle de gezaligden van alle tijden, die, toen Paulus schreef, bij God in den hemel geplaatst waren. Vs. 11. worden de eenigzins stootende woorden, in hem, gevoegd bij de volgende, voorverordineerd geworden zijnde, en de voorgaande, in wien wij ook een erfdeel geworden zijn, in eene tusschenrede geplaatst, zoodat de zin hierop nederkomt: tot die vereeniging van alle menschen in den hemel en op de aarde, in en onder Christus, waren deze te voren door Gods raadsbesluit bestemd, en deze uitwerking van Gods raad is reeds in ons Christen-Joden vervuld geworden. H. III:21. wordt de kracht, die in ons werkt, verstaan van de goddelijke wonderkracht, die in de Apostelen, en met name in Paulus, gewerkt had. H. IV:6. wordt 't woordje u, op Critische gronden, en omdat de zin dan veel klaarder en verstaanbaarder wordt, weggelaten, en deze vertaling gegeven: Een God en Vader van allen, die boven alles, en door alles, en in alles [is of werkt.] Overwaardig is ook, onder andere, om nageslagen te worden, 't geen ter verklaring der moeijelijke plaats, H. IV:7-14, wordt te berde gebragt, maar te lang, om hier af te schrijven.
Nu ligt nog afgewerkt, en geschikt om ter perse gelegd te worden, de Verklaring over den eersten Brief aan de Korinthiërs, waartoe het den Uitgever, zoo wij vertrouwen, niet aan aanmoediging zal ontbreken.




Leerredenen, door J.H. van der Palm. IIde Deel. Te Amsterdam, bij J. Allart. 1809. In gr. 8vo.

Onze wensch, onze verwachting is dan vervuld. Zie daar een tweeden bundel van deze Leerredenen, den eersten niet alleen gelijk, maar bijna zouden wij willen zeggen, dien nog overtreffende. Wij zouden het willen zeggen; niet alsof wij ons een beslissend oordeel wilden aanmatigen over de waarde van twee geheele verzamelingen, waarin ieder stuk zijne eigene verdiensten heeft; maar om aanstonds ons eigen gevoel uit te spreken, en ons des, zoo bij den Heer van der palm zelven, als bij onze Lezers, in zekeren zin te verontschuldigen, dat

{==356==} {>>pagina-aanduiding<<}
wij nu eerst van dit tweede Deel verslag geven. Indedaad, dit is meer tegen, dan met onzen zin en ons voornemen geschied. En welke reden zouden wij daarvoor hebben? Want, wat ook anderen moge aansporen, om de taak eener openlijke beoordeeling op zich te nemen, wij voor ons kunnen in gemoede verklaren, dat alleen de erkentenis van het voortreffelijke, en de drang van ons hart, om aan den Meester der Gewijde Welsprekendheid in ons Vaderland openlijk hulde te doen, ons de eerste maal daartoe bewoog. Innig moest het ons daarom verblijden, bij de verschijning van dit tweede Deel, te zien, dat wij dit ons doel niet ten eenemaal gemist hadden, en onze uitboezeming den Hoogleeraar niet onbehagelijk was geweest. De weinige aanmerkingen, welke wij meenden in 't midden te moeten brengen, konden ook onmogelijk op de schoone betrekkiug, welke hierdoor ontstond, eenige inbreuk maken. Gelijk ze van onzen kant niets anders waren, dan het gevolg onzer verschillende wijze van beschouwen en gevoelen, van een verschillend standpunt, gelijk men het noemt, met betamelijke bescheidenheid, naar wij meenen, voorgesteld; zoo zijn zij ook van den Schrijver met die matiging en kieschheid ontvangen, welke den waarlijk beschaafden man kenmerken. Gaarne nemen wij zelfs eene dier aanmerkingen, welke hem eenigzins onaangenaam schijnt te zijn, weder terug, openhartig bekennende, dat ons de woorden: Uitverkorenen en Goddeloozen, meer bij overijling ontvallen, dan met opzet door ons gekozen zijn, en het alleen onze bedoeling was, dat de vorm van zijne Toepassingen ons wel eens herinnerde aan die gebruikelijke, naar ons inzien on-evangelische, verdeeling der toehoorders, hoogstwaarschijnlijk uit eene verkeerde opvatting van de leer der Predestinatie voortgevloeid.
Met ware vreugde hervatten wij dus andermaal onze taak, en zouden ons gaarne, ten einde ons voorloopig uitgesproken gevoelen te staven, tot elke bijzondere Leerrede inlaten, indien tijd en plaats ons niet te zeer beperkten. Dan wij gelooven ook, ons reeds met genoegzame ruimte te kunnen beroepen op het gevoel van diegenen niet alleen, die het schoone, goede en ware weten te genieten, al is het ook in Preken, maar ook van hen, die gaarne Leerredenen lezen, juist omdat het Leerredenen zijn. Op beider gevoel beroepen wij ons, zoo zij dezelven reeds gelezen hebben; zoo niet, dan noodigen wij hen tot de

{==357==} {>>pagina-aanduiding<<}
proeve uit. Den zulken, die hunnen smaak op keur van welsprekendheid gaarne vergasten, zouden wij b.v. de drie laatsten, en als eene proeve misschien de achtste, de godvruchtige Tempelreis, aanbieden, en hun vragen, of zij immer eene vrucht uit dezen hof hebben genoten, die frisscher en geuriger, die smakelijker was, dan deze. 't Is als edele wijn: men geniet hem langzaam en met kleine teugjes; maar elk teugje smaakt naar meer. Of erkent gij - met andere woorden, voelt gij hier niet den Meester in het wél spreken, die aan elk denkbeeld zijne juiste uitdrukking, aan elke aandoening hare echte taal, aan elke stoffe haren vollen eisch; die, met één woord, het gansche gebied der Welsprekendheid omvattende, aan elke afdeeling van hetzelve, om zoo te spreken, het hare weet te geven, zonder immer van de eene in de andere te dwalen; die dus ook hier altoos de Godsdienstige Redenaar, de ernstige Verkondiger van heilige waarheden is. Hun, daarentegen, wien het voornamelijk om dit laatste te doen ware, zouden wij wederom bij voorkeur de eerste, meer nog de tweede en derde, en bovenal de zesde, ter ernstige lezing en herlezing aanbevelen; terwijl wij eindelijk de zoodanigen, die beide, vorm en inhoud, waarheid en schoonheid, op de keurigste wijze wenschten vereenigd en als ineengesmolten te zien, bij voorkeur op de twee middelste, de vierde en vijfde, zouden henenwijzen.
Dit alles willen wij echter geenszins zoo hebben verstaan, alsof wij aan iedere soort de tegenoverstaande verdiensten, aan de eerste den ernst en het gewigt der stoffe, aan de tweede de keurigheid der behandelinge eenigermate ontzeiden, of ook de middelste stellig voor de beste wilden verklaren; maar wij wilden hiermede de geheele verzameling eenigermate naar ons gevoel karakteriseeren, en als 't ware tot eenen krans zamenvlechten. Even min willen wij daaruit het gevolg getrokken hebben, alsof wij in alles met den Redenaar instemden, en de eene of andere stoffe, met name de tweede en derde, niet nog al anders zouden meenen te moeten behandelen. Dit zal de Hoogg. Schrijver zelf verwachten noch begeeren, en het van menige plaatsen en uitdrukkingen reeds van voren weten. Maar zou deze verschillende denkwijze ons daarom verhinderen, het ware, het goede, het voortreffelijke, waar wij het vinden, te erkennen, er ons hartelijk in te verheugen, en het dankbaar te

{==358==} {>>pagina-aanduiding<<}
genieten? Te beklagen is zij, deze bekrompenheid van geest, die aldus, door de omheiningen van menschelijke stelsels, zichzelve den kring van genot en van stichting armzalig beperkt. Is dit vrijheid? werkt dit de liefde? Neen, de liefde is vrij, en bij vrijheid alleen kan liefde wonen; deze kent, deze ziet geene menschelijke beperkingen, geene stelsels en geene sekten, gelijk de Zoon der Liefde ze niet kende, die ons allen door de liefde vrij gemaakt heeft; zij verblijdt zich in de waarheid, gelijk hij zich verblijdde in den geest, dat die dingen den kinderkens geopenbaard werden. - Wie toch, tot welk een Christelijk Genootschap hij moge behooren, zoo hij gevoel voor het godsdienstige, voor ware gewijde welsprekendheid bezit, zal b.v. eenen hulshoff en eenen van der roest niet met een zuiver genoegen, met de hoogste stichting lezen? Wie, die zelf een hart in zijnen boezem gevoelt, zulke mannen, die zoo zigtbaar getuigen uit de volheid hunner harten te hebben geschreven, niet als broeders in den geest omhelzen, als voorbeelden vereeren, en gaarne van hen geleerd en gesticht willen worden?
Met eene enkele aanmerking willen wij alleen onze onpartijdigheid en de oplettendheid bewijzen, waarmede wij ook dezen bundel gelezen hebben. Wij willen daarom niet stilstaan bij die Leerredenen, waarbij misschien eene leerstellige ingenomenheid onze aanmerkingen zou kunnen miskennen, maar ons bij de drie laatsten bepalen, en wel vooreerst bij de zevende: over de verborgenheid des toekomenden levens. Van de Tekstverklaring en de daarop berustende afleiding der stoffe uit denzelven zullen wij thans niet gewagen, omdat er hierna van zal moeten gesproken worden, - maar, zoo wij immer eene Leerrede lazen, welke door nieuwheid der behandelinge van een geenszins nieuw onderwerp, door eenheid en rijkdom, door ernst en bevalligheid tevens het harte trof en in eene gestadige liefelijke en stichtelijke beweging hield, het was deze. Onwillekeurig lieten wij ons door den betooverende stroom der rede tot aan het einde wegslepen, zonder tot koel nadenken te kunnen komen. Dan - wij willen het niet verbergen - er bleef een zeker ledig over, en bij eenig nadenken ontdekten wij de oorzaak. De Schrijver grondt die verborgenheid van het toekomende op de onvolledigheid der Openbaring, en deze op onze onvatbaarheid voor eene klaarder aanschouwing der hemelsche heer-
{==359==} {>>pagina-aanduiding<<}
lijkheid. Tot dusverre wel; maar wanneer hij nu verder deze onvatbaarheid afleidt uit de bekrompenheid van ons verstand, kunnen wij niet meer met hem voort. Hij bewijst dit door eene vergelijking van onzen kindschen toestand met den volwassenen. Dit voorbeeld is het eenig mogelijke; maar het gevolg, 't welk er uit voortvloeit, is, naar ons inzien, juist tegen hem. De droomen van het onschuldig kinderhart worden hier niet vervuld, omdat zij beter waren, dan dit leven der zonde en der schuld; en naar mate wij reiner gebleven zijn, zal ook wezenlijk ons leven meer aan die droomen uit het Paradijs beantwoorden. Maar juist daarom, omdat wij geene kinderen zijn, is ons die
toekomende heerlijkheid zoo verborgen, die voorzeker niets anders zijn zal, dan de verwezenlijking van de droomen onzer Goddelijke natuur. Zalig zijn de reinen van hart, want zij zullen God zien, zeide de Meester zelf, - en wél hem, (zeggen wij met zekeren Schrijver,) die reeds hier van zien droomde; het licht der toekomende heerlijkheid zal hem minder verblinden.
Bekoorde ons deze heerlijke Leerrede, nog meer deed het de volgende over Ps. CXXI; eene godvruchtige Tempelreis, zoo echt Oostersch, en toch zoo geheel menschelijk, zoo kinderlijk geschilderd; de treffende overbrenging der dichterlijke beeldspraak op het Opperwezen, en bovenal de schoone overbrenging van het geheele beeld op onzer aller levensreis ten Hemel. Maar zou het laatste niet nog meer moeten treffen, wanneer het vooraf niet ware aangekondigd? Over 't geheel beminnen wij die aankondigingen van 't geen men zeggen wil niet: zij schijnen ons te strijden tegen de Natuur, en daarom ook tegen de ware Kunst, haar afbeeldsel. Het verstand van den toehoorder wil liever, met den Redenaar voortgaande, het volgende zelf vinden, en zijn gevoel er door verrast worden. In zeer enkele gevallen kan de duidelijkheid het vorderen. - In deze en de volgende Leerrede openbaart zich eene bijzondere voortreffelijkheid van den echten Redenaar in eene hooge mate; wij bedoelen deze: dat hij oneindig meer denkbeelden en aandoeningen in ons opwekt, dan hij uitspreekt; naar het gezegde van göthe: nur was er weise verschweigt, zeigt mir den Meister des Stijls.
Deze laatste Leerrede, over Genes. XIV:18-20, Melchizedek en Abram, wekt in ons gemoed op een don-
{==360==} {>>pagina-aanduiding<<}
ker beeldeener volkomene vereeniging, niet eene gedwongene aaneenschakeling, maar vrijwillige zamenvloeijing en ineensmelting der wereldlijke en geestelijke magt, eener volmaakte Theocratie, zoo als zij in den geest van het Christendom ligt. Welk een grootsch, Goddelijk gedachtenbeeld! welk een licht spreidt het over de geschiedenis! met welke aandoening moet het den boezem beurtelings vervullen, wanneer wij op het voorledene, op het tegenwoordige, op de toekomst zien! Ziedaar de echte Typologie! - Wij kunnen niet ontveinzen, dat wij van dit Typologische er meer in hadden gewenscht. Zoo immers gaat de H. Schrift zelve ons voor: het Oude, zinnelijke, letterlijke, de typus, het schaduwbeeld van het Nieuwe, volmaakte, gelijk het aardsche van het hemelsche, - maar dan moet het geloovig kinderhart, en niet de Dogmatiek, deze Typen verklaren.
Hoeveel wij ook nog over deze heerlijke stukken zouden willen zeggen, wij moesten echter thans afbreken, ware het niet, dat ons nog een zeker iets op 't harte lag, 't geen wij noch kunnen, noch mogen, noch willen verzwijgen. Aan 't hoofd des Werks vinden wij, in plaats van een Voorberigt, eenen Brief van den Hoogleeraar aan den Eerw. ewaldus kist, den Vriend zijner jeugd, een meesterstuk van lossen en edelen briefstijl, vol van de gewigtigste bedenkingen en wenken, bij uitnemendheid geschikt, om den edelen Jongeling, die zich aan het edelst beroep heeft toegewijd, levendig te doen beseffen, van welk een onberekenbaar belang voor hem moet zijn de vorming van zijnen smaak, de ontwikkeling van zijnen ganschen- aanleg, door de tooverkracht der schoone kunst; maar nog oneindig meer die van zijn hart, door de Goddelijke kracht der vriendschap. Dan in denzelfden Brief laat zich de Hoogleeraar op eene wijze uit, die ons, wij moeten het zeggen, gevoelig was en smartelijk viel.
‘'t Geen gij, mijn Vriend, en vele anderen met u, gepast en pligtmatig geoordeeld hebt, ja! tot het nuttig gebruik mijner vorige Leerredenen voornamelijk te behooren, dat de leer van het hervormd Genootschap daarin niet slechts voorgesteld, maar aangedrongen, bevestigd en tegen de aanvallen der hedendaagsche ongeloovigen gehandhaafd wordt; dit zult gij ook in deze verzameling zien doorstralen, misschien zelfs nog duidelijker en sterker, dan in de voorafgaande.’ - Waarlijk, waarlijk, dit griefde ons, en het moet ieder Christelijk gevoelend Lezer grie-
{==361==} {>>pagina-aanduiding<<}
ven, tot welk Kerkgenootschap hij moge behooren. Waartoe dit? Is dan bij deze menschen hun Kerkelijk leerstelsel hetzelfde met het Christendom? Maar waartoe dan hetzelve van het Christendom nog onderscheiden en aangedrongen? Zijn dan allen, die dat stelsel niet aannemen, misschien wel in dien zin aannemen, als zij, die hedendaagsche ongeloovigen? Is dit niet liefdeloos gesproken? Is het ook wijs, is het voorzigtig, zoo te spreken, in eenen tijd, waar het eene, eeuwige, algemeen zaligmakende Evangelie, zoo immer, moet verkondigd worden; in eenen tijd, waar de liefde evenwel genoeg verkoelt? Het hervormd stelsel moge, als stelsel beschouwd, het best zamenhangen; maar ô! gevoelt men dan niet, dat alle stelsels slechts menschelijke geraamten zijn van het ligchaam, en nog niet eens een beginsel van den geest der Goddelijke dingen kunnen behelzen of geven? Weet men dan niet, dat dezelve alleen tot noodbehulp zijn uitgevonden, tegen de aanvallen van eigenlijke ongeloovigen, Nietchristenen, en daarom ook voor dezen, maar geenszins voor de ware geloovigen behoefte zijn kunnen; dat zij alleen eene negative en geene positive waarde hebben; dat ..... Maar wij voelen, dat wij hier uit onzen toon geraken; doch indedaad men had daartoe geene aanleiding behooren te geven.

Godsdienstig Handboek voor Christen-Vrouwen en Dochters. Door J.L. Ewald. Uit het Hoogduitsch. Te Amsterdam, bij J. van der Hey. In gr. 8vo. 471 Bl.

Het geeft den vriend van het goede een onuitsprekelijk genoegen, dat deze soort van geschriften zoo gemakkelijk derzelver overzetter en drukker vindt; dit is toch bewijs, dat zij onder ons sterk gezocht en gelezen, en, des zijn wij zeker, met vrucht gelezen worden. Maar wij zouden waarlijk ook onze Vaderlandsche Vrouwen en Jonkvrouwen geheel miskennen, indien wij ons vooraf daarvan niet verzekerd hielden; verre de meesten verdienen immers nog de vroegere welgevestigde hoogachting, en hare stille huisselijke deugd en trouwe zorgvuldige liefde voor hare pligten zijn het alles afdoend bewijs, hoe veelvermogend bij haar Godsdienst en het goede is, en hoe aangenaam en welkom haar alles wezen

{==362==} {>>pagina-aanduiding<<}
zal, dat voor Godsdienst en het goede regt goed geschreven wordt. Wij zoeken de Sekse niet te vleijen; en dit zouden wij doen, zoo wij ontkenden, dat de toenemende geest van ligtzinnigheid en afkeer van ernstigen en stelligen Godsdienst ook bij sommige onder haar maar al te veel ingang vindt en het goede verwoest, maar, Gode zij dank, dat wij het zonder vleijen mogen zeggen! niet zoo algemeen, noch in zulk eenen hoogen trap; en het grootste gedeelte der Sekse, ook in beschaafdere kringen, maakt nog eene haar vereerende uitzondering. In eenen tijd, waarin zoo menig Man en baardeloos Jongeling zich geheelenal aan de openbare Godsvereering onttrekt, en zijnen roem stelt in stout te ontkennen en te bespotten hetgeen hij nimmer onderzocht, en 't welk zijne aanzienlijke en waardige Ouders hem als 't dierbaarste en heiligste door hun woord en voorbeeld hebben aangeprezen, - in zoodanig eenen tijd valt de meerdere uitwendige Godsdienstigheid, eene huivering voor twijfel en ongeloof, uit ongehuichelden eerbied voor Godsdienst en Christendom, bij onze Vrouwen en Jonkvrouwen een ieder nog in het oog. In waarheid, wij vinden menig godsdienstig geschrift, en in het bijzonder ook den Bijbel, in handen van de waardige Moeder en Dochter, terwijl Vader en Broeder in niets minder smaak vinden, dan in deze geschriften. Het spreekt van zelve, ook dit vindt uitzonderingen, en bij den lof, dien wij der Sekse geven, willen wij geenszins iederen Huisvader en Jongeling van het tegendeel beschuldigen; dan bij de aankondiging van zoodanig werk, opzettelijk voor Vrouwen ingerigt, vloeide die lof ons van zelve uit de pen, en wij voegen er nog bij, dat, zoo lang zoodanige schriften Lezeressen vinden en bij voorkeur door haar gelezen worden, wij de hoop niet opgeven, dat de algeheele verbastering van het aankomend geslacht, ten opzigte van godsdienstige beginselen, zal worden verhoed, en wij nog dikwijls zullen zien, hetgeen wij meermalen zagen, dat menig ligtzinnig, ongodsdienstig
Man, aan den arm eener waardige Gade, terugkeert tot die beginselen, waarop zich maatschappelijk en huisselijk geluk eeniglijk grondvesten; voor het minst zal menige edele Moeder nog altijd dierbaar en eerwaardig houden, wat menig Vader schandelijk veronachtzaamt, en alzoo het kroost niet geheel onthouden worden hetgeen voor hetzelve van oneindig meerder waarde is, dan het leven, de kleeding en het voedsel.

{==363==} {>>pagina-aanduiding<<}

Onze Schrijver drukt zich nog sterker uit: ‘Onze jongelingen naar den nieuwsten toon,’ zegt hij, ‘weten alles, alles op het best, alles heel zeker. Zij kunnen niet dwalen, zij hebben geene leiding noodig. Hoe zouden zij, met dat hoog gevoel van wijsheid en vrijheid, dat hen bezielt, den genen terug stooten, die hen leiden wilde! Hunne wijsbegeerte, hun verblijf in vreemde landen, of hunne ondervinding in veldtogten, geeft hun eene koenheid, eene zelfsgenoegzaamheid, welke men volstrekt niet bij komen kan.’ enz. Overigens geeft hij redenen op, waarom hij vooral wel het best voor Vrouwen schrijven kan; en wij wenschen der Sekse met dezen haren Schrijver, lofredenaar en verstandigen hartelijken vriend, in de daad geluk. In dit zijn boek tracht hij waardige edele Vrouwen van den beschaafden stand, in iedere betrekking, waarin zij komen kunnen, raad te geven, den besten raad, dien hij kende, en hij verzekert haar niets geraden te hebben dan hetgeen de ondervinding als beproefd heeft aangewezen, en dat hij haar door niets heeft zoeken te versterken en te vertroosten, hetgeen niet reeds velen versterkt en vertroost heeft.
Gij kent, waardige Vrouwen en Jonkvrouwen! ewald reeds uit andere zijner schriften; immers het zou onverantwoordelijk zijn voor de genen, die eenigen invloed hebben op uwe lecture, vorming en stichting, zoo gij hem niet reeds kendet; wij behoeven u dus niets meer te zeggen, dan: hij gaf wederom een geschrift voor u uit, en nu wel alleen en opzettelijk voor u. Het geeft u verstandige, roerende opwekking, wijze leering, troost en moed bij iederen uwer gewone of meer ongewone, bij uwe vele moeijelijke en gevaarlijke pligten, bij iedere aangename of treurige gebeurtenis. Gij vindt hier niet zeer uitvoerige, maar alle wel doordachte, aanspraken aan u, alleenspraken voor u, nu en dan eenvoudige dichtstukjes, alles rijk in de heilzaamste lessen, en regtstreeks ingerigt voor uw kiesch en fijn gevoel, uw zacht en liefderijk vrouwelijk hart. Alles, wat u hier aangeboden wordt, verstrekt op nieuw ten bewijze van den goeden smaak, de echte menschenkennis, de hoogachting voor uwe Sekse, en het gezuiverd en verstandig gevoel voor God en het goede, van den waardigen Schrijver.
Eene andere aanprijzing van dit boek houden wij onnoodig, gelijk ook het opgeven der naamlijst van de onderscheidene stukjes: dan, daar het ook ons leed zou

{==364==} {>>pagina-aanduiding<<}
doen, waarde Hollandsche Vrouwen en Meisjes! zoo ook gij in deze dagen niet menigmaal door de wereld, zoo als die toch maar is, van dweeperij beschuldigd wierd, willen wij het volgende nog voor u afschrijven:
‘Men noemt dikwijls Dweeperije, wanneer men aan zijne godsdienstige beginselen getrouw blijft en overeenkomstig met dezelve leeft. Werk maken van den Bijbel, van openbare Godsvereering, van het gebed, is bij de wereld niets anders dan Dweeperij. Gelooven aan eenen invloed van onzigtbare wezens op de zigtbare wereld, al werd zulks ook door de onloochenbaarste bewijzen betoogd; wie wil deze bewijzen lang onderzoeken? Het is zuivere, klare Dweeperij. Wanneer gij door iets goeds, groots, edels verwarmd en getroffen wordt; wanneer gij u tot handelen, lijden, verloochenen, door iets laat bepalen en bewegen, hetwelk u geen geld opbrengt, geen zinnelijk genoegen geeft, en u ook geen aanzien in de wereld verschaft; dan zijt gij eene Dweepster. Indien gij anders, beter, voortreffelijker zijt, dan de vrouwen van den gewonen Toon; dan zijt gij eene Dweepster. Indien gij op vele plaatsen openlijk laat blijken, dat gij waarlijk en opregt aan eenen God gelooft; indien gij zelfs menigmaal acht op hem geeft; wat zou dit toch anders kunnen zijn, dan Dweeperij, dewijl immers dit den menschen naar de groote wereld niet in den zin komt? Koud en onverschillig blijven bij alles, wat groot, edel en uitmuntend is, en verrukt zijn over elke fraaije kleinigheid; - de hoogste deelneming betoonen, wanneer er van eene hemelsche kadans, van eene Goddelijke Equipage of Koeffure gesproken wordt, en geeuwen en met den waaijer spelen, en zijn ring bekijken, zijne Colier of halssnoer in orde schikken, wanneer er van opvoeding, van de Maagd van Orleans, van den geest in haydn's Schepping, wanneer er van menschelijke ellende en menschelijk geluk gesproken wordt. Zulk iets behoort er toe, indien gij in zekere zoogenoemde fatsoenlijke Cirkels niet in vermoeden van Dweeperij wilt komen. Geen woord van sentiment, gevoel, natuurgeest, kunstsmaak en kunstgenot, - geen woord
over belezenheid, kinder-opvoeding, menschen-ontwikkeling; geen woord over geest des tijds, heerschende zeden, wereldgebeurtenissen in het groot; geen woord, hetwelk onder verstandige beschaafde menschen verdient gezegd te worden, -
{==365==} {>>pagina-aanduiding<<}
enkel en alleen om zich niet aan onverdragelijke belagchelijkheid (Ridicule) over te geven, of als fraai vernuft of Filozoof of Geleerde te dweepen. Geene ergere Dweepsters dan zulke, die zoo zeer tegen de Dweeperij dweepen! Men moet, in onze dagen, meer daarvoor waarschuwen, dat men voor den naam van Dweepster niet al te angstvallig schrome, dan daarvoor, dat men geene Dweepster worde.’
Wat eigenlijk Dweeperij is, wordt hierop uitmuntend ontwikkeld, en de waarschuwing is treffende; dan wij mogen geheel het vertoog niet afschrijven. Ziet hier het slot: ‘ô! Wacht u voor Dweeperij, zoo als gij u zelve van dronkenschap zoudt wachten, die niet overgaat, maar van dag tot dag erger wordt!’




Leerrede, uitgesproken in eenen Vriendenkring, op den 4den van Herfstmaand 1809, ter gelegenheid van het Verjaringsfeest van zijne Majesteit den Koning van Holland, door Lemmink, voorheen Kapitein bij de Hollandsche Armee. Te Zutphen, bij H.C.A. Thieme. 1809. Voor rekening en ten voordeele van den Schrijver. In gr. 8vo. 16 Bl.

Zou men, bijaldien er gebrek kwam aan geordende Leeraren, of wanneer hunne bezoldiging ophield, hunne plaatsen welligt vervullen kunnen door Officieren, bij de Armee op pensioen gesteld? - deze gedachte viel ons in bij het zien van den titel; en, na de aandachtige lezing dezer Leerrede, komt het ons voor, dat dit lukken kon, indien althans de functien der Leeraren zich alsdan eeniglijk bepaalden tot het houden van Redevoeringen op soortgelijke Feesten. Wel is waar, en in de Leerrede en in de daarbij gevoegde Gebeden, is de dankbare melding van de verjaring des Konings vergeten; maar al doende leert men, en het is al wel voor eene eerste proeve; de Heer Kapitein maakt zeker bij deze eerste proeve eener Leerrede beter figuur, dan menig Predikant zou doen, wanneer hij den kansel met het slagveld, en de bef met den degen verwisselde. De tekst is Matt. XXII:21. De Predikatie is voor 't minst geregeld, nog al stichtelijk, en heeft de groote verdienste dat zij kort is. De Heer Officier heeft er dus bon op, wat ons betreft.





{==366==} {>>pagina-aanduiding<<}

Werken der Bataafsche Maatschappij van Taal- en Dichtkunde. IVde Deel. Zijnde het Vervolg van het Antwoord op de Vraag over de Dichtkunst, door Jer. de Vries. Te Amsterdam, bij J. Allart. 1810. In gr. 8vo. 407 Bl.

Wij hebben van het eerste Deel dezer zoo buitengewone Prijsverhandeling eene uitgestrekte beoordeeling in het vorig jaar gegeven; onze lust zoo wel als onze pligt vordert thans een gelijken tred te houden.
Vooraf bedanken wij de Maatschappij, dat dezelve aan den Uitgever vrijheid verleend heeft, om dit Werk, asgescheiden van hare Werken, met den titel: Proeve eener Geschiedenis der Nederduitsche Dichtkunst, aan de beminnaars van dezelve te kunnen afleveren. Wij hopen, dat deze hiervan gebruik zullen maken, en onze aanwijzing, om dit Werk als een legger te houden voor aanteekeningen, ter bevordering van volledige kennis, insgelijks zullen opvolgen.
Wij treden thans zonder eenige voorafspraak ter zake; ons verzekerd houdende, dat, even gelijk wij bij het doorloopen van het veld der Achttiende Eeuwe ons minder genoegen beloofden, dan bij vroegere tijdvakken, en ons echter met eene andere uitkomst mogten verheugen, onze Lezers eene gelijke ondervinding zullen erlangen. De meesterlijke hand des geleerden Schrijvers heeft alles op zulk eene aangename wijze gerangschikt, dat het ons zoo wel als hem, bij het zien en rieken van zoo vele dichtbloemen, ondoenlijk viel, onzen stijl voor eene ongewone warmte te bewaren.
De Schrijver verbindt zijne beschouwing van den toestand der Dichtkunst in de Achttiende Eeuwe met die der vorige, in eene breedvoerige inleiding, waarin hij de toenmalige Geschiedenis en gesteldheid van het Vaderland met oordeel openlegt. 't Was het tijdvak van slaap. De rampen, welke dit Land troffen, door medegesleept te zijn in den Oorlog over de Spaansche Successie, waren tot opwekking der Natie van geen meer gevolg, dan de Oorlog, om den Engelschen Troon veroorzaakt, en die zoo veel bloed en schatten had gekost. - Toen men, na het sluiten van den Vrede van Utrecht, allengskens tot rust en welvaart kwam, werd de verheffing van den

{==367==} {>>pagina-aanduiding<<}
geest nog minder. De wansmaak, die destijds aan het Fransche Hof plaats vond, en in alles hoe langs hoe meer zigtbaar werd, sloop ook hier te lande in, en alles moest nu met zwaarmoedige krullen en sieraden overladen worden; - men zie de bouwsieraden, de behangsels, de kleeding enz. van dien tijd. In de verzen is zulks ook te bemerken. De Genootschappen schaafden, wreven en likten; de verzen werden wel liefelijk, zoetvloeijend en net, maar zwier, kracht en leven zocht men te vergeefs. ‘Pegasus,’ zegt van effen, ‘werd een gemeen paard, dat, zonder te wankelen of te hollen, en zonder zich door de minste aangename beweging bevallig te maken, regt toe regt aan op een klein egaal drafje weg vordert, en eindelijk komt daar het wezen moet; in één woord, het voegde beter voor een kar of wagen, dan onder een braaf ruiter.’ Enkele Dichters ontsloegen zich later van het juk dezer Genootschappen; door dezen kwam er herleving en lust en kracht.
De opgaaf der betrekkelijke waarde van bijzondere Dichters wordt door den Schrijver begonnen met zulke personen, omtrent welke hij in twijfel stond, of ze tot de Zeventiende dan tot de Achttiende Eeuw moesten gebragt worden; abrah. bogaert, klaas bruyn, daniel willink en anderen. Onder dezen wordt met bijzonderen lof vermeld elisabeth hoofman, Echtgenoote van pieter koolaert; en deze lof wordt met proeven bevestigd. Door hare kunne was zij uitgesloten geweest van de schavende Dichtgenootschappen; zij bleef vrij van die banden, en van hier de meerdere oorspronkelijkheid en leven.
Johan de haas, jacob zeeuws en anderen volgen. Toen begon de tijd op te dagen, waarin Zededichten, Hofdichten, enz. in de mode kwamen; voorwerpen, meer voor zachte en stille overweging, dan voor stoute schildering geschikt. - Tot een zeer merkwaardig verschijnsel verstrekte lucas schermer, een ongemeen verdienstelijk Jongeling, vol vuur, en bezield met de levendigste verbeelding. Onzes inziens, heeft de Schrijver deszelfs waarde eerder te laag dan te hoog gesteld, en er zouden eenige meer treffende voorbeelden van zijne bekwaamheid te vinden geweest zijn, dan er nu zijn aangevoerd. Simon styl plagt den vroegen dood van schermer immer te beschouwen, als het grootste verlies, hetwelk de Dichtkunst geleden heeft. Uit deszelfs aanleg, zoo in het stoute als in het zachte, had men zich mogen beloven, dat hij misschien

{==368==} {>>pagina-aanduiding<<}
elken voorganger ware voorbij gestreefd. De genoemde zoo bevoegde regter in dezen liep vooral hoog met zijne Heldendichten, om den rijkdom in gelijkenissen en wendingen. Hij prees ook de Visscherszangen; vooral dat, hetwelk begint:

't Lagchebekje Galathé 
Dreef haar schaapjes naar de zee, 
Door den glans der morgenstralen, 
Om een frissche lucht te halen, enz. 

Verwonderlijk is het, dat een Jongeling, die met gestadige smart worstelde, door van zijne geboorte af aan den Steen te lijden, en wiens levensdraad reeds op het 22ste jaar werd afgesneden, zoo veel heeft kunnen verrigten, en zulke verbazende vorderingen, boven zijnen tijd, heeft kunnen maken. Zijne nagedachtenis, zijne waarde is te veel vergeten.
Bij den overgang tot de beschouwing van de verdiensten van poot gedenkt de Schrijver gepast aan het einde van de meeste Kamers der Rederijkers, wier lust toen nog alleen werd opgewakkerd door de Herbergiers, die bij de zweepen voor de harddravers prijzen voor de rijmers ophingen. Poot had zich in het eerst bij het gevoegd; en waarlijk, nooit kan de waarde van zich naar goede voorbeelden te schikken beter bewezen worden, dan uit de vorderingen van poot zelven. Wat zoude er an hem gekomen zijn, indien hij zich bij het sijn Rederijkerdom gehouden had? - wat werd hij nu, daar hij hooft en vondel, en met dezen de Ouden en de Natuur volgde? - Nu werd hij het groot sieraad van zijnen leeftijd. Zijne verdienste kan waardiglijk uit de bijgebragte puikstalen gekend worden; terwijl zijne gebreken niet worden voorbijgezien. De Schrijver werd door zijn bestek wederhouden, om, naar zijn gevoel, in voorbeelden voor zijnen lof uit te weiden; wij nog te meer. Onze Vaderlandsche Dichtkunst was ook ongelukkig, door dat dit edele Vernuft zoo vroeg tot hoogere kringen werd opgeroepen.
Wij komen nu aan vlaming, hendrik van snakenburg, pieter langendijk, rabus, greenwood, boon, van der burg en vele anderen. Langendijk wordt bijzonder breedvoerig gedacht; zijn vernuft wordt wel geprezen, maar tevens is niet onopgemerkt gebleven, dat hij te veel, op het voorbeeld van fokkenbroek, in

{==369==} {>>pagina-aanduiding<<}
het lage viel; hem ontbrak de hechte grondslag, de kennis der oude talen.
Het heeft onze verwondering gewekt, dat de Schrijver op dit tijdvak geene melding heeft gemaakt van de Proeve van Dichtoefening door A.L.F. en A.P.S. in 1731 uitgegeven, en onder de liefhebbers zoo zeer in achting. Wij hebben deze Proeve immer als boven dien tijd verheven beschouwd, en dus met een witten keursteen geteekend. Deze dichtstukken zijn vervaardigd door Mr. jacob elias michielszoon en theodorus van snaakenburg (*). De eerste is wel door den Schrijver als in het voorbijgaan gemeld; dan de tweede is in het geheel niet genoemd. Het is waarschijnlijk, dat de aardige vertellingen in dichtmaat, die in van effen's Hollandschen Spectator gevonden worden, ook van zijne hand zijn. De Herderszangen, de Brieven, de Klink- en Mengeldichten, Luciaans Droom of de Haan, en de Vertalingen, in gemelde Proeve voorhanden, zouden den Schrijver aanleiding hebben gegeven tot vele stalen. Ons bestek laat niet toe, dit gemis te vergoeden. De geestige Herderskout tusschen Tirsis en Fillis, die in onzen jongen tijd zoo dikwijls ter vervrolijking van gezelschappen diende, is in dit werkje te vinden.
Arnold hoogvliet staat vervolgens aan het hoofd van eene talrijke schare Dichters, of liever Verzenmakers, die zijn voorbeeld van verre navolgden, in het zamenstellen van zoogenoemde Heldendichten in quarto. Aan hoogvliet wedervaart ten volle geregtigheid. Zijne werkzaamheid, zijne Godsvrucht, zijne taalkennis, en de gave om gladde en schilderachtige verzen te maken, worden met lof gedacht. De beste plaatsen uit hoogvliet's Abraham, plaatsen vol van poëzij en fijn gevoel, worden aangewezen: dan, was het een Heldendicht? - dat men den Schrijver zelven hoore. ‘De aanleg, de gansche houding van het werk, het geheel kan ik niet zeggen dat mij behaagt. Eene poëtische Levensbeschrijving, gevolgd naar eenige oorkonden, waaraan men zich heilig houden wil, moest uit haren aard hoogviet te veel beperken, te prozaïsch worden. Noch sieraden van Heidenen ontleend, noch stout gewaagde gissingen, noch eige vinding, noch vrije schildering konden hier haren invloed ten goe-
{==370==} {>>pagina-aanduiding<<}
de doen gelden. Van hier het gezochte in het geheele werk; van hier zoo vele kunstige beschrijvingen van morgen- en avondstonden, die soms wonderlijk afsteken, als zagen wij den Dichter zichzelven aansporen, om weder regt poëtisch te zijn; van hier eindelijk zoo vele Godspraken, verzeld van donder en bliksem, als of daar uit de kracht moest gehaald worden. De vrome hoogvliet dorst zich derhalve, mijns oordeels, niet genoeg los geven, en deed hij zulks, dan viel dit bij het overige al te zeer in 't oog. Men begrijpe mij echter wel; ik houde den Abraham des niet te min voor een zeer uitmuntend en verdienstelijk werk, leerzaam van zaken en rijk in dichterlijke schoonheden; maar het geheel, de aanleg, de houding des werks, is mij, naar den geest dier tijden, te stijf.’ - De
vries bewijst verderf uit de Gelegenheidsverzen van hoogvliet, dat aan dezen een zeer vereerende rang op den Nederduitschen Zangberg toekomt.
Wij gaan eene menigte Verzenmakers van dien tijd met stilzwijgen voorbij. Er zijn wel enkele geurige bloemen door den Schrijver geplukt; doch men kan zien, dat het zoeken, langs verre omwegen, of door dorre velden, hem moeite gekost heeft. De ondervinding leerde hem ook, dat de wierook, aan zoo vele Genootschappen toegebragt, ook toen te overdreven was gezwaaid.
Uit de Dichteressen van dien tijd, wier aantal vrij groot is, vermeldt hij met bijzondere goedkeuring jetske reinouw van der malen, wegens vastheid en levendigheid. Wij stemmen gaarne met hem in. Haar naam is ook te veel vergeten; hare nagedachtenis verdient herlevendiging.
Swanenburg, de Trompetter van Parnas, ware zeker achterwege gebleven, indien de Schrijver, bij het opgeven, hoe zijn stout geratel afsteekt bij den neurenden keuveltoon van de meeste zijner tijdgenooten, niet had willen doen opmerken, hoe de uitersten elkanderen raken. Één gebrek was gemeen; juiste smaak, echt gevoel voor het schoone, ontbrak er.
Hierop wordt, aan eenige van deze tijdgenooten gedacht; aan mauricius, boddaert, moorman, de marre, de la rue en schim. Feitama erlangt den schuldigen lof, als voortreffelijk Vertaler. Huydecoper's waarde, zoo uitstekend als Taalkenner, wordt ook als Dichter bewezen, vooral uit die heerlijke lierzangerige

{==371==} {>>pagina-aanduiding<<}
alleenspraken, die de Reijen in zijne Treurspelen vervangen, en voorheen met zoo veel genoegen van buiten werden geleerd, als dikwijls met goedkeuring gereciteerd.
Dirk smits volgt waardiglijk aan huydecoper, en men kan zien, dat de Schrijver, om met de Schilders te spreken, dit gedeelte con amore bewerkt heeft; en wie was het ook meer waardig dan smits, om juist oordeel, eigenaardige bevalligheid, en zeldzame werkzaamheid en zorg, met verbanning van alles, wat brommende en oneigen was. De vries stelt met reden smit's Israëls Bäalfegorsdienst boven hoogvliet's Abraham. Wij kunnen hem niet volgen in al het waardige, wat hij van dezen beminnelijken Dichter vermeld. Tot afwisseling nemen wij over het dichtstukje: aan den Westewind, hooft's dichtpen overwaardig, omdat het minder bekend is dan dat op de door van nymegen geschilderde Serafijntjes en de Lijkzang op zijn Dochtertje.

Levenwekker, Westewindt, 
Lenteblazer, die gezwindt 
Door de frissche telgjes spattelt, 
Huppelt, tuimelt, danst en dartelt, 
Als gij luchtig zwiert en zweeft, 
Daer mijn vreugdt, lykoris, leeft, 
En haer eerste minnezuchtjes 
Offert aen uw zwoele luchtjes; 
't Zij ge door haer lokjes speelt, 
Of de roode roosjes streelt 
Op haer lelijwitte kaken; 
't Zij ge uw koelheit zelfs voelt blaken 
Door het vlammenstokend licht 
Van haer tooverend gezicht; 
't Zij ze u strookt met lonkje op lonkje; 
Blaes dan 't kleene minnevonkje, 
Dat ze in haren boesem voedt, 
Tot een reinen minnegloedt, 
Die haer koelheit eeuwig were, 
En in felle vlam verkeere, 
Die haer borst zoo stove en raek', 
Dat zij gloeije, brande en blaek'! 
Duik dan stil in groente en lover. 
Laet vrij 't blusschen voor mij over. 

Wij gaan ook verscheidene vrienden en leerlingen van smits, waarvan willem van der pot zeker een der voornaamsten en bekwaamsten was, met stilzwijgen voor-
{==372==} {>>pagina-aanduiding<<}
bij. Wij brengen echter gaarne onze hulde aan jan de kruyff en aan jacob spex, den vriend en leerling van poot; insgelijks aan lucas pater, bernardus de bosch en verscheidene andere Amsterdammers, die bij het Tooneel en in latere Dichtgenootschappen zich zeer verdienstelijk maakten. Het komt ons voor, dat de Schrijver eenige dezer wat te vroeg geplaatst heeft. Sommige hunner, dunkt ons, hebben veel geleerd van willem en van onno zwier van haren, die, vóór of omtrent het midden der laatstverloopene Eeuwe, als schitterende luchtverschijnsels op den Nederlandschen Zangberg verschenen, en dezen van den heldersten luister deden blinken. Bijzonder lang staat de Schrijver stil bij de beschouwing der dichterlijke verdiensten van beiden, en schetst vooraf beider aanleg als volgt: ‘Door geboorte en aanzien boven de meeste hunner landgenooten verheven, was natuurlijk het bekrompen oordeel van kunstregters en zoogenaamde zuiveraars niet zoo zeer voor hen gevaarlijk; zich op zaken van Staat toeleggende, boden zij hunne Werken aan geene Genootschappen angstvallig aan; zij vierden hunnen vrijen geest den teugel, waardoor zij eenen beteren dichttrant erlangden. Eene levendige verbeeldingskracht, eene grondige oefening in alle oude en levende talen, zie daar wat hen boven hunne tijdgenooten heeft doen uitblinken. In alle vakken van geleerdheid bekwaam gemaakt, voorzien met eene grondige kennis der Geschiedenis, met den aard en de zeden van ieder volk bekend, in de hoogste ambten werkzaam, kregen zij door zulke gelukkige omstandigheden den waren smaak, het echte gevoel voor dichterlijke schoonheden. Zij verzamelden, uit die rijke voorraadschuur
hunner oefeningen, zulk een schat van vergelijkingen en beeldspraken, zulke natuurlijke aardigheden, zulke stoute en krachtige trekken, zulk eene hoogdravendheid, dat men als 't ware van hen zekere herleving der Dichtkunst in de laatste helft der vorige Eeuw, mijns bedunkens, gerust rekenen mag.’
Het Heldendicht van den eersten, Friso, het eenige eigenlijke Heldendicht misschien, hetwelk wij bezitten, ten minste het eenige, hetwelk op de ware leest van den Vader der Dichtkunst geschoeid is, wordt vooraf naar waarde gedacht en meesterlijk beoordeeld, met aanhaling van zeer vele fraaije plaatsen. Tot eene proef van zijne bekwaamheid als Lierdichter volgt de nooit volprezene Ode:

{==373==} {>>pagina-aanduiding<<}
het Menschelijk Leven. Daar deze bij elken liefhebber zoo zeer bekend is, zouden wij liever Leonidas, of een anderen Lierzang, gezien hebben.
De dichterlijke verdiensten van onno zwier worden hierna gemeld, en hier was geene mindere stoffe. De vries bepaalt zich vooral bij het dichtstuk de Geuzen, en kiest de schoonste brokken. Keurig stelt hij, in den aanvang, de beroemde episode van de minnarij van den jongen Thomas en Keetje tegen de beschrijving van de wreedheid van alva. Hij deelt vervolgens het beeld van Gods Almagt en Liefde mede uit den 7den Zang, voor hetwelk wij geen woord kennen, dat hetzelve genoegzaam prijst: het dient hier tot tegenstelling met het werk van zoo vele Bijbelrijmelaars van die dagen. De vries staat eindelijk nog stil bij het heerlijk tafereel van de kuische Rosemond, ontegensprekelijk een der schoonste dichtjuweelen, waarmede de Achttiende Eeuw kan prijken. Aan Recensent ten minste is de wedergâ van zulk eene schilderij niet bekend. Hij kan het niet inlasschen; dan dit valt hem smartelijk. Wij nemen echter gaarne den raad over aan den jongen Dichter, om deze gedichten vlijtig te beoefenen, al is het ook dat er hier en daar eene fout tegen spelling, woordenschikking, maat of welluidendheid plaats heeft. Hier boven rekenden zich de van harens verheven. Het gemis van deze vereischten van den tweeden rang veroorzaakte echter, dat in den beginne geen gunstig oordeel over deze verzen gestreken werd; zij werden zelfs achter gesteld aan den Gideon van van steenwijk, of aan de Poëtische uitbreiding over de Evangelische Gelijkenis van den verloren Zoon, van de haas; welk laatste stuk ook zeker al een Heldendicht ware geworden, had die Zoon maar een naam gehad.
De waarde van deze Dichters wordt geenszins miskend; dan, hoe zacht, regelmatig, overtuigend en als met den passer afgemeten ook alles was, dit konde het gemis aan kracht niet vergoeden. Billijk is de aanmerking van den Schrijver, dat de mindere verheffing bij deze Dichters waarschijnlijk mede veroorzaakt is, door dat hunne lust viel op tafereelen uit de Heilige Geschiedenis, waarbij men zich beschroomd aan het geschiedverhaal moest houden, en niet mogt of konde toegeven aan eenige verziering. In andere verzen toonde de haas echter een waardig nakomeling te zijn van den grooten brandt en den geestrijken kasper van baerle.

{==374==} {>>pagina-aanduiding<<}

Bij de korte opgave van de verdiensten van rutger schutte, en bij de breedere van johannes eusebius voet, laat de Schrijver niet ongemerkt, dat in dien tijd de mode, om aan de tale Kanaäns, of liever aan Oostersche bloemen, veld in te ruimen, toenam, en komt zoo op het duistere van het zoogenoemd wijsgeerige in de verzen van christina leonora de neufville, hetwelk helaas niet zonder navolging bleef. Dan, hoe zeer dit beide, vooral het eerste, ook in de verzen van Mr. lucas trip, om zijne gehechtheid aan harde leerbegrippen in het Godsdienstige, nu en dan plaats vond, deszelfs oorspronkelijkheid en stoutheid bij verstand en kunst worden niet onaangeroerd gelaten en met voldoende bewijzen gestaafd. Wij geven hiervan een proefje.

Wat is een hand vol aardsche schatten? 
Wat hooge staat? bewijrookt' eer? 
Een waterbubbel, naauwlijks meer 
Dan louter lucht, die onder 't vatten 
De holle hand met schijn bedriegt, 
Of met uw' adem henen vliegt? 

De vries brengt er nog vele bij uit het overheerlijk dichtstuk: God zigtbaar in het onaanzienlijke, vertoond in de beschouwing van een Kei, Blaauwbesse en Vlieg, eenig in zijne soort, door de gelukkige vereeniging van reine Godsvrucht, diepe kennis der Natuur en ware Dichtkunst.
Billijk volgt op trip pieter huizinga bakker. Smaak en bevalligheid stralen allerwegen door in zijne werken, en deze zijn geenszins misdeeld van kracht. Verwonderlijk is het, dat de vries geheel geene melding maakt van des mans uitmuntenden Lentezang naar het Latijn van hicht, naar ons oordeel eene der voortreffelijkste vertalingen, ergens aanwezig. Deze is den Schrijver waarschijnlijk ontsnapt. Hij had alsdan hier ook geschikte gelegenheid gevonden, om te spreken van hicht zelven, dien geleerden Vries, wiens vroege dood een groot verlies was voor de Latijnsche Letterkunde. Ook als Nederduitsch Dichter verdient hij lof, en uit de verzameling, met welker uitgaaf de werkzame Hoogleeraar a. ypey zijne Landgenooten verpligt heeft, zouden verscheiden puikstalen van zijn kiesch oordeel en geslepen vernuft zijn aan te voeren geweest.
Met vereischten lof vermeldt de Schrijver de werken

{==375==} {>>pagina-aanduiding<<}
van nicolaas simonsz. van winter en lucretia wilhelmina van merken; een paar, zoo wel door zuivere liefde als schitterende dichtverdienste verbonden. Beider waarde is nog algemeen erkend en in levendige herinnering door hunne voortreffelijke Treurspellen. Het dichtstuk, de David, van de laatste, is zeker het eerste in den rang der Bijbelsche Tafereelen. De Germanicus staat zeker bij, zoo niet voor, den Friso op de lijst der Heldendichten. Wij stemmen met den Schrijver in, dat de deelneming in een Dichtstuk van zulk eene waarde zeer veel zoude zijn toegenomen, indien zij arminius of claudius civilis tot haren Held had genomen. Het hart van den Nederlander deelt zoo noode in den lof der werelddwingende Romeinen. Germanicus, de edele germanicus, blijft toch immer het werktuig van den snooden tiberius.
Aan de Dichteressen van dien tijd brengt de Schrijver eene algemeene gepaste hulde, meer bijzonder ook aan sara maria van der wilp; dan voornamelijk aan juliana cornelia de lanoy, die, onzes inziens, ook in den eersten rang verdient gemeld te worden. Wij gloeiden nog, toen wij, op des Schrijvers aanwijzing, den Lierzang op van der does, van der werff en van hout herlazen. Wij verheffen ons nog op het Landgenootschap met Helden, die zoo handelden, en met eene Vrouw, die het zoo beschreef. Dat de Schrijver niets uit dezen Lierzang mededeelt, heeft ons leed gedaan. Wij waren voldaan geweest met de enkele aanspraak aan van der does:

Maar gij, die in dees doodlijke uren 
Met zoo veel roems 't gevaar bestrijdt; 
Die op uw wreed bestormde muren 
En Veldheer t'zaam en Krijgsman zijt: 
Spreek, hebt ge, in Mavors school ervaren, 
Mijn van der does! een reeks van jaren 
U tot zoo grootsch een taak bereid? 
Mij dunkt gij hadt uw vroeger dagen 
De Wetenschappen opgedragen: 
Van waar die moed, dat grootsch beleid? 
 
't Gewoon vernuft ga de enge paden 
Der nuttige oefning vlijtig door: 
Een ziel, gevormd voor groote daden, 
Treedt met één' stap in 't gloriespoor. 

{==376==} {>>pagina-aanduiding<<}

Iets groots moet slechts haar moed doen blaken, 
Haar vuur, haar veerkracht gaande maken; 
Zij vormt zich zelf, wat hoeft zij meer? 
Zoo vliegt lucullus, de eer der Helden, 
Uit Romes arm in Mavors velden, 
En werpt den troon van Pontus neer. 

De Amsterdamsche Dichters, die zich verdienstelijk maakten door de overzetting van de Fabelen van gellert, de berijming van david's Psalmen onder de zinspreuk Laus Deo, Salus Populo, en met de vervaardiging van menig schoon Christelijk gezang, worden hierop gedacht; de vrolijke luim, waarmede asschenberg den ernstigen toon van hen allen verving, wordt ook regt gedaan, en de verdiensten van macquet en simon stijl worden hierop breeder vermeld. Het weinige, dat hier van stijl gezegd is, doet op nieuw naar eene vereenigde uitgaaf van alle zijne gedichten, zoo uitmuntende in kracht, verlangen. Aan van alphen wordt vervolgens de palm, van nimmer in leerrijke Kindergedichtjes overtroffen te zijn, en ook lof wegens zijne Vaderlandsche gezangen, toegewezen.
Vele Dichters, ook de Dichtgenootschappen, gaat de Schrijver vervolgens met eene enkele optelling voorbij. Hij houdt zich eenigzins langer op bij nomsz, die zeker, vooral bij den Schouwburg, had verdiend, dat men hem voor een ellendig lijden en de uiterste armoede, als zijnde hij in het Gasthuis gestorven, had behoed. Vervolgens laat hij zich breed uit in den lof van bellamy en nieuwland, beiden helaas, tot onherstelbare schade der kunst, in jeugdigen leeftijd bezweken. Van het stoute zoo wel, als van het zachte, of liever naïve, bij bellamy, zijn voldoende proeven bijgebragt; en waarlijk men ziet het, dat deze de bron der goede poëzij niet in eene koele bespiegeling, maar in het hart vond. Wij zouden echter liever een ander puikstaal van het laatste uit zijne vertelling Roosje, dan het Minnedichtje aan de Maan, gezien hebben; dit heeft te veel van de Maanziekte van die dagen. - Keurig, allerkeurigst is de lof van nieuwland, dat wondermensch, die reeds dichtte, toen hij met tol en hoepel speelde; die later, even als de groot, toen hij in de vastere wetenschappen de grootste vorderingen maakte, in zaken van lief hebberij zoo uitmunt-
{==377==} {>>pagina-aanduiding<<}
te, alsof hij alleen voor dezelve geleefd had. Zijn reine smaak, zijne juiste verheffing, zijn warm gevoel, de gemakkelijkheid en losheid, waarmede hij werkte, zijne nederigheid enz. worden met voldoende bewijzen gestaafd. Wij kunnen niet naar wensch uitweiden; maar het hart wordt warm, wanneer men uit deze proeven nagaat, hoe groot het verlies van dezen nooit volprezen man alleen voor de Dichtkunst geweest is; en wie kan het dus in den Schrijver afkeuren, dat hij, die nieuwland's waarde, door deszelfs opneming in het huis van de bósch, van zijne vroegste kindsheid van nabij mogt leeren kennen, aan
zijn gevoel den vrijen loop geeft, en dat zijn stijl hierbij eene warmte aanneemt, die nog boven den graad gaat, waarmede poot, smits, de van harens, trip, stijl en andere hoofdlichten zijn vermeld?
Zoo eindigt de Schrijver zijne opgaaf van de afzonderlijke waarde der Dichters. Hij gaat nu in de derde Afdeeling over, om de betrekkelijke waarde van de dichtwerken der Achttiende Eeuwe in het algemeen op te maken. - Wij geven het toe, dat er in deze Eeuw te veel gedicht is; maar het komt ons ook voor, dat in deze Afdeeling te veel wordt afgekeurd.
In het derde Hoofdeel gaat de Schrijver de vorderingen en verachteringen na, gedurende de Achttiende Eeuwe, in vergelijking met vroegere tijdperken. Het spreekt van zelve, dat de Dertiende, Veertiende, Vijftiende en Zestiende Eeuwen te dezen in geene aanmerking komen. De tijd van hooft en vondel is en kan alleen het punt van vergelijking zijn. De vries verzwijgt de feilen niet, waartoe deze Prinsen der Dichteren zelve vervlelen: hardheid, ruwheid, onbeschaafdheid, ja somtijds platheid, bleven er. Hierna geeft hij de voortreffelijke gaven van hen, van huygens, cats, jonktys, kamphuyzen, antonides en anderen op. - De slotsom is: in de Achttiende Eeuw had men meer middelmatige, misschien meer goede en lofwaardige, - in de Zeventiende meer oorspronkelijke, stoute en verhevene Dichters.
Deze stelling tracht de Schrijver verderf te bewijzen met redenen, die, kort en krachtig ineengedrongen, niet alle door ons kunnen overgenomen worden. Hij vereenigt zich met den eerbiedwaardigen lublink, die ergens zegt, dat men, bij de rangschikking van Dichters naar hunne verdiensten, immer een ouden in de eerste plaats zoude moeten noemen, en besluit eindelijk, dat de Gou-
{==378==} {>>pagina-aanduiding<<}
den Eeuw onzer Dichtkunst is geweest in de eerste helft der Zeventiende Eeuwe.
Na dit berigt gegeven te hebben van den loop en rigting dezes Werks, zal het niet noodig zijn, onzen lof, bij het vorig Deel aan den Schrijver gegeven, wegens smaak, oordeel, belezenheid en vlijt, te herhalen. De keuze der voorbeelden is meer verscheiden; de stijl is vooral niet minder, waarschijnlijk door de gelegenheid om dit Deel meer te beschaven; hij is ook, door dat de Schrijver veel plaats heeft gegeven aan gelukkige metaphoras, meer levendig en zwierig.
Dan nu, daar wij beide Deelen voor ons hebben, en dus het geheel kunnen overzien, vinden wij ons verpligt, ons oordeel over het geheel nog hierbij te voegen; en dan kunnen wij niet anders zeggen, of wij hebben, bij zoo veel reden tot goedkeuring, insgelijks stoffe tot gewigtige aanmerking.
Onzes inziens mist er volledigheid aan. De Schrijver heeft het zich ten regel gesteld, om van levende Dichters geen berigt te geven, en zich hierdoor buiten de mogelijkheid gebragt, de slotsom omtrent de vordering of verachtering juist op te maken.
Beschouwen wij het stuk alleen als geschiedenis, en niet als eene regtstreeksche overweging en beantwoording der Prijsvrage, dan moeten wij zeggen, dat het tijdvak na 1770 niet zoo volledig bewerkt is als het overige. De Schrijver is, dunkt ons, de voorname epoques meerendeels met stilzwijgen voorbij gegaan, die op den bloei der Dichtkunst, en op de vorderingen in dezelve, zoo veel invloeds gehad hebben. De nadeelen van de Rederijkkamers en van de Genootschappen van pels en anderen worden zoo breedvoerig, zoo dikwijls, zelfs met herhaling gemeld, dat waarlijk de Dichtgenootschappen, die omtrent en na dezen tijd opstonden, wel mogten gedacht geweest zijn. Het moge zijn (om met den Schrijver van den Poëtischen Spectator te spreken) dat zij iets van Poëtische Gasthuizen behouden hadden, omdat de hoofden kleiner worden onder één hoed; derzelver nut kan echter niet geheel worden ontkend, al ware het ook om het uitschrijven van Prijsvragen alleen. Niet zelden zijn hierdoor onderwerpen ter beoefeninge opgegeven, waaraan men anders misschien niet had gedacht; en hebben wij het bezit van eenige juweelen in onze taal, bij voorbeeld de dicht-
{==379==} {>>pagina-aanduiding<<}
stukken van feith op de ruyter, den reeds geprezen Lierzang van Jonkvrouwe de lanoy, het dichtstuk van le francq van berkhey over de buigzaamheid onzer tale, enz. enz. hieraan niet te danken?
Men moge verderf laag vallen op de groote verzamelingen van de uitgegevene Werken van deze Genootschappen, op de Dichterlijke Handschriften, enz. enz. Er is zeker kaf onder het koorn; dan is er ook niet veel goeds bewaard? - De latere beoefenaar onzer Letterkunde zal ze, onzes inziens, met geen minder lust opzoeken, dan wij thans de verzamelingen van 1652 en 1659, Klio's Kraam, Apollo's Harp, Hollandsche Parnas en andere dergelijke Arken Noachs doen. Aldaar is ook rein en onrein bijeen. Men behoeft onze hedendaagsche verzamelingen ten minste niet voor de jeugd weg te sluiten om onkiesche brokken, zoo als Pallas Weefgetouw, NB. door catharina questiers uitgegeven, enz.
De pogingen van de Maatschappij van Nederduitsche Letterkunde te Leyden, van teyler's Tweede Genootschap, van het Leydsche Kunstgenootschap, van deze Maatschappij zelve, om door Theoretische Verhandelingen den bloei der Kunst te bevorderen, hadden ook melding verdiend.
Vele andere zaken, die nuttige gevolgen gehad hebben, zijn insgelijks voorbij gezien. De Socratische oorlog, bij voorbeeld, die zoo vele spreeuwen uit den slaap wekte; de val van datheen, waartoe Juffrouw wolff en Mr. guepin zoo veel toebragten; het invoeren der nieuwe Psalmberijming, die den smaak voor het goede en schoone algemeen verspreidde; de zucht voor het Sentimenteele, uit Duitschland overgewaaid, en waarbij wij uit de menigte van zilte tranen zoo vele ranke waterloten zagen opschieten; de verbetering in de Volksliedjes, met de Oeconomische Liedjes van Juffrouw wolff begonnen; de Burgertwis ten, die de vermogens wreven en opscherpten; de opgekomene zucht voor het invoeren van Godsdienstige Gezangen, hetwelk onder veel middelmatigs zeker ook veel goeds heeft voortgebragt, enz.
Ook heeft de schrijver vele namen vergeten, wier waarde zeker meer innerlijk gehalte had, dan vele vroeger genoemden: b.v. p. van schelle, om zijne Heldinnebrieven; koster, om zijnen Beestenvriend; jan aukes bakker, om zijne Prijsverzen en Mengelaichten: en had sonsbeek ook niet meer dan eene bloote opnoeming vertliend?

{==380==} {>>pagina-aanduiding<<}
Zijn Huwelijksavond is een der meesterstukken van onzen tijd; zie het Iste Deel van de Werken dezer zelfde Maatschappij.
Wanneer de Schrijver zich aan de Vraag gehouden had, en, na eene naauwkeurige op- en overweging, de juiste uitkomst had willen vermelden, dan, dunkt ons, had hij de nog levende Dichters niet onvermeld mogen laten. Hij schijnt dit zelf gevoeld te hebben, en verschoont zich des bij het begin van de derde Afdeeling. Dan, houden deze redeneringen wel steek? Zoude het wel zoo moeijelijk zijn geweest, voor iemand van zoo veel kunde en kieschheid als de Schrijver, om, door vermelding van de waarde der onlangs gestorvene of nog levende Dichters, een overzigt van den tegenwoordigen stand der Dichtkunst te geven? Wij gelooven van neen; en waarlijk, wanneer dit gedaan ware, zoude hij niet alleen een zwaar gewigt in de schaal voor de Achttiende Eeuw, bij het opwegen van deze tegen de Zeventiende, hebben gelegd, maar ook misschien den evenaar naar de zijde van de eerste hebben zien overslaan, en alzoo de slotsom anders kunnen en moeten opmaken.
De voordeelen der Achttiende Eeuwe boven die der Zeventiende, in beschaafdheid, taalkennis, verbanning van platheden en andere vereischten van den tweeden rang, worden door den Schrijver zelven erkend; ook de meerdere beoefening door een grooter aantal personen. Dus blijven alleen over, oorspronkelijkheid, meerdere verheffing, kracht, zwier, en wat dies meer zij. - Wij stemmen het toe, dat hooft, vondel, cats, enz. in oorspronkelijkheid ontegensprekelijk de lauwer toekomt; zij hadden nog geene goede voorbeelden; zij waren de ijsbrekers: dan in het overige vermeenen wij te mogen twijfelen.
De oude Dichters toonden, over het geheel genomen, zegt de Schrijver, in alles meer kunde en geleerdheid. - Is dit wel zoo gaaf aan te nemen? Aan hooft, huygens, reael, van baerle, willen wij eene verbazende geleerdheid niet ontzeggen; maar was het met vondel zoo breed wel gesteld? had deze de hulp van geleerde Vrienden niet dagelijks noodig? en is in zijne werken na 1640 niet eene vermagering zigtbaar, nadat hem reael ontvallen was, en hij den omgang met hooft miste? Moeijelijk is over de geleerdheid van dezen en genen juist te beslissen; dan zeker is het, dat schermer, hoogvliet, huydecoper, willem en onno zwier van haren, n. van winter,

{==381==} {>>pagina-aanduiding<<}
trip, stijl, nieuwland en sonsbeek ook op vasten steengrond bouwden, op de kennis der oude talen. Hebben arntzenius, bilderdijk, ten brink, van hall, kantelaar, kemper, kinker, de kruyff, c. en d.j. van lennep, lublink, de perponcher, simons, spandaw, a. vereul, messchert van vollenhove en anderen, ook de onlangs overledene hinlópen, van de kasteele, p. van winter, niet denzelfden weg betreden? En hoeveel heeft de beoefening der oude Letterkunde na 1640 niet gewonnen? Hoe veel is kunde in het algemeen, ook zonder eigenlijke geleerdheid, toegenomen en meer verspreid? - Het ook door ons aangevoerde gezegde van den bij onze Dicht- en Letterkunde zoo verdienstelijken lublink kan nu ook zoo gaaf niet worden aangenomen. Deze schreef dit op het laatst van 1786, en hoe veel is er sedert gebeurd en in het licht verschenen! - Zouden in de verzen van den tegenwoordigen Grootvorst der Poëten, bilderdijk, niet even veel schoonheden van den eersten rang gevonden worden, als in die van vondel? Misschien meer, en zeker minder fouten: Zijn er in de verzen van feith, van hall, helmers en loots, niet even deftige, welgespierde brokken, als in die van hooft en vondel; en zijn ze niet bevalliger door meerdere klaarheid en mindere stroefheid? Hebben wij geene nieuwe Lierzangen, bij voorbeeld, om nu van de van harens en de lanoy te zwijgen, die van feith op de ruyter, - van d.j. van lennep, De Herder op het Slagveld van Cannae, - den Eeuwzang van arntzenius, - bilderdijk's Bath hernomen, en meer, die bij de beste van vondel niet zouden
afsteken? Behooren verscheidene van de Minne- en andere dichten van tollens niet tot de juweelen van het eerste water? Zijn er onder de Puntdichten van lublink en anderen geene, die in waarde met die van huygens, waaronder ook vele afkeurenswaardige, gelijk staan? Zijn er geene Christelijke Gezangen in de verschillende bundels, vooral in dien, door den geleerden Schrijver zelven mede verzameld, die de Godsdienstige Gezangen van kamphuyzen, de dekker, brandt en vollenhove misschien in dichterlijke waarde, zeker in bruikbaarheid, overtreffen? - En waarlijk, als wij de beste stukken van de genoemde Dichters, en tevens die van balen, van heyningen bosch, immerzeel, klyn, van loghem, loosjes, rietberg, schenk, vreede, westerman, walré, zu-
{==382==} {>>pagina-aanduiding<<}
bli, enz. naslaan en met regtvaardigheid beoordeelen, wie zal kunnen zeggen, dat rijkdom van gedachten, geestigheid van denken en uitdrukken, fraaije schildering, zuivere harmonie en schoone versificatie thans bij ons onbekend zijn?
Wij willen den Schrijver wel toegeven, hetgene hij op bl. 363 zegt, ‘dat voorwerpen uit de Achttiende Eeuw zich door de nabijheid meer schitterende vertoonen, terwijl die van vroegeren tijd door afstand in het duister schuilen;’ dan wij twijfelen ook niet, of de ondervinding zal hem met ons doen instemmen, dat, begeeft men zich op eene hoogte, om een overzigt te erlangen, zoo wel van het ver- als van het nabijgelegene, alsdan het laatste niet zelden wordt voorbijgezien, en dat vooral de voorwerpen aan de kim worden opgezocht, die dan, door den verrekijker bezien, alleen de blinkende punten aanbieden, en doorgaans zich fraaijer vertoonen dan ze werkelijk zijn.
Dan, hoe het zij, met deze aanmerkingen willen wij echter niets onttrekken aan de hooge waarde, welke wij aan de Hoofdlichten uit de Zeventiende Eeuw toekennen. Wij houden het lezen en beoefenen hunner werken, vooral om het zaakrijke, van het uiterste belang voor den aankomenden Dichter, bijzonder voor hen, wien het niet gebeuren mag in de oude talen onderwezen te worden. Wij houden hen groot, ja het grootst, wanneer men hen naar hunnen tijd beoordeelt; maar wij zijn tevens van gevoelen, dat de Dichtkunst ook met den tijd, te gelijk met andere wetenschappen, is vooruitgegaan. - Wij willen ook den schijn niet hebben van door de medegedeelde aanmerkingen iets te verminderen van de uitstekende verdiensten, welke wij in vele opzigten aan dit Werk toekennen, en zijn alleen zoo breedvoerig geweest, uit belangstelling in het gewigtig onderwerp zoo wel, als uit achting voor den Schrijver.
Wij voegen er ten slotte alleen nog onze wenschen bij, dat de Maatschappij den Schrijver zal uitnoodigen en aanmoedigen, om zijnen arbeid zelf aan te vullen en te voleindigen. Niemand is er zeker beter in staat toe, zoo om kunde en smaak, als om zucht en gevoel. Geeft hij dan berigten, ook van de personen, die hij nu enkel genoemd heeft, - van de Dichters, die door hem zijn voorbijgezien, waarvan ons, behalve de genoemden, nog sevecotius, sluiter, boelens, fordtman, j. van os, schonk, h. nieuwenhuyzen, hagedoorn, Vrouwe c.p. - geb.

{==383==} {>>pagina-aanduiding<<}
braconier, voor het geheugen komen, - van hen, die tusschen de bekrooning en de uitgaaf zijn gestorven, met name, behalve de genoemden, h. bastert, a. van den berg, g. brender a brandis, carull, agatha deken, doornick, jac. van dijk, heron, g.th. de kock, pijpers, uylenbroek, j.j. vereul, van der woerdt, e. wolff, geb. bekker, en meerderen, en komt er dan een overzigt bij van de verdiensten der levenden; dan kan het niet missen, of dit Werk zal immer als klassiek vereerd worden. - De roem der bevallige Sekse, ontegensprekelijk gerezen door de meerdere beoefening en grootscher ondernemingen in de Achttiende dan in de Zeventiende Eeuwe, zoo door de genoemde Dichteressen, als door de levenden, vooral door petronella moens, wier blindheid haar niet belette het schoon der Lente te gevoelen en te schilderen, - door maria elter, geb. woesthoven, die meermalen boven Mannen den lauwer behaalde, - door katharina wilhelmina bilderdijk, die, in het hooge Treurspel, van merken en de lanoy zoo waardiglijk op zijde treedt, - door van streek, geb. brinkman, die met toejuiching de dichterlijke vertaling van het tweede meesterstuk der Oudheid onderneemt; de roem dier begaafde Vrouwen, zeggen wij, wordt dan naar eisch in het licht gesteld. En wie zal den Schrijver dan niet bedanken voor de gelegenheid om eene juiste vergelijking te kunnen maken, en voor de hoop, die het tafereel van den toenemenden bloei onzer Dichtkunst geven moet? Deze laatste is, hoezeer ook alle gebreken, met name bij eenigen de lust om zich te verdiepen in eene donkere Wijsbegeerte, of te reiken naar de regels eener te hoog AEstetica, bij anderen om met orkanen te spelen en te razen met gedonder en golfgeklots, niet geheel mogen geweken zijn, toch in velen zigtbaar. Gave God vrede, en met dezen
welvaart en rust, het kan niet missen, of vele krachten, die nu tot het noodzakelijke moeten worden aangewend, zullen dan aan het nuttige en aangename worden besteed; de lust, die nu door drukkende zorgen wordt uitgedoosd, zal dan ontvlammen, en de Gouden Eeuw der Dichtkunst, die met het jaar 1600 insgelijks na doorgeworsteld leed opdaagde, zal alsdan met vernieuwden en grooteren glans zeker herrijzen.






{==384==} {>>pagina-aanduiding<<}

Pauli van Hemert Trias Epistolarum ad Daniëlem Wyttenbachium, Virum clarissimum. Amstelodami, apud J.S. van Esveldt-Holtrop. 1810. 8vo. form. maj.

Meer dan eenmaal, en wel laatstelijk bij de vermelding van des Hooggel. wyttenbach's Anti-kritiek, gaven wij ons verlangen te kennen, dat het geschil met den Hoogl. van hemert mogt geëindigd zijn op eene wijze, welke voegt aan het karakter, dat zij beide in dit Land bekleeden; dan, het smart ons, dien wensch niet vervuld te zien. Laatstgenoemde acht het noodig, dit alhier aangekondigde Drietal Brieven aan zijne partij in het licht te geven. De eerste Brief kaatst de beschuldigingen terug wegens het gebruik van onzuiver Latijn en Grieksch, in de woorden en spreekwijzen: praeterlabi; quatuordecim dies; constituere; forsan; sui plenus; turpiter se dare aliqua (in) re; satyra; possidere; urere; consoendere cathedram; audax; aliquem fugere; γαϱ in plaatse van δε; ἑαντον voor ἑαυτου; τό ζῆν; ϕιλολογος en ϕιλοσοϕος; ϰϱινειν; διαχωϱη (voor ι) σον enz.; terwijl alhier een aantal klassieke getuigenissen worden aangevoerd, om derzelver zuiverheid te staven.
In den tweeden Brief poogt de Hr. van hemert de ellendige uitvlugten aan te wijzen, waarvan zijne partij zich bediend heeft, om hare onkunde van kant's wijsgeerig stelsel te verontschuldigen, vooral ten aanzien van de voor- of onderwerpelijke grenzen der menscheliijke kennis, van het begrip der ondervinding, de bespiegelende en praktische rede, de leer der antinomiën en categoriën, en van de geheele voorstelling der Kantiaansche Rede-leer als een voortbrengsel van bovennatuurkundige bespiegeling.
In den derden Brief, eindelijk, worden door den Schrijver eenige overnemingen van elders geregtvaardigd, van welke zijne partij zich bediend had, om hem in een belagchelijk en tevens hatelijk licht te plaatsen, en voorts eenige beweringen en aantijgingen opgesomd, welke hij meent, dat door zijnen tegenschrijver allezins partijdig en ter kwader trouw zijn voorgedragen of uitgelegd, waarvan echter ons bestek niet toelaat een breeder verslag te geven.
Op nieuw toont de Briefschrijver zijne vaardigheid, om aanval met aanval, wapen met wapen, af te keeren, en nu eens boertig, dan ernstig, dan weder zeer scherp, te schrijven. In geestigheid, voorzeker, behoeft hij niet te zwichten, vooral dan, wanneer hij vat heeft op zijne partij, en hare eigene dwaling omtrent klassiek Latijn en spraakkundige

{==385==} {>>pagina-aanduiding<<}
regels aanwijst. Het smart ons alleen, dat, onder de zelfsverdediging en handhaving der waarheid, welke bedoeld wordt, in de hitte der spotternij, van tijd tot tijd woorden ontvallen, die, onzes inziens, met de ware beschaafdheid strijden en in eenen beuzelgeest ontaarden. Wij twijfelen, of de Heer van hemert, met dit geschrijf, wel iets meer tot zijne vrijspraak hebbe toegevoegd, dan het algemeene gevoelen van alle onpartijdigen hem alreeds, te voren, had toegewezen.





Oratio de incremento, quod, provida Dei cura, ipsa saepe bellorum calamitate, bonarum studiis artium, benigne adfert, quam habuit E.C. d'Engelbronner, J.U.D. a.d. 22 Nov. 1809, in Auditorio Publico, quum illustris Gymnasii Medioburgensis rectionem ex solenni ritu auspicaretur. Medioburgi, apud A.P. de Winter. 1810.

Deze Inwijdings-Redevoering van den Heer Rector der Middelburgsche Latijnsche Schole werd vervaardigd, uitgesproken en gedrukt, ten tijde van den inval der Engelschen in Zeeland, en bepaaldelijk in Walcheren. De, anderzins door zijnen letter-arbeid reeds met lof bekende, Schrijver roept het toegevende oordeel der Lezers in omtrent zijne algeheele voordragt; terwijl hij, indien tijd en omstandigheden hem zulks hadden veroorloofd, zijn onderwerp gaarne met een ander had verwisseld. Niemand, die billijk vonnist, zal hem deze toegevendheid weigeren. Ook wij onthouden ons van alle oordeelvelling wegens het gebrekkige, en roemen alleen de keuze van het onderwerp, welks waarheid de ervaring zoo dikwerf bewees: ‘dat wetenschap en kunst dikwerf, zelfs te midden van de rampen des oorlogs, door Gods voorzienig bestuur, in bloei toenemen.’ Atheners, Grieken, Romeinen, Turken, en ons eigen Vaderland, verstrekken in dit opzigt tot een sprekend en vertroostend voorbeeld. Achter de Redevoering volgen eenige Aanteekeningen, ter opheldering van enkele gezegden en beweringen, welke allezins bewijzen leveren van des Schrijvers geleerdheid en bevoegdheid tot den post, dien hij aanvaardde, en in welks vervulling wij hem dagen van vrede en ongestoorden voorspoed toewenschen.





{==386==} {>>pagina-aanduiding<<}

Verhandeling over het Puntdicht. Door P.G. Witsen Geysbeek. Te Amsterdam, bij P.G. en N. Geysbeek. 1810. In gr. 8vo. VIII en 70 bladz.

‘Het is vermakelijk te zien (zegt de Schrijver in deze Verhandeling) hoe de heeren theoretici zich in allerlei bogt en wringen, niet om puntdichten te maken, maar om te bepalen hoe zij ze gaarne gemaakt hadden; want zelf maken, lieve Hemel! .... wie zou van een' Architect vergen dat hij zelf den troffel in de hand nam en mede metselde aan het door hem ontworpen gebouw! Zoo is het ook met de aesthetische Architecten: de meesten geven bepalingen en regels, weinigen voorbeelden.’
Wij willen het met de juistheid der vergelijking van een' Theoreticus met een' Architect en van een' Puntdichter met een' Metselaar zoo naauw niet nemen (schoon het ons voorkomt, dat de Heer witsen geysbeek, vooral door de laatste comparatie, zijner kunst juist geen vleijend compliment maakt) maar alleenlijk daarbij aanmerken, dat het waarlijk droevig is, te zien, hoe sommige aesthetische kunstenaars, gestadig met den troffel in de hand, er druk op voort metselen, zonder zelfs met de allereerste en noodzakelijkste bouwkundige regels bekend te zijn. Deze aesthetische metselaars zijn in onze dagen, naar wij meenen, veel menigvuldiger dan de aesthetische Architecten, en wij beschouwen hun broddelwerk vooral daarom met leedwezen, omdat zij met de kostbare bouwstoffen zoo onbehendig omgaan en vrij wat kalk en steen vermorsen, hetgeen, vooral in dezen duren tijd, toch onverantwoordelijk is.
Het verblijdt ons, intusschen, dat de Heer witsen geysbeek noch onder de theoretici, die hem vermaken, noch onder de practici, die ons bedroeven, behoort, maar dat hij, reeds blijken hebbende gegeven, dat hij, als een knap aesthetisch metselaar, met den troffel wel weet om te gaan, thans ook toont in de regelen der Architectuur niet onbedreven te zijn. Het is, zonder twijfel, van belang, om met des Schrijvers wijze van denken aangaande het Puntdicht, hetwelk hij met gelukkig gevolg beoefent, bekend te worden, en wij zagen uit dien hoofde zijne aangekondigde Verhandeling over dit onderwerp met genoegen verschijnen. Hij gewaagt in dezelve eerst van de geschiedenis van het Puntdicht (en deze is zeer aardig en luimig geschreven (*)) dan

{==387==} {>>pagina-aanduiding<<}
van het wezen van het hedendaagsch Puntdicht, en houdt zich vervolgens bezig met deszelfs vorm, stoffe en alles, wat daartoe betrekkelijk is; zijnde de Verhandeling doormengd met een aanzienlijk aantal voorbeelden van allerlei soorten van puntdichten, van Nederlandsche Dichters van vroegeren en lateren tijd overgenomen.
Ofschoon de Schrijver wel geen nieuw licht over zijn onderwerp verspreidt, maar slechts opgeeft, wat door anderen reeds over het Puntdicht gezegd is, kan men hem toch de verdienste niet ontzeggen, dat hij met veel vlijt verzameld, het merkwaardigste uitgezocht, de menigvuldige soorten van het Epigram duidelijk en naauwkeurig opgegeven en met gepaste voorbeelden opgehelderd heeft. Men vindt hier, in een kort bestek, alles bijeen, wat tot het Puntdicht betrekkelijk is, en daardoor heeft de Verhandeling eene volledigheid, die aan dezelve eene wezenlijke waarde geeft.
Ten aanzien van het wezen van het Puntdicht laat de Schrijver ons even wijs, als wij vóór het lezen zijner Verhandelinge waren. Hij is van gevoelen, dat het zich aan geene vaste regels laat binden en onbepaalbaar is. Volgens den Schrijver, schijnt men er tegenwoordig vrij algemeen een kort hekeldicht onder te verstaan, en, schoon het niet altijd als zoodanig kan worden aangemerkt, wil de Autheur, vermits toch de meeste puntdichten een satyriek karakter hebben, het hoofdzakelijk van die zijde beschouwen, en vergenoegt hij zich met le brun's opgave van deszelfs vereischten, die het Puntdicht aanziet, ‘als een klein dichtstuk, vatbaar voor alle soorten van onderwerpen, eindigende met eene eenvoudige, klare en juiste gedachte.’ (*)
Aangenamer zoude het ons geweest zijn, dat de Heer witsen geysbeek eene juister bepaling van het Puntdicht gegeven, of, zoo hij daartoe buiten staat was, deze onvolledige van le brun, die eensdeels te beperkt en anderdeels te ruim is, had weggelaten.


{==388==} {>>pagina-aanduiding<<}

Lektuur van Smaak, voor Lieden van beschaafden stand, inzonderheid ook voor Vrouwen. Te Amsterdam, bij Schalekamp en van de Grampel. 1809. I en II. Te zamen 284 bl. In gr. 8vo..

Ziet daar eene onderneming, die indedaad aanmoediging en lof verdient; maar zij is niet gemakkelijk. De Romanen Tooneel-lectuur, bijna de eenige thans van een aantal Vrouwen en Jongelieden (van beide Sekse, en ook wel, helaas! bijna de eenige van een aantal Mannen) van langzamerhand te beperken, en dezelve te doen vervangen door een geschrift, opzettelijk ingerigt ter bevordering van wetenschap, kunst en smaak. Deze onderneming is moeijelijk: zij toch, voor welke zoodanig Tijdschrift vooral is ingerigt, gebruiken niet alles, zijn niet voor alles vatbaar, wat het betere deel in zoodanig geschrift zoekt en begeert; de man van wetenschap, kunst en smaak, die voor dit publiek arbeidt, heeft eene meer dan gewone menschenkennis en omzigtigheid noodig; hij moet zijnen eigenen lust en smaak dikwijls ter zijde zetten; hij kan maar langzaam en bij trappen vorderen; aan den eenen kant loopt hij gevaar, te veel te denken aan het betere deel van het lezend publiek, dat hij toch ook behagen wil; doet hij dit, zoo verliest hij zijn door hemzelven gekozen publiek, daar de drukpers niet ophoudt hetzelve dagelijks een overvloed van het zoo uitlokkend voedsel op te dissen; en aan den anderen kant, als hij dit zijn publiek wederom te veel ontziet, loopt hij geen minder gevaar, het groote doel uit het oog te verliezen, en zelve te veel het kwaad, dat hij beperken wil, in de hand te werken. Wij wenschen den voortgang dezer Lektuur, en vertrouwen dat de Verzamelaar beide deze uitersten vermijden, en, zich langzaam haastende, gelukkig het goede oogmerk bereiken zal. Tot de navolgende acht onderscheidene Rubrieken bepaalt zich het plan: Geschiedkunde; Aardrijks-, Landen- en Volken-kunde; Karakterkunde, Menschen- en Wereldkennis; Natuurkundige en Oekonomische Merkwaardigheden; Aesthetische Aanmerkingen, en Berigten wegens den staat der schoone Kunsten; Romantische Verhalen en Bespiegelingen; Dichtkunde; kleine
Vernuftspelingen, enz.
Wij willen vooralsnog geene bedenkingen tegen 't een of ander inbrengen; dezelve zijn toch niet van zeer groot belang; wij verblijden ons, dat een genoegzaam debiet het tweede Stukje zoo spoedig volgen deed, en wij zouden niet gaarne, door eene of andere aanmerking, die men welligt misduiden kon, eenigzins tegenwerken.
Wij kunnen niet nalaten te verklaren, dat het eenvoudig

{==389==} {>>pagina-aanduiding<<}
dichtstukje: ‘Het ouderlijk huis,’ ons geroerd heeft, en ieder gevoelig hart door het natuurlijk ware roeren zal. Het is te lang, om het hier af te schrijven. Wij sparen het geven van eenige proeve tot een volgend Stuk.

Schouwtooneel voor Natuur, Kunst en Vermaak. Door den Vriendenkring onder de zinspreuk: Arbeid in Rust. IIde Deel. In den Haag, bij H.S. de Groot. In 12mo.

Het tweede Deel van dit Schouwtooneel bevat drie Stukken: de gevondene Brieventasch of Berouw en Voldoening, Tooneelspel, naar het Hoogduitsch vrij bewerkt; de Belegering van den Toren, Blijspel, naar het Fransch; en de Heer Ambrosius Heiblok, of de Wadderveensche Familie, te Saint Amand, Blijspel. Met expresselijk? daartoe vervaardigde Muzijk.
Nr. 1. is, over het geheel genomen, een fraai en roerend stuk, dat niet missen kan, bij de vertooning, het beschaafd publiek te behagen. Het bezit vele treffende, belangrijke tooneelen, brave, edele karakters, die goed zijn geschetst en volgehouden, loopt geregeld af en houdt de aandacht en deelneming van den Aanschouwer tot het einde toe aangenaam bezig. De karakters van Fest, Roze en Karel behaagden ons inzonderheid. Dat van Vrouw Wiesen is te veel veronachtzaamd en wekt geen genoegzaam belang, en dat van Mevrouw Hard is geheel mislukt. Wij begrijpen niet, waarom de Autheur zich door haar babbelen de gelegenheid beneemt, om de treffendste tooneelen te schilderen; en even min, waarom de eigenlijke ontknooping niet op het Tooneel, maar in eene zijdkamer voorvalt. De Schrijver heeft zich, misschien, aan het schetsen daarvan niet willen wagen, en de Aanschouwer moet zich te vrede houden met een verslag, dat hij hieromtrent verkrijgt van een' persoon, die voor de deur op schildwacht staat, en somtijds eens in de kamer gluurt, om te zien wat er voorvalt.
Nr. 2. is wel de ellendigste prul, die Rec. ooit onder de oogen is gekomen. Laffe, nietsbeduidende, koele, langdradige gesprekken over zaken van niet het minste belang, doormengd met eene zoogenaamde intrigue, waaraan niets ontbreekt, dan alle waarschijnlijkheid, schoon hier genoemd: ‘dubbel overgehaalde quintessentie van gezond verstand, door geest opgelost en met oordeel aangelengd?’ afgewisseld door een spelletje piquet en het drinken van een glaasje, en besloten door een woedend gevecht met Roovers, waarin deze aanvankelijk veld winnen (NB. het slagveld is in eene

{==390==} {>>pagina-aanduiding<<}
herberg) doch eindelijk de bataille verliezen; alles fraai, curieus, mooi, naar den nieuwsten trant en met gedurige verandering van spektakel. En dit stuk moest nog uit het Fransch vertaald worden! ô! Wie daaraan moeite en tijd kon besteden, diens smaak moet wel voor geene verbetering vatbaar zijn. Doch reeds te veel ... Zoo ergens, dan geldt hier de magtspreuk: het stuk is beneden de kritiek!
Nr. 3. is, wat de dialogue betreft, beter, doch, als produkt voor het Tooneel, zoo mogelijk, nog slechter, dan Nr. 2. Geen wonder, voorwaar! De Schrijvers erkennen zelve, dat hun bekrompen denkvermogen niet duldt, om thalia eenig genoegen te verschaffen. Wij bidden u, Heeren Arbeiders in Rust, rust dan toch van uwen arbeid! Hier is eer noch voordeel voor u te behalen.




Het oud Fransch Spreekwoord: Point d'argent, point de Suisses! of: geen geld, geen Zwitsers! Ironiesch en Komiesch Historiesch verklaard. Door Arend Fokke, Simonsz. Te Amsterdam, bij A.B. Saakes. In gr. 8vo. 43 Bl.

In eene Redevoering in 't Amsterdamsche tweede Departement, en dat van Nieuwer-Amstel, der Maatschappij: Tot Nut van 't Algemeen, verkoos de Heer fokke het genoemde Spreekwoord te analyseren, te expliceren, te doceren, te travesteren, te ironiseren, en te komikiseren; hij doet dit in zijnen bekenden trant, en wij durven zeggen, dat dit Stukje met geen minder genoegen dan zijne vroegere Spreekwoorden, vooral in den tegenwoordigen tijd, zal gelezen worden. Wij vergenoegen ons met deze verklaring; er eeniglijk bijvoegende, dat hier de Zwitsers de behoeften des levens zijn.

Tafereel van een gelukkig Huisgezin. Te Haarlem, bij J.L. Augustini. In 8vo. 78 Bl.

Eene jonge Dame, die den Godsdienst hartelijk lief heeft, den medemensch, en in het bijzonder den minvermogenden braven, gaarne nuttig is, gedurende haar buitenverblijf in den zomer arme landlieden van tijd tot tijd bezoekt, dezelve helpt en raadt, en hun den Godsdienst met hartelijke deelneming aanprijst, - zoodanig eene jonge Dame is een zeer achtenswaardig meisje, verdient onze innige hoogachting; en als zij, door haar goed hart gedrongen, de pen opneemt, om nog meer algemeen Godsdienst en deugd onder den minderen stand te bevorderen, verdient haar ge-
{==391==} {>>pagina-aanduiding<<}
schrijf voorzeker (gelijk het eene zeldzaamheid is) eene meer dan gewone toegevendheid, zelfs al vond men het een of ander, waarop met reden eenige aanmerking vallen kon. Dit boekje komt, naar het schijnt, van zoodanig eene heminnelijke en achtenswaardige hand; het gaf ons uit dien hoofde een bijzonder genoegen, en wij zouden ons schamen over iedere berisping voor het oog van het Publiek. Eene andere vraag is het, intusschen, of de Schrijver van het ‘Iets in de plaats van eene Voorrede,’ die met de brave jonge Juffer op zulk eenen vertrouwelijken voet schijnt, dat zij hem haar handschrift toezond, eer het ter perse ging, volkomen wel gedaan heeft met het te laten bij eene eenvoudige pligtpleging, en eene opwekking om in het vervolg voor de zoogenaamde fatsoenlijke wereld te schrijven. Door eene teregtwijzing hier en daar, en meer dan eene aanmerking over deze en gene bijzonderheid, en over het geheel der inkleeding, had hij, naar ons inzien, zoo wel bij het Publiek, als bij de waardige jonge Dame, dank verdiend. Hij maakt er zich nu wel zeer gemakkelijk af; had hij dit niet gedaan, zoo had de Schrijfster welligt haar boekje meer nuttig voor allen, en alzoo, dat het met meerdere graagte gelezen werd, ingerigt. Het werkje ziet intusschen nu het licht, zoo als het uit hare pen vloeide, en wij hopen dat het eenig goed zal doen; bij werkelijk reeds godsdienstige menschen,
en die met haar dezelfde leiding in den Godsdienst volgen, mogen wij dit met eenig vertrouwen hopen.

Lydia, of de Geschiedenis van een ongelukkig Meisje. Naar het Hoogduitsch. Te Arnhem, bij J.H. Moeleman, Jun. In gr. 8vo. 128 Bl.

Een aantal taalfouten (men vindt die in menigte bij het enkel doorbladeren, en ook hier en daar eenen volstrekt onverstaanbaren volzin,) ontsieren juist dit boekje niet; want het is van weinig belang. Men leest de rampen van lydia, maar men kent het meisje niet. Zij is het slagtoffer van eene jaloersche Tante, verachtelijke Paters, en een dweep- en snapachtig wijf. Zij sterft krankzinnig, en haar minnaar schiet zich voor den kop. Het verhaal is in ons oog langwijlig en onwaarschijnlijk. Het Voorberigt zegt, dat het geen verdichtsel is; dan het gebeurde ver van hier, Weenen is het tooneel, en het is nog al lang geleden, maria theresia regeerde nog.


{==392==} {>>pagina-aanduiding<<}

Zedekundige Tafereelen voor de beschaafde Jeugd; door Jakob Glatz, voorheen Onderwijzer aan het Opvoedings-instituut te Snepfenthal, thans Konsistoriaalraad en Predikant te Weenen. Uit het Hoogduitsch vertaald. Met Platen. Te Groningen, bij W. Wouters. In 8vo. 168 Bl.

Theöbald, of door het ongeluk wordt men dikwijls wijzer en beter. Theöbald is een rijken mans regt bedorven kindje; gelukkig wordt hij nog in tijds arm, en een van elk verlaten wees. Het ongeluk redt hem; hij ziet en erkent zijne fouten van trap tot trap, wordt van trap tot trap wijzer en beter, en eindelijk regt braaf en gelukkig. Dit eerste, voor aankomende jonge lieden zeer wel geschreven, verhaal beslaat 89 bladzijden. Waller en sander, of doe uwen pligt, al moet gij u daardoor aan het grootste gevaar blootstellen, ja zelfs uw leven daardoor verliezen; deze geschiedenis beslaat slechts 50 bladzijden. Edelmoedig redt een dezer jongelingen zijnen beleediger het leven, waarbij hij het zijne verliest, en de ander sterft met en voor zijnen vriend. Dit verhaal is wel vol nuttige leering en waarschuwing; maar door het aandoenlijk medegevoel in het bitter ongeluk, en het treffend verlies der waardige ouders, doet het groote en schoone der edele daad, immers bij ons, mindere roering. Bernard roland, of de gevolgen der overdrevene eergierigheid, is de ongelukkige geschiedenis van eenen braven Student, die buiten zijne schuld in twist raakt, zijne partij in een tweegevecht wondt, uit overdrevene eerzucht niet alleen vlugt, maar ook zijne familie en vrienden ontwijkt, en eerst laat ontdekt, dat hij geenen moord beging, maar door zich schuil te houden zijne waardige moeder ten grave hielp. Een zeer onwaarschijnlijk verhaal; gelukkig loopt het in 27 bladzijden af. Zoodat deze drie verhalen, telkens naar het schijnt al voor oudere jonge lieden geschreven, gelijk zij in uitvoerigheid afnemen, alzoo ook dalen in innerlijke waarde; althans het eerste heeft ons wel, het tweede minder, het laatste zeer weinig
behaagd; waarom wij ons niet bedroeven, dat de Schrijver deze Tafereelen niet heeft voortgezet.






{==393==} {>>pagina-aanduiding<<}

Algemeene Vaderlandsche Letter-oefeningen.

Onontbeerlijke Bijlage tot de Geschiedenis der Christelijke Kerk in de Achttiende Eeuw, van A. Ypey, Doctor in de Godgeleerdheid enz., in drie Brieven aan zijn Hoog Eerw., door Adr. Stolker, Remonstrantsch Leeraar te Rotterdam, over de Geschiedenis en Leer der Remonstranten en hunne laatste pogingen tot vereeniging der Protestanten. Te Leyden, bij D. du Mortier en Zoon. 1810. In gr. 8vo.

Reeds in onze beoordeelingen van de Kerkelijke Geschiedenis der Achttiende Eeuw, van den Harderwijkschen Hoogleeraar ypey, gaven wij hier en daar eenige bedenkingen omtrent de stellige ontvouwing van velerlei bijzonderheden. Bij de uitvoerigheid, welke de Hoogleeraar aan zijn werk gegeven heeft, was het geenszins vreemd, dat sommige onnaauwkeurigheden inslopen, welke aanleiding gaven tot wederspraak. Wij zagen zulks reeds, van wege het Kerkelijke Genootschap: Christo Sacrum te Delft, welk eenige misstellingen heeft aangegeven, en de alhier aangekondigde Bijlage dient wederom ten bewijze. In het 6de Deel des gezegden werks had de Hoogl. bepaaldelijk gehandeld over den Voorslag tot Vereeniging, door de Remonstranten, vóór eenige jaren, aan de Protestanten in Nederland gedaan, en in het 9de Deel een Historisch Verslag wegens der Remonstranten Kerkgenootschap medegedeeld. Beide opzigten worden, als zeer gebrekkig, door den Remonstrantschen Leeraar, a. stolker, wedersproken.
De Schrijver dezer Bijlage verdeelt zijne wederlegging in drie onderscheidene gedeelten, handelende, in den Isten Brief, over de Geschiedenis der Remonstranten; in den IIden, over derzelver Leer, en in den IIIden, over derzelver gedane Pogingen tot Vereeniging.

{==394==} {>>pagina-aanduiding<<}

De Hoogl. ypey, namelijk, had beweerd, dat de vervolging der Remonstranten, met den jare 1625, had opgehouden, en zij, na dien tijd, waren hersteld in het onbelemmerde genot van vrije Godsdienstoefening enz.; waarom zij dan ook aan het Hervormde Kerkgenootschap geen zoo kwaad gelaat hadden behooren te toonen, noch zich zoo onchristelijk te gedragen, als bij aanhoudendheid door hen geschied is. Hiertegen betoogt de Hr. stolker, dat die vervolging, verre van op te houden, juist tusschen 1625 en 1630 nog zeer hevig was, en, bij vernieuwing, voortduurde in 1631, 1634, 1638, 1640, 1644, 1648, 1651, 1664, 1669 en 1676, gelijk hij daarvan uitdrukkelijke stalen, met melding van personen en zaken, opgeeft, getrokken deels uit gedrukte werken, deels uit nog onuitgegevene, ofschoon echte, handschriften; bewijzende hij al verder, dat zulks niet een bedrijf was van enkele personen, maar van Hervormde Leeraars, Kerkeraden, Klassen en Synoden, en dus van het Hervormde Kerkgenootschap zelf, dat zijnen invloed bij de onderscheidene Regeringen van Land, Gewesten en Steden, bezigde, om, onder allerlei voorgevens, Remonstranten en Doopsgezinden te kwellen, waarvan de 18de Eeuw, in de jaren 1700, 1705, 1713, 1727, 1731, 1738, 1749, 1753 en 1774, op nieuw de sterkste bewijzen levert. Daarentegen bestond dat zoogenoemde kwaad gelaat der Remonstranten alleenlijk daarin, dat twee Remonstranten, in het beloop van honderd jaren tijds, tegen de Hervormde IJveraars hebben gestreden, en dan nog niet, zonder daartoe te zijn uitgedaagd; hetgeen alzoo nimmer aan de gansche Broederschap kan worden te last gelegd.
In den IIden Brief wederlegt de Hr. stolker des Hoogl. bewering, dat de bekende vijf Artikelen het kenmerkende van der Remonstranten geloofsleer uitmaken, zoo voormaals als nog heden: betoogende alzoo, dat onder hen geen Formulier bestaat, welk hunne Kerkelijke Belijdenis regelt; dat over die vijf Artikelen zeer verschillend gedacht en gesproken wordt, en dat zij daarin alleenlijk onderling overeenstemmen, als zijnde de regel der eerste Protestanten, dat zij de H. Schrift houden voor de éénige regelmaat van geloof en leven: gelijk zulks, reeds ten overvloede, in onderscheidene geschriften des jare 1808, van de zijde der Remonstranten, was betoogd,

{==395==} {>>pagina-aanduiding<<}
zonder dat de Hoogl., ofschoon in 1809 schrijvende, verkozen had, zijne oude dwaling te laten varen.
Nog ongerijmder was nu des Hoogl. beschuldiging, dat de Remonstranten, bij gebreke van Formulier, onvast zijn in hun geloofsstelsel, en ook daarom overhellen tot Socinianerij en tot de nieuwe gevoelens in Duitschland: verklarende de Hr. stolker deze beschuldiging, als louter opgeraapt en onbewezen, en dus als laster, en dagende den Hoogl. openlijk uit, om zulks te bewijzen.
De IIIde Brief ontvouwt al het voorgevallene in der Remonstranten aanbod tot vereeniging. Na vooraf tegen den Hoogl. te hebben aangemerkt, dat zij zoo ver af waren van wraak, dat zij, integendeel, zoo in de jaren 1626 en 1627, als naderhand, alle gelegenheden tot moderatie hebben omhelsd, zonder dat er eenig het minste bewijs van wederwraak, van hunnen kant, te vinden is, komt de Hr. stolker tot dat gedeelte van des Hoogl. bewering, alwaar hij van den jare 1795 getuigt, dat de Omwenteling van dat jaar het verband tusschen Kerk en Staat verbrak; dat de Niet Hervormden nu hoopten op eene gelukkiger wending hunner Godsdienst-zaken, en dat de Remonstranten nu met hunnen heuschen voorslag ter vereeniging voor den dag kwamen, waartoe de Doopsgezinden gaarne wilden toetreden, de Lutherschen tegenstand boden, en de Hervormden zulks, na weinige bedenking, algemeen afkeurden en afsloegen. Nu geeft de Hr. stolker een naauwkeurig verslag der aanleiding tot gezegde vereeniging, den Brief, die daartoe is rondgezonden, van den inhoud der Antwoorden, die van Kerken, Klassen en Synoden, bij de Gemagtigden der Remonstranten zijn ingekomen, van het nadere Berigt der laatstgenoemden op eene door sommige der voorgenoemden gedane aanvrage, en eindelijk eene opheldering wegens de vereeniging der Doopsgezinde en Remonstrantsche Gemeenten te Dokkum, omtrent welk laatste de Hoogl. ypey, al mede, een zeer verkeerd oordeel geveld had: alles ten betooge, dat bij de tegenwoordige Broederschap der Remonstranten geen ander doel beoogd, geene andere middelen gebezigd, geene andere pogingen waren gedaan, dan die ten volle overeenstemmen met de grondbeginselen hunner Voorvaderen, zonder eenig het minste bijoogmerk van jaloersheid, nijd, veel min van wraak, maar integendeel met alle die volheid van vrede en liefde, als zij in gemoede
oordeelen met den geest van het Evangelie en Christus overeen te

{==396==} {>>pagina-aanduiding<<}
komen; gelijk dan ook dit een en ander door onderscheidene Kerken, Klassen en Synoden, met bijzondere goedkeuring is toegejuicht.
Deze is de inhoud der alhier aangekondigde Brieven. Onze Lezers bevroeden van zelve derzelver belangrijkheid. De 3de Brief vooral is vol van een aantal bijzonderheden, welke niet wel aan iemand anders, dan aan den Hr. stolker, als eenen der Gemagtigden van de Remonstrantsche Broederschap, konden bekend zijn, en nu inderdaad voor de Kerkelijke Geschiedenis van het Protestantendom der achttiende eeuw eene aanmerkelijke bijdrage leveren, voor welker mededeeling de Schrijver allen dank verdient; terwijl zij tevens uitnemend dient, om het oordeel wegens de uitnoodiging dier Broederschap zelve meer onpartijdig te regelen.
En wat nu de form dezer Brieven betreft; hoe zeer de Recensent hoogst afkeerig is van alle twistschriften, omdat zij slechts zelden dien gematigden toon houden, die altijd dienen moet, om de waarheid aan te prijzen, en dikwerf meer strekken ter verbittering, dan ter overtuiginge, moet hij echter op dit geschrift eene volstrekte uitzondering maken. De gronden, die tot bewijs moeten dienen, zijn zeer juist aangevoerd; het betoog is bondig; de toon is ernstig en mannelijk; de stijl is meesterlijk; zelfs die scherpte, welke dikwerf tot de saus der spijze behoort, is matig aangebragt, en daar ter plaatse, waar zij het gevoel van geleden onregt welligt overdrijven mogt, weet de Schrijver, met eene allereenvoudigste wending, welke de eigenlijke kunst verbergt, zijne voordragt zoodanig te wijzigen, dat alle mogelijke aanstoot verdwijnt, en de waarheid, in de belangrijkste zaak des menschdoms, als de vrijheid des gewetens is, haar verschuldigd offer ontvangt. In één woord, de Recensent vindt dit gansche Stuk zoodanig gesteld, dat hij zulks aan alle Geleerden, van welken stempel, maar bovenal aan alle Godgeleerden, die zoo ligtelijk gevaar loopen, door eenen heiligen ijver te worden verslonden, als een volkomen model van een verdedigend twistschrift, durst aanbevelen.
Over den staat des geschils zelven zal de Recensent zich niet uitlaten, omdat het zamengestelde dezer Brieven niet toelaat, zoodanige voor- en tegenstellingen over te nemen, als zijn oordeel zouden moeten staven. Onze Lezers zelven mogen dit pleit beslissen, bij de aandachtige overweging van een geschrift, welks lezing en herlezing hen

{==397==} {>>pagina-aanduiding<<}
nimmer berouwen zal. Acht de Hoogleeraar ypey zich tot verdediging of wederspraak verpligt, dan hopen wij, dat zijn Hoogeerw. even duidelijk en bondig, zonder omwegen, schijnstrijdigheden of uitvlugten, zal antwoorden, en dat hij vooral zich zal beijveren, om die jammerlijke veete bij het Hervormde Kerkgenootschap, hier te lande, te doen ophouden, waarvan de Eerw. stolker (op bladz. 135 en 136) nog een voorbeeld van zoo jonge dagteekening aanvoert, dat, namelijk, ‘op 14 Junij 1809, te Amersfoort, twee Proponenten, peremptoir zijnde geëxamineerd, de belofte hebben moeten afleggen, van in geen verdrag of onderhandeling met de remonstranten te zullen treden.’




Brief van J. van der Roest, Evangeliedienaar te Haarlem, aan eene Vriendin, over den zin van I Joan. III:2. Te Haarlem, bij J.L. Augustini. 1810. In gr. 8vo. 34 Bl.

Deze Brief is eene verdediging van de verklaring, welke de Eerw. Schrijver van deze plaats had gegeven. De Heer van der palm had, in zijne Leerrede over dezen tekst, (de 7de in den laatstuitgegeven bundel) bij zijne verklaring van denzelven de volgende aanmerking gevoegd: ‘De Eerw. van der roest beweert in eene zijner voortreffelijke Leerredenen, dat de zin der woorden, het is nog niet geopenbaard, hier geen andere zijn kan, dan, het is nog niet daargesteld, met andere woorden, wij zijn nog niet, wat wij eens wezen zullen. Hij vindt anders eene tegenspraak in het gezegde, naar onze uitlegging, en het daarop onmiddellijk volgende: maar wij weten enz. Ik geloof echter niet, dat de schrandere en doorkundige man aan dit bewijs groote kracht zal hechten, daar men van eene zaak veel, zeer veel weten kan, en evenwel nog meer daarvan niet weten. Ik geloof daarenboven, dat het taalgebruik niet gunstig is voor zijne opgegeven verklaring van het woord geopenbaard zijn. Ik geloof eindelijk, dat de zamenhang van het gezegde met het begin en slot van het tekstvers geene andere verklaring duldt, of althans als waarschijnlijker aanprijst, dan die hier door ons, in navolging van alle andere Uitleggers, is aangenomen.’ - Van der roest zelf had hierop

{==398==} {>>pagina-aanduiding<<}
niets willen antwoorden, schoon hij niet ontveinzen kan, dat de eerste aanmerking hem bevreemd heeft, de tweede die bevreemding deed toenemen, en de laatste ze nog zeer vermeerderde; maar zijne Vriendin had aangemerkt: dat de noot van den Professor - de eenige van dien aard, welke in de twee boekdeelen voorkomt - zeer in het oog viel van elken Lezer; dat de aanmerkingen, daarin gemaakt, niet blootelijk tot staving van een ander begrip, of tot wederlegging van het zijne, strekten, maar dat daarin bijna alles gezegd wordt, wat men ongunstigs van eenige uitlegging zeggen kan, als zondigende tegen de eerste en meest bekende uitlegregelen. Zij bragt hem onder 't oog, dat het zoo wel gevestigd gezag van den voortreffelijken man sommigen der genen, die zijne (van der roest's) Leerredenen gebruikten, in het vermoeden zou kunnen brengen, of niet ook wel andere verklaringen in zijne schriften even ongegrond en verwerpelijk zouden kunnen wezen, en besloot dus, dat hij niet alleen aan zichzelven, maar aan hen, die hem lezen, verschuldigd was, indien het geschieden kon, zijne uitlegging te regtvaardigen. Gedrongen door deze redenen, neemt hij dan de pen op; evenwel bidt hij allen, die dit kleine opstel zullen inzien, hetzelve niet aan te merken als een verweringsschrift. ‘ô Mijne Waarde!’ laat hij er op volgen, ‘de Heer van der palm heeft mij niet beleedigd, noch het oogmerk kunnen hebben, om dat te doen; en indien het al zoo ware - wat zou dit klein en nietig belang van mijnen naam wezen, vergeleken met de zoo groote belangen van den Staat, van den Godsdienst en van het zoo gefolterd Menschdom, welke uwen en mijnen geest bijna alleen onledig houden, welke onze harten bekommeren, en alle andere dingen, tegenover die, als kleinigheden doen beschouwen?’
    Wij voor ons hadden ons ook wel over de noot verwonderd, maar dachten er bij: het zal zeker een bewijs van achting zijn, 't geen van der palm hier aan van der roest wil geven; immers ware het een ander, hij zoude het niet der moeite waardig hebben geacht, van zijne afwijking reden te geven. Dan, wat de zaak betreft, deze komt ons voor, door den Eerw. van der roest voldongen te zijn. De Lezer oordeele. Van der palm had de woorden: ‘het is nog niet geopenbaard,’ (οὔπω ἐϕανερωϑη) op de gewone wijze verklaard: wij weten het niet, het is ons nog niet bekend gemaakt, wat wij

{==399==} {>>pagina-aanduiding<<}
zijn zullen. Van der roest, daarentegen: het is nog niet verschenen, wij zijn nog niet, wat wij zijn zullen. Om die beteekenis te staven, merkt hij aan, dat, 't geen onze Overzetters
        vertalen door openbaren, in 't Grieksch αποϰαλυπτειν, ontdekken, is, wanneer het van de mededeeling van
        waarheden gebezigd wordt, maar ϕανεροῦν, wanneer het niet eene bekendmaking door woord of ingeving is, maar zigtbare daarstelling, vertooning, verschijning. 1 Tim. III:18. ϑεος ἐφανερωϑη ἐν σαϱϰι, God is geopenbaard in den vleesche, (het Goddelijke, zouden wij willen vertalen, is in de menschheid verschenen, heeft zich in de menschelijke natuur vertoond, zigtbaar gemaakt.) Coloss. III:3, 4. uw leven, de heerlijkheid, waarvoor gij verordend zijt, is met Christus verborgen in God - wanneer nu Christus zal geopenbaard zijn, (ϕανερωϑῆ) zult ook gij met hem geopenbaard worden in heerlijkheid (ϕανερωϑἠσεσϑε ἐν δόξη.) Nog voegt hij er in het Naschrift bij: Rom. I:19, 20. 2 Kor. IV:2. 1 Kor. IV:5. 2 Kor. V:10. Uit het een en ander ziet men, zegt hij, dat, hoewel
        αποϰαλυπτω en ϕανεροω somtijds verwisseld worden, (onder andere 2 Thess. I:7. en II:6.) het laatstgenoemde toch doorgaans in den meest nadrukkelijken zin voorkomt van: aan het licht brengen, vertoonen, zigtbaar maken of daarstellen. Verder: maar wij weten, dat, als (hij) zal geopenbaard zijn. Hij of het, dit laat van der palm in 't midden. Van der roest beweert, dat en zamenhang en taalgebruik vorderen, als het zal geopenbaard zijn, omdat van geen' persoon, die geopenbaard zal worden, ook niet van Jezus, in het geheele Verbond gesproken wordt; maar dat, zoo men het eerste vertaalt: het is nog niet geopenbaard - wij weten nog niet, wat wij zijn zullen, men dan genoodzaakt is hij te lezen, vermits het onzin zijn zou te zeggen: het is ons nog onbekend; maar als het ons bekend gemaakt zal worden, dan zullen wij hem gelijk zijn: dan immers zou de bekendmaking ophouden noodig te zijn. - Verder: zullen wij hem zien, gelijk hij is. Zij, die de gewone verklaring volgen, moeten dit van het zien van Jezus opvatten; maar van der roest herinnert, dat de uitdrukking, God te zien, door de Bijbelsche Schrijvers bij uitsluiting gebezigd wordt van den toekomenden, voltooiden gelukstaat. Op deze gronden steunende, zegt de Schrijver: ‘Indien Joannes zaken noemde, betrekkelijk den toekomenden staat van minder belang, zoude ik geene groote kracht hechten aan mijn be-
{==400==} {>>pagina-aanduiding<<}
wijs; ik zou ook denken: men kan van
eene zaak veel, zeer veel weten, en evenwel nog veel mees daarvan niet weten; doch nu komt mij het bewijs gewigtig voor, nu de Apostel datgene noemt, hetwelk, als het ware, de ziel van die gelukzaligheid zal uitmaken, en het voorstel zou met zichzelve strijden, indien ik het naar het gewoon begrip moest opvatten. Het zou dan zakelijk hier op uitkomen: de natuur onzer aanstaande gelukzaligheid is ons nog niet bekend gemaakt; doch wij weten het voornaamste daarvan, in vergelijking met hetwelk al het overige als niets zal zijn.’
Eindelijk antwoordt van der roest op de uitdrukking van den Hoogleeraar: ‘dat zijne verklaring door hem, in navolging van alle de andere Uitleggers, is aangenomen:’ dat dezelve zekerlijk de meestgevolgde, en, het kan zijn, de thans eenstemmige is; dat ook hij zelf ze voorheen heeft aangenomen, maar eerst onder het bewerken zijner Leerrede over de hemelsche gelukzaligheid tot zijn tegenwoordig begrip zij gekomen; 't welk hem in den beginne zelf niet aangenaam was, daar hij aldus van zoo vele groote mannen afweek, van welke hij het zich eene eere rekende de leerling te zijn; en bovendien benam hij zich voor altijd de gelegenheid, om, naar aanleiding van dezen tekst, over het nog menigvuldig onbekende van den toekomenden staat, en de wijsheid van God daarin, te kunnen handelen. Doch hij week voor hetgeen hem toescheen waarheid te zijn.
Wij willen er alleen bijvoegen, dat de Lezer, uit hetgeen wij over de Leerrede van den Heer van der palm in het vorige No. gezegd hebben, van zelve zal voelen, dat wij deze plaats in dien zelfden geest moeten opvatten, als de Heer van der roest. In het Naschrift haalt hij nog de vertaling van r. simon, die de Vulgata volgt, te zijnen voordeele aan. Beiden stemmen geheel met hem overeen. Wij verheugen ons, er nog een' man te kunnen bijvoegen, aan wien toch beiden gaarne gezag, althans stem in deze dingen zullen toekennen. Het is de groote hulshoff (*). Hij vertaalt of omschrijft aldus: ‘Hoewel het nog niet geopenbaard is, wat wij zijn zullen, - schoon zich nog geene voorteekenen vertoonen van die Vaderlijke gunstbewijzen, - hebben wij echter de verzekerdheid eener algemeene toezegging; - stuksgewijze en duidelijk

{==401==} {>>pagina-aanduiding<<}
is het nog niet ontvouwd, maar slechts in zinspelende opheldering. - Onze Vertalers hebben hier ingevoegd het woordje Hij. Volgens den aard der tegenstelling lezen wij liever: als - het - geopenbaard zal zijn; als wij onze oogen in 't hier namaals opslaan en bevindelijk zullen kennen - dan zullen wij Hem gelijk wezen. Hem kan zien op God, of op J.C.; wij zullen dit niet onderscheiden, alzoo in beiderlei zin de zaak waarachtig is. Naar den stijl van Joannes, beteekent dit zien niet alleen alle kennis van eigenschappen en welbehagen, maar ook alle vereeniging van liefde en gemeenschap.’
Om het gebrek aan gezag te verhelpen, en voornamelijk om eenige afwisseling te zoeken, laat de Eerw. Schrijver, als eene toegift, nog twee verklaringen volgen van andere plaatsen, welke weinig bekend of aangenomen, en evenwel in zijn oog de eenig ware zijn. De eerste is van den Kerkvader chrysostomus over Matt. XI:11, welke door den minsten in 't Koningrijk der Hemelen den jongeren, die later opgestaan is, namelijk den Heiland zelven, verstaat. De tweede van Prof. alberti, betreffende den Engelenzang. Hij vertaalt: ‘Eere zij in de hoogste hemelen Gode, en vrede (zij Hem) op aarde! In menschen (heeft Hij) welbehagen! D.i. In hemel en op aarde worde aan God lof toegebragt; want nu openbaart Hij zijne liefde tot de menschen.’
Wij voor ons zouden het hier meer met den Professor, dan met den Kerkvader eens zijn. Dan genoeg voor ons bestek. Dit nog, dat de Eerw. Schrijver, naar ons inzien, beter had gedaan, met zijne regtvaardiging in een of ander Maandwerk te doen plaatsen; dan toch had zij minder het aanzien van een verweringsschrift gehad, en ware nogtans meer algemeen bekend geworden; waarom wij over deze kleine brochure ook zoo breedvoerig zijn geweest. Dan, in dat geval, hadden wij ook de inkleeding gemist, waarin dat onbeschrijflijk aantrekkende, eerbiedwekkende, ja gezaghebbende, met één woord, de toon des harte spreekt, die in alle schriften van dien man ademt, die juist datgene van het wezen des Christendoms openbaart, wat noch door kunst nagevolgd, noch in stelsels bevat kan worden.





{==402==} {>>pagina-aanduiding<<}

Beoefeningsleer, enz. Door Ew. Kist, Predikant te Dordrecht. IIden Deels 2de Stuk. Te Dordrecht, bij A. Blussé en Zoon. In gr. 8vo.

Met dit laatste Stuk van het tweede Deel eindigt de Eerw. kist zijne Ascetica of Beoefeningsleer. Alwat men meenen mogt daartoe verder te moeten gebragt worden, oordeelt hij meer tot de Zedeleer of tot de Godgeleerdheid te behooren.
Dit Stuk behelst nog twee Afdeelingen van 't tweede Hoofdstuk; de derde namelijk, over de waarschuwingen en wapenen, welke God ons geeft tegen het kwaad in de wereld, dat zich tegen onze volmaking aankant, en hoe wij door dezelve op onze hoede moeten wezen; en de vierde, bevattende regelen, om in het gebruik der middelen tot onze vorming, en der wapenen tegen de aanleidingen ten kwade, des te gelukkiger te slagen. Voorts het derde Hoofdstuk, over de krankheden van geloovige Christenen, die hen van de volkomenheid, op aarde bereikbaar, nog verwijderen, beschouwd in derzelver natuur, oorzaken en geneesmiddelen; krankheden, die betrekking hebben tot de kennis van den Godsdienst, tot het geloof, tot de heiligmaking, tot de vorderingen in het Christendom, tot de vruchten des geloofs en der godzaligheid, en tot bijzondere omstandigheden; en eindelijk het vierde, behelzende raadgevingen en lessen voor meer gevorderde en bevestigde Christenen.
Wij verheugen ons, dat 't den achtingwaardigen Schrijver heeft mogen gebeuren, deze taak met herstelde gezondheid, verre boven 't geen hij zich, bij de uitgave van het laatste stuk des eersten Deels, voorstelde, te volbrengen. Dit Werk bevat in de daad zeer veel goeds, veel meer dan de meeste, zoo niet alle in dien denktrant vervaardigde Ascetische Schriften; zeer veel, dat zoo wel 't goede hart, als 't helder verstand van den Schrijver alle eer aandoet, en op velerlei wijzen regt geschikt is, om de beoefening van werkdadige godvrucht te bevorderen. Inzonderheid is ons dit laatste Stuk, zoo ten aanzien der stoffe, als met opzigt tot de geheele wijze van behandeling, toegeschenen, veel bruikbaars voor nadenkende, en tevens op hun hart naauwlettende, en zich op ware levenswijsheid en Chris-
{==403==} {>>pagina-aanduiding<<}
telijke deugdsbetrachting toeleggende Christenen, te behelzen.
Bij zoodanig Werk, waarin men zoo veel nuttige stoffe bijeenverzameld vindt, overziet men gaarne deze en gene gebreken, die wij echter, alles beöordeeld zijnde naar de behoefte van hen, die dergelijke aanwijzing noodig hebben, en dan ook 't leerstelsel van den Dordschen Kerkleeraar toegedaan zijn, moeten bekennen, in dit Deel veel minder aangetroffen te hebben, dan in de voorgaande. Er is ginds en elders veel partij getrokken van 't voortreffelijke, door den Heer kist zelven in 't Nederduitsch overgebragte, Werkje van reinhard, over de waarde der kleinigheden in de Zedekunde. Waarom ook niet van de Christelijke Zedeleer en Leerredenen van dien uitmuntenden Schrijver? Ten aanzien der Schriftverklaring, is ook dit laatste Deel met meer omzigtigheid en naauwkeurigheid bewerkt.
De uitvoerigheid van 't geheele Werk is minder vervelend, omdat men telkens wordt te gemoet gekomen door gepaste rustpunten. De hoofdinhoud van beide Deelen is ook nu achteraan geplaatst, opdat men dus 't geheele plan als op ééns zou kunnen overzien, en de onderwerpen, die behandeld worden, met minder moeite zou kunnen vinden. Een goed alphabetisch Register zou echter nog van meer dienst geweest zijn.

Verhandeling over de Navelbreuken, door S.Th. Soemmering, Koninklijke Beijersche geheime Raad te Munchen in Beijeren. (Bekroond bij het Legaat van J. Monnikhoff, in 1807.) Te Amsterdam, bij L. van Es. In gr. 8vo. 131 Bl.

Hetgeen, met opzigt tot de Breuken in het algemeen, sedert eenige jaren in ons Vaderland het licht heeft gezien, beslaat reeds verscheiden boekdeelen, en het voor ons liggende strekt andermaal ten bewijze, hoezeer de verdienstelijke Bezorgers van het Legaat van monnikhoff zich beijveren, om aan den wil des Legateurs te voldoen. Wij gelooven evenwel, dat de keuze hoe langer hoe moeijelijker wordt, en hebben ook met genoegen gezien, dat de keuze der Bezorgers op eenig ander onderwerp gevallen is. Men gaat intusschen voort met ons jaarlijks de bekroonde Verhandelingen te leveren, en uit dien hoofde hebben wij er nog eenige te wachten, welke wij reeds ge-
{==404==} {>>pagina-aanduiding<<}
wenscht hadden te zien. De voor ons liggende is bekroond in 1807, en heeft den alom bekenden geleerden soemmering tot Schrijver, die billijk den prijs verdiend heeft, daar hij de voorgestelde prijsvraag volledig beantwoordde. Overeenkomstig met het doel dezer vrage, verdeelt de Schrijver zijn antwoord in twee vraagstukken, waarvan het eerste drie afdeelingen bevat; onderzoekende hij in de eerste het maaksel des navels en deszelfs naasten omtrek, voor en bij de geboorte van een kind; in de tweede, de natuurlijke verandering van denzelven in de kindschheid en verderen leeftijd; in de derde, de tegennatuurlijke ongesteldheden, welke van de geboorte af plaats hebben, of naderhand ontstaan, en aanleiding geven tot het uitzakken van buiksingewanden enz. Daarop volgt alsdan het eerste hoofdstuk, dat de aangeboren Navelbreuken, gelijk ook het tweede, dat die breuken ten onderwerp heeft, welke naderhand in de kindschheid en later ontstaan. Het tweede vraagstuk, aangaande het licht, dat de waarnemingen verspreiden over de aanwijzing ter behandeling, voorkoming en heeling dezer onderscheidene gebreken, enz. bevat vijf afdeelingen; de eerste loopt over de behandeling van ter wereld medegebragte of aangeborene breuken; de tweede, over het voorkomen van Navelbreuken bij kinderen;
de derde, over het genezen van Navelbreuken bij kinderen, door het navelschild en de binding; de vierde, over de behandeling der Navelbreuken bij volwassenen; de vijfde, over de behandeling der beklemde Navelbreuken. Bij dit alles zijn afbeeldingen gevoegd, ter verklaring en opheldering van het maaksel des navels en van deszelfs naasten omtrek.




Hoe leert men Kinderen in het Boek der Natuur lezen? of Gesprekken over Voorwerpen der Natuur, door J.P. Pöhlmann. Iste Deel. Met Platen. Uit het Hoogduitsch. Te Amsterdam, bij J. Allart. In gr. 8vo. 410 Bl.

Een gunstig denkbeeld, omtrent de waarde van dit Werk, zal het velen voorshands doen opvatten, dat de verdienstelijke Amsterdamsche Kerkleeraar, de Heer wolterbeek, niet slechts de Vertaling van hetzelve aangeraden, maar ook, tot het schrijven van eene Voorre-
{==405==} {>>pagina-aanduiding<<}
de ter aanprijzinge, zijne pen wel heeft willen leenen. 's Mans bekend voortreffelijk karakter, zoo van de zijde van het hart als van het verstand, zet aan die aanprijzing, met de duchtigste redenen daarenboven geschraagd, kracht en waarde bij. De gronden van aanprijzing zijn, deels de stoffe van het Werk, deels de wijze van behandeling - stoffe, zijnde de werken des Oneindigen, boven welke niets anders een voegzamer voorwerp der beoefeninge van het redelijk verstand, en voor het zich ontwikkelende geestvermogen der aankomende jeugd beter berekend is, zoo wel om het uitlokkende voor den weetlust, als om de veelvuldige uitstekende voordeelen, welke het kan aanbrengen. In zijne korte wenken toch toont de Eerw. wolterbeek, niet te behooren onder die schrale Predikers, wier studie (indien het zoo moge heeten) zich bij het Godgeleerd zamenstelsel alleen bepaalt, en die van meening zijn, dat zij aan hunne verhevene bestemming voldoen, indien zij slechts op den gewonen tijd eene kanselrede, hoedanig dezelve dan ook moge wezen, kunnen voordragen; voor het overige met andere wetenschappen, hoe naauw ook met hunne hoofdstudie in verband staande, zich weinig of niet bemoeijende. Even als de Goddelijke Leeraar, welken de Heer wolterbeek verkondigt, dikmaals op de verschijnsels en voortbrengsels der Natuur zijne toehoorders opmerkzaam maakte, zoo toont hij ook, de werken des grootheerlijken Makers, die allerwegen met zoo veel luister pralen, met een godsdienstig opmerkzaam oog te beschouwen.
Gelijk de stoffe, zoo prijst ook de eerwaardige Voorredenaar de wijze van behandelen. Deze is de dus genoemde Socratische, bestaande in het doen van vragen door den Onderwijzer, door welke de Leerling tot het geven van antwoorden, op dezelve slaande, wordt uitgelokt; eene wijze, derhalve, ‘door welke de aandacht der kinderen gaande gehouden, derzelver verstand beschaafd en derzelver oordeel gescherpt wordt;’ eene wijze, van welke zijn Eerw. getuigt, (die, indien Recensent wel onderrigt is, met een talrijk kroost gezegend, regt van spreken heeft,) dat de ondervinding hem geleerd heeft, ‘dat, doet men de vragen, door pöhlmann gedaan, den kinderen, mits ze niet te jong, of niet al te onvatbaar en onbesuisd van aard zijn, men dan genoegzaam dezelfde antwoorden ontvangt, welke hier op de vragen gegeven worden.’ Genoegzaam met des Schrijvers ei-
{==406==} {>>pagina-aanduiding<<}
gen woorden de nuttigheid dezer leermethode bewezen, en van eenige bedenkingen ontheven hebbende, beklaagt zich alleen de Heer wolterbeek over pöhlmann's bijzondere manier van doen, te weten, ‘dat er in zijn geheele Werk, ook niet daar, alwaar er dikwijls de allersterkste aanleiding toe was, zelfs niet met een enkel woord, van God, den oorsprong aller wijze inrigtingen in de Natuur, melding wordt gemaakt.’ Met regt beklaagt zich de Leeraar over dit gebrek, als zijnde van oordeel, dat, indien slechts eenige verhevene waarheden worden voorbijgegaan, het zich ontwikkelende verstand der jeugd voor eenige waarheden van den dus genoemden Natuurlijken Godsdienst berekend is. Met den Recensent, dit lijdt geen twijfel, zal de Heer wolterbeek ook hier eigen ervarenis kunnen inroepen. En het was met reden, dat zijn Eerw., ter verhelping van dit gebrek, aan den kundigen Vertaler eenige wenken gaf, welke daarin ook niet
ongelukkig geslaagd is.
Zoo veel wat den vorm van dit Werk aangaat, hetwelk den titel van Katechismus der Natuur, of soortgelijken, even gevoegelijk, als welken het nu op het voorhoofd draagt, zoude kunnen voeren. Niets geheel nieuws toch is ons hier voorgekomen, hetwelk in de bekende schriften van eenen martinet, van eenen pasteur, en, welken wij met regt mogen noemen, van den verdienstelijken j. buys, niet ontmoet wordt, immers zoo veel de hoofdzaak betreft. In den vorm, of de wijze van behandeling alleen, moet, hetgene dit Werk nieuw bezit, gezocht worden.
Voorts is het Werk versierd met een tiental wel uitgevoerde Platen, voorstellende den omloop des bloeds in het menschelijke ligchaam, nevens de afbeelding van verscheiden visschen en dieren, of wel van een of ander gedeelte derzelven; wordende voorafgegaan van eene verklaring van dat alles.
Zeer veel, indedaad, is uit dit Werk te leeren, ten aanzien van de eigenlijk genoemde Natuurkunde, en bepaaldelijk wat de algemeene eigenschappen en hoedanigheden der ligchamen betreft, doch ook meer bijzonder ten aanzien der Natuurlijke Historie, en de onderscheidene voorwerpen uit de drie dus genoemde Natuur-Rijken, die daarin begrepen zijn. Dieren en Visschen worden in dit Deel behandeld, terwijl het overige in een volgend Deel plaats zal vinden.

{==407==} {>>pagina-aanduiding<<}

Hoewel het Werk voor een doorloopend berigt niet berekend is, willen wij, echter, om den Lezer eenig denkbeeld te geven, op hoedanig eene wijze de Heer pöhlmann zijne Socratische leermethode doe gelden, zoo als het Boek openvalt, iets ter proeve mededeelen. Op bladz. 24, onder het artikel: Elk ligchaam heeft eene zekere gedaante, ontmoeten wij het volgende gesprek.
‘Leeraar. Zegt mij eens, Kinderen! welk eene gedaante deze slijpsteen hebbe?
Kinderen. Hij is vierkant.
L. Is hij even zoo breed als hij lang is?
K. Neen.
L. Daar hij nu langer dan breeder (breed) is, kunnen wij zeggen, dat hij langwerpig vierkant is. Maar zijn nu alle ligchamen, die in de wereld zijn, vierkant?
K. Neen.
L. Hebben zij dan misschien in het geheel geene gedaante?
K. Die hebben zij zeker.
L. Waar van daan weet gij dat?
K. Wij zien het.
L. Maar alle ligchamen, die in de wereld zijn, kunt gij niet zien, (:) hoe kunt gij derhalve weten, dat zij allen eene zekere gedaante hebben?
K. -
L. (Legt een stuk papier, welks grootte de kinderen niet gezien hebben, op de tafel, en bedekt de grenzen (randen) van hetzelve met servetten, zoodat zij alleen het middelste van het papier kunnen zien.) Zegt mij eens, welk eene gedaante dit ligchaam (dit stuk papier) hebbe?
K. Wij kunnen het niet zien.
L. Niet? daar ligt het; - ik zie het wel.
K. Ja, maar hetgeen van dat papier onder de servetten ligt, kunnen wij niet zien.
L. Zoo, zoo, dan wilt gij zeggen, dat gij een zeker gedeelte van het papier niet zien kunt, en mij dus ook niet kunt zeggen, welk eene gedaante het hebbe. Maar wat is dat nu, dat gij niet kunt zien?
K. -
L. Kunt gij wel zien, waar het ophoudt?
K. Neen.
L. Hoe noemt gij nu datgeen van het papier, hetwelk gij niet zien kunt, met een ander woord?

{==408==} {>>pagina-aanduiding<<}

K. Zijne grenzen.
L. Weet gij nu wel, hoe het komt, dat gij mij niet kunt zeggen, welk eene gedaante dit ligchaam hebbe?
K. Wij zien de grenzen van hetzelve niet.
L. Welke deelen eens ligchaams moeten wij dus volstrekt zien, zullen wij kunnen zeggen, welk eene gedaante hetzelve hebbe?
K. Deszelfs grenzen.
L. En wanneer gij deszelfs grenzen niet zien kunt, wat kunt gij dan ook niet zeggen?
K. Welk eene gedaante het hebbe.
L. Maar gesteld eens: een ligchaam had in het geheel geene grenzen, wat kon het dan ook niet hebben?
K. Eene gedaante.
L. Waaraan gelooft gij derhalve, dat de gedaante eens ligchaams verbonden is?
K. Aan deszelfs grenzen.
L. Waar derhalve geene grenzen zijn, daar kan dus ook geene -?
K. Gedaante zijn.
L. Van te voren hebben wij geleerd, dat alle ligchamen grenzen hebben; maar hebben alle ligchamen nu nog meer?
K. Eene zekere gedaante.
L. Maar weet gij nu wel te zeggen, waarom wij ook aan alle ligchamen eene zekere gedaante moeten toekennen?
K. Omdat zij allen grenzen hebben.
L. Nu weet gij derhalve met zekerheid, hetgeen gij van te voren slechts gegist hebt; namelijk, dat alle ligchamen eene zekere gedaante hebben.’

Geheime Brieven over de inwendige gesteldheid van het Pruissische Hof, na den dood van Frederik den II. VIde Deel. Te Amsterdam, bij J. Allart. In gr. 8vo. 408 Bl.

Niet vreemd, in de daad, dat een Schrijver, die eene zoo vrije pen voert, zulk een aantal personen, en daaronder van aanzienlijken rang, met naam en toenaam noemt, en daden, welke zij liefst met de duisterheid des

{==409==} {>>pagina-aanduiding<<}
stilzwijgens bedekt zagen, aan het licht brengt, wederspraak ontmoet - wederspraak niet alleen, maar beschuldigingen en schendnamen, openlijk weder gescholden, als een Ambtbejager afgeschilderd, en vermeld wordt als iemand, die zijn vermaak vindt in alles te berispen, te verfoeijen en te lasteren. - Dit lot trof den Schrijver dezer Brieven, met zoo veel graagte gelezen. De Eerste Brief dezes Deels is ingerigt ter verdediging tegen deze beschuldigingen.
In hoe verre hij geslaagd zij om die alle te wederleggen, zal men in Pruissen beter, dan hier, kunnen beoordeelen. Ons de vorige Deelen herinnerende, valt ons in, dat hij te meermalen deze en gene daadzaak, of stelling, daaruit afgeleid, herroepen heeft, 't geen van zijne waarheidsliefde blijk draagt; schoon het waarheid blijve, dat eens geankerde opspraak noode weder vlot wordt. In 't bijzonder heeft men hem tegengeworpen, dat hij geheele standen (den Krijgs- en den Adelstand) gehoond en vervolgd heeft. Deswege betuigt hij: ‘Ik ben inwendig overtuigd, dat der Pruissen ongeluk in beide moet gezocht worden, zoo als zij gesteld waren; en het is zoo klaar als de dag, dat alleen het minste gedeelte achting verdient. Daarover zal ik mij in de volgende Brieven nader verklaren. - De strekking van deze Brieven is geene andere, dan om alle onze feilen te ontdekken en te bestraffen, (trouwens men wordt slechts beter, wanneer men zijne feilen erkent) en om voor de Geschiedenis bouwstoffen te leveren.’
De Tweede Brief schetst ons de overwonnen Pruissen en de overwinnende Franschen. Eene schets, die veelal ten voordeele der Franschen uitloopt, en waarin trekken voorkomen van het stug gedrag der Mannen in Pruissen ten opzigte van de Franschen, en van de verregaande inschikkelijkheid der Pruissische Vrouwen, 't geen niet aan zedeloosheid grenst, maar de zedeloosheid zelve is. Wij nemen slechts deze weinige trekken over: ‘De Pruissische Vrouwen hebben thans de belagchelijke zucht, om de Fransche zeden en gebruiken gebrekkelijk na te bootsen. Zij koken Franschen kost; zij houden gezelschappen op de Fransche manier; zij leeren op zijn Fransch dansen; met één woord, zij doen op allerlei wijzen haar best om aan de Overwinnaars te behagen. Doch dit gelukt haar niet geheel. Uit walging aan het genot van zoo gewone vermaken, hebben zij zich aan kinderen van 12 tot

{==410==} {>>pagina-aanduiding<<}
15 jaren gehouden, welke zij naar hunnen smaak vormen; de moeders, begeerig om hare kindertjes van de Fransche krijgslieden geacht, geliefd en voorgetrokken te zien, vinden groote eer in deze voorkeuze, doch waarover de oude koketten razend meenen te worden, omdat zij zich achter kinderen gezet zien. - Het moet Duitsche en bijzonder Pruissische Mannen verwonderen, dat er zoo vele Huwelijksverbindtenissen met Fransche gesloten worden, dat onze meisjes zoo gaarn Vaderland en Familie verlaten, en den Franschen krijgsman volgen, die, een ware speelbal van het lot, zich van daag in Silezie, en misschien over een jaar aan de Po, of aan den Ganges bevindt. Ik ten minste herinner mij geen enkel geval, dat een Pruis, in het jaar 1792, eene Fransche vrouw uit Frankrijk medegebragt heeft.’
De Derde en Vierde Brief zijn geheel tot Pruissen betrekkelijk; de eene behelst een voorslag, om Pruissische Officieren, die buiten dienst zijn, te bezorgen; de andere stelt eene verdeeling der krijgslasten voor. Ook de Vijfde Brief mag onder die bepaald voor Pruissen gerangschikt worden, daar dezelve eene Reorganisatie van den Pruissischen Staat voordraagt. In de laatste kunnen aanwijzingen van gebreken niet uitblijven.
Geen gering gedeelte van het voor ons liggend Boek beslaat de Zesde Brief, welker inhoud is: Duitschland in zijne Omwenteling, of Aanmerkingen van een Duitschen Patriot over den tegenwoordigen toestand van zijn Vaderland, tot opwekking der tragen, tot bemoediging der kleinmoedigen, en tot verbetering van eenzijdige oordeelen. Vijf vraagstukken worden daarin beantwoord. (1) Waardoor is Duitschland gevallen? (2) Had Duitschland reden om de voortduring van zijne oude gesteldheid te wenschen? (3) Wat zal Duitschland over het geheel bij zijne tegenwoordige gesteldheid winnen? (4) Wat zal het door de nieuwe betrekking in welvaart winnen? (5) Wat zal Duitschland door de nieuwe betrekking in beschaving winnen? - De Antwoorden op deze Vragen komen in, als van 's Schrijvers Vriend A., en gaan vergezeld van zijne aanmerkingen.
De beantwoordingen luiden gunstig voor Frankrijk. Ten staal diene de oplossing van de zwarigheid: ‘Nooit, meent men, zal de tegenwoordige Beheerscher van Frankrijk zijne driftige neiging tot oorlogen bepalen. Gevolgelijk zal Duitschland gestadig genoodzaakt zijn, om zijn geld en

{==411==} {>>pagina-aanduiding<<}
zijne jonge manschap voor napoleon's krijgszuchtige ondernemingen op te offeren. - Maar waaruit besluit men dan, dat met napoleon's bestaan een eeuwige oorlog verbonden is? Misschien daaruit, dat hij tot hiertoe in bijna onafgebrokene oorlogen is ingewikkeld geweest? Maar hoe volgt dit, dat, dewijl een Monarch, zoo lang men hem zijn' troon en de magt van zijn Rijk aan alle kanten betwist heeft, ter handhaving van beide zich altijd slagvaardig betoond heeft, hij ook dán het zwaard niet in de schede zal steken, wanneer beide tegen allen aanval genoegzaam beveiligd zullen zijn? Is er dan in het binnenste van zijn groot, door omwentelingen en oorlogen zoo lang gefolterd Rijk, niets voor hem te doen? Of openbaart hij zoo weinig gevoel voor inwendige verbeterings-ontwerpen; of zal zijne staatkunde zoo weinig acht geven op de van zijne volken zoo diep gevoelde behoefte van eenen eindelijken duurzamen vrede, dat hij zonder einde op niets anders bedacht zou zijn, dan om op oorlogs-avonturen uit te gaan? En is niet door de buitengewone uitgebreidheid, welke Frankrijks magt door de oorlogen tot hiertoe gewonnen heeft, voor langen tijd, en als eens de ontwerpen tegen Engeland ten uitvoer gebragt zullen wezen, zelfs de mogelijkheid tot nieuwe oorlogen weggenomen? - Of besluit men dit daaruit, dat zijne bekwaamheid en geluk, 't welk alle zijne oorlogzuchtige ondernemingen bekroond heeft, hem gestadig voort, tot nieuwe verschillen voort zal slepen? Maar heeft ons de ondervinding in eenen hendrik IV, in eenen frederik II en andere groote Vorsten, die op gelijke wijze om begaafdheid en geluk in den oorlog beroemd werden, eene zoo onverzadelijke begeerte naar den oorlog leeren kennen? En zijn er dan voor napoleon alleen op het slagveld laurieren te behalen? Zal het voor zijn hart minder aangenaam
zijn, van de nakomelingschap als Stichter van groote gelukkigmakende werken, die alleen in den Vrede slagen, dan als Veroveraar en Overwinnaar geprezen te worden?’ - Mogt de tijd deze vragen eerlang op zulk eene wijze beantwoorden, dat het onder den langen Krijg zuchtend Menschdom - dat ook ons Vaderland eens ruim en lang ademhale!
Meer algemeen mogen wij des Schrijvers denkwijze leeren kennen uit de opsomming ten slotte. ‘Wanneer wij de nieuwste, zaakvolle geschiedenis van ons Duitsch Vaderland met een vrij oog beschouwen, zonder ons door den onaangenamen indruk van voorbijgaande onheilen, of

{==412==} {>>pagina-aanduiding<<}
door de inboezemingen en begoocheling van den partijgeest, of door eene bekrompene eigenbaat tot eenzijdige beschouwingen te laten verleiden, dan moet onfeilbaar alles ons tot dit groot en verheven besluit brengen. De jongste geschiedenis van Duitschland is het tijdstip van eene geheele en volslagene hervorming, waardoor het ongedane hulsel van zijne oude, naar geen doordacht plan ontworpene, maar in het bijzonder zoo wel als in het geheel, door toeval en aanmatiging gegrondde, alleen hier en daar van tijd tot tijd bij gelegenheid en door noodzakelijkheid verbeterde, en tot geene wezenlijke staatsbedoeling genoegzame staatsregeling afstroopt, om door eenen met kunde en diepe staatswijsheid ontworpenen, en door menigvuldige en vaak harde ondervindingen beproefden staatsvorm in 't bijzonder en over het geheel, tot een schooner en krachtiger bestaan weder te herleven. - Dit moet ons opbeuren, wanneer wij een oog van vergelijking slaan op Duitschlands voormalige grootheid en tegenwoordigen val, bij het gevoel der rampen en bij de menigvuldige opofferingen, welke het tegenwoordige met zich brengt; ja het moet ons gewillig maken, om ons met tevredenheid en zonder morren in onzen toestand te schikken; dewijl wij zien, dat dezelve onder de gewone omstandigheden de eenig mogelijke overgang tot een beteren toestand is.’
Wij hebben te meermalen opgemerkt, dat het altoos, en bovenal in deze dagen van zoo veelvuldigen lotwissel der Rijken en Staten, van het hoogste belang is, ten minste de Jaarteekening van het geschrevene vermeld te vinden. Dit ontbreekt bij de Brieven in dit Deel. Daar de Vertaling in het jaar 1809 het licht zag, is het openbaar, dat de staatkundige beschouwingen en vooruitzigten gebouwd zijn op gronden en gebeurtenissen, later vervangen door andere, die aan vele zaken eene andere wijziging geven. Dan het is hier de plaats niet, daarover uit te weiden.
Nog staat ons iets te melden van den Zevenden en laatsten Brief dezes Deels. Dezelve loopt geheel over den aanval der Engelschen op Koppenhagen en het nemen der Deensche Vloot. Het is het berigt van een ooggetuige wegens hetgeen daarbij voorgevallen is. Doch daar het den Schrijver toescheen, dat de waarnemer somtijds met een zwak oog gezien heeft, voegt de Uitgever er zijne aanmerkingen nevens. - Ongunstig denkt de Schrijver over de Denen, en de onaangename omstandigheden, waar hij zich ingewikkeld vond, hebben misschien op zijnen geest

{==413==} {>>pagina-aanduiding<<}
onder het schrijven een te sterken invloed geoefend. De zaak, door hem beschreven, is bekend; maar de nadere omstandigheden, welke dezelve vergezelden, minder. Met ter zijde stelling van de tegeningenomenheid des Briefschrijvers omtrent de Koppenhagenaars, zal men niet zonder ontzetting die gebeurtenis lezen, welke der Engelschen hebzucht, om zich van den handel op de Oostzee te verzekeren, aanzette, om de Deensche Vloot te nemen en weg te voeren. - De aanmerkingen des Uitgevers van dezen Brief hebben weinig te beduiden.
De Vertaling blijft aan dezelfde gebreken, als die der vorige Deelen, onderhevig. De zeer lange volzinnen zijn afmattend, en baren zoodanig eene duisternis, dat men bij wijlen eene herlezing noodig hebbe. Een en ander der in deze aankondiging overgenomene stukken kunnen er eene proeve van opleveren.







Een Zomer in het Noorden, of Reize rondsom de Baltische Zee, door Denemarken, Zweden, Rusland en een gedeelte van Duitschland. Naar het Engelsch, door John Carr, Esq. Iste Deel. Te Leeuwarden, bij de Wed. J.P. de Boy. In gr. 8vo. 288 Bl.

Deze Reis dagteekent zich, bij den aanvange, op den 14 van Bloeimaand 1804. Oud kan dezelve dus niet wel heeten; doch zou men, wegens het in die Noordelijke streken later voorgevallene, eene nieuwere verlangen. De Vertaler heeft, in korte Aanteekeningen, dit eenigzins zoeken bij te werken. De laatste, eenigzins uitvoerige, Beschrijvingen van de Noordsche Gewesten, of althans van een' gedeelte derzelven, waren die des Italiaanschen acerbi, in de jaren 1798 en 1799 (*), door den Nederduitschen Vertaler, nu en dan, wanneer hij merkelijk van den Heer carr verschilt, bijgebragt; terwijl hij soms uit het verschil, waarmede een Engelsch en Italiaansch oog de voorwerpen beschouwt, die strijdige berigten zoekt te doen zamenstemmen, of althans de verwijdering minder te maken.
Op dit Zomerreisje in die Noordsche streken leed het

{==414==} {>>pagina-aanduiding<<}
echter lang, eer de Heer carr den Zomer aantrof: want op den 28 van Zomermaand vond hij het nog zoo schraal en koud, dat hij bijna aan het spreekwoord begon te gelooven, dat het Noorden twee Winters heeft, eenen witten en eenen groenen: doch op den 11 van Hooimaand was de Zomer brandend heet, en had nogtans geen anderen voorlooper gehad, dan het gras en de bladen aan de boomen. Plotselings waren toen de vliegen, die door het aanhoudend kagchelstoken in het Noorden langer dan in de zachtere luchtstreken van Europa leven, uit den slaap ontwaakt, dien zij onafgebroken genieten, tot dat het warme weder haar uit den schoorsteen lokt, en zij die plagerijen aanvangen, welke den inwoneren zoo zeer lastig, en den vreemdelingen bijkans ondragelijk valt.
Niet vreemd, dat de Reiziger, een Engelschman, met zijne Natie vooringenomen is, en, naar gewoonte, met kleinachting van anderen, en dus ook van de Hollanders spreekt, bij gelegenheid dat hij de blokkade-schepen zijns Lands voor Texel ziet. Alsdan schrijft hij mede van den allesbeduidenden invloed van de Zeemagt zijns Lands. De Vertaler verzuimt niet, des welverdiende aanmerkingen te maken. - Wij hebben niet kunnen nalaten in het doorlezen op te merken, hoe de Heer carr, meer dan de Engelschen doorgaans, het oog op de Kunne laat vallen, en een blijkbaar welbehagen vindt in des uit te weiden, schoon binnen de palen der zedigheid omheind blijvende.
In Denemarken geland, vallen de bijzonderheden, zich daar zoo treffend opdoende, onder zijne opmerking. Eenigen tijd te Koppenhagen vertoevende, is carr vrij uitvoerig in het beschrijven van de bijzonderheden dier Stad. Wij willen hier onze Lezers eens met hem te gast doen gaan op het buitengoed van een aanzienlijken Deen. ‘Wij kregen eerst soep aan het boven- en beneden-einde der tafel; vervolgens a la Noorweegsch gekookt rundvleesch, sterk gezouten hammen, visch, duiven, hoenders, spinazie en aspergien. Het vleesch wordt door den Gastheer voorgesneden, en door de knechts, die achter de tafel staan, rondgediend. De orde verbiedt volstrekt, een geregt aan te raken, behalve hetgeen u door uwen buurman wordt aangeboden. Al zwoegt de tafel ook onder het gewigt der talrijke schotels, al heeft de aanzittende gast nog zulk eenen trek naar een lekker beetje, dat vlak voor hem staat en hem uitnoodigend toelagcht, hij mag het niet aanroeren, en kan zich dus le-
{==415==} {>>pagina-aanduiding<<}
vendig de straf van tantalus verbeelden. Hoe lastig en pijnigend derhalve deze tafel-etiquette is, zal ieder ligt begrijpen. Nu volgde een uitgezocht desert van room, konfituren, gedroogde vruchten, taarten enz. De wijn was uitmuntend. - De maaltijd duurde vreesselijk lang. De eetlust der tegenwoordig zijnde Dames gaf aan dien der Heeren volstrekt niets toe, en verklaarde ons duidelijk den gezonden blos en lijvigheid, waardoor zij zich bijzonder onderscheiden.’ - Hierdoor op het geliefd onderwerp, de Vrouwen, gekomen, zegt hij er meer van, dan ons bestek toelaat over te nemen.
Van buiten terugkeerende, zag hij de nationale begraafplaats der Helden, die op den 2 van Grasmaand 1801 op de reede van Koppenhagen sneuvelden. Wie zal twijfelen, of hier wordt met den hoogsten lof van Lord nelson, den Held van den Nyl, gesproken? Een en ander geeft den Reiziger gelegenheid, om, naar der Engelschen denktrant, over de staatkundige belangen van Denemarken te spreken. Wat hij des ook zeggen moge, het verschilt in 1809 en 1810 veel van 1804. De voornaamste bijzonderheden, tot het Rijksbestuur en het Krijgswezen van Denemarken behoorende, vinden wij over het algemeen niet ongunstig vermeld.
Meermalen van de ongelukkige Koningin matilda, van struenzee en brandt gewaagd hebbende, herinneren de torens van de Vesting Kronenburg, waar deze Koningin gevangen zat, den Reiziger meer bepaald aan haar deerlijk lot en dat der gemelde Graven. Het resultaat zijner hem uit eene goede hand deswege medegedeelde berigten deelt hij den Lezer mede. Zij zijn belangrijk voor deze treurgeschiedenisse.
De overtogt over de Sund levert ons nieuwe tooneelen op van eenen zeer verschillenden aard; alleen nemen wij het volgende over. Gedurende het verwisselen van paarden op eene pleisterplaats wandelde de Heer carr een weinig vooruit in de oorden, die Nordköping omgeven, een zeer schilderachtig gezigt opleveren, en den Reiziger herinnerden aan de schoone natuurtooneelen in Zwitserland. Ontzaggelijke rotsen, meren, dennenbosschen en hier en daar verstrooide hutten schonken aan het weidend oog de bekoorlijkste verscheidenheid; hij ontmoette er het heerlijkst gezigt, dat hij ooit in Zweden aantrof; zijne oogen konden zich bijna niet verzadigen aan die betooverende romaneske streken. De lust bekroop hem, om eens het

{==416==} {>>pagina-aanduiding<<}
inwendige eener Zweedsche Boerenwoning te zien; eene kleine vrij knappe hut, die hij op eenen kleinen afstand zag liggen, noodigde hem daartoe uit. ‘Het zou intusschen zoo wel voor de landlieden zelve, als voor den reiziger, die deze oorden bezoekt, te wenschen zijn, zoo ik deze hut naar waarheid als een naauwkeurig monster van alle de overige woningen van dezen oord in Zweden kon opgeven; maar de meesten, die ik naderhand ontmoette, vielen bij deze merkelijk af. In het binnenste dezer verblijven der oudvaderlijke eenvoudigheid verwondert zich de vreemdeling wel voornamelijk over het in de daad herderlijk gezigt eener lange rij van platte ronde brooden, of liever koeken, die doorgaans van gerst en rogge gebakken, zoo groot als een gewoon tafelbord en ruim een vinger dik zijn, en in 't midden een gat hebben, waardoor een touw steekt, waarmede zij aan den zolder hangen, en dat den boeren tevens dient, om, wanneer zij verre van huis gaan, eenige dier koeken op den rug mede te nemen. Dit brood is zeer hard en vrij zoet van smaak. De boeren bakken het slechts eens, op zijn hoogst tweemaal in 't jaar, en in tijden van misgewas of korengebrek mengen zij onder hun meel zeer fijn gestampte berkenschorsen, die het brood zulk eene hardheid geven, dat men ijzeren tanden noodig heeft om het door te bijten. - Het huisgezin in zulk eene boerenwoning is altijd even ijverig werkzaam: het houdt zich namelijk bezig met het weven van grof linnen, of met het spinnen en hekelen van vlas. Het bier, dat deze lieden drinken, is bijna onbruikbaar; evenwel vindt de reiziger in de meeste posthuizen zeer goede koffij en suiker. Onder de boerinnen zagen wij er verscheidene met zwarte krippen sluijers. In den winter beschermen deze de oogen tegen de felle sneeuwjagt, en in den zomer tegen de hevige en brandende weerkaatsing der zonnestralen op de kale rotsen.’
Stokholm, met aldaar voorkomende bijzonderheden, houdt des Reizigers aandacht voorts bezig. Gustaaf de III en veel, hem betreffende, vinden wij hier vermeld. - Een landelijk uitstapje geeft gelegenheid tot verscheidenheid van verhalen, en beschrijving van het Kasteel Drottningholm. Te Stokholm teruggekeerd, verwijt de Reiziger zichzelven, dat hij, te dier Stede geweest hebbende, nog geen woord gerept had van haar, zonder welke eene kroon niet te benijden en het schoonste paleis vreugdeloos is, en van welke de bevalligste afbeeldsels der

{==417==} {>>pagina-aanduiding<<}
kunst slechts onvolkomene navolgingen blijven. Men raadt ligtelijk waar hij heen wil, en hij vervolgt: ‘De Zweedsche Vrouwen zijn, ofschoon over het algemeen vrij lijvig, waarin zij de Deensche Dames geen haarbreedte toegeven, echter welgemaakt en hebben een zeer fijnen tint. Intusschen mag men als iets zonderlings bij haar opmerken, dat, hoe zeer de natuur haar gansch niet stiefmoederlijk behandeld heeft, zij hare ligchaamsbekoorlijkheden, die de schoonen van andere landen met zulk eene naauwkeurige zorgvuldigheid en zoo gaarne ten toon sprei den, integendeel zoo veel mogelijk pogen te bedekken.’ Hij bedoelt den langen zwartzijden mantel, die de Zweedsche schoonen bedekt.
Haga wordt met onderscheiding bezocht, en bij het Koninklijk Park vinden wij den Zweedschen Soldatenstand beschreven. De Mijnwerken van Dannemore bezoekt de Reiziger: deze zijn het, die eene aanmerkelijke hoeveelheid van het uitmuntendst metaal opleveren, dat in de Engelsche Staalfabrijken sterk gezocht en veel verbruikt wordt. In Upsala's groote Kathedraalkerk betoont carr den vereischten eerbied voor de nagedachtenis van den grooten linnaeus, wiens assche aldaar rust bij die van andere hier gedachte groote Zweedsche Mannen.
De Hoogleeraar in de Scheikunde, afzelius, toonde den Reiziger het merkwaardigste in het Kabinet der Mineralien. Ten opzigte van dezen teekent carr aan, dat hij eerst kortelings van eene belangrijke, maar gevaarvolle natuurkundige reis uit de binnenlanden van Afrika was teruggekomen. Met dezen Hoogleeraar sprekende over de echtheid van mungo park's avontuurlijke geschiedenis, verzekerde hij den Heer carr, dat hij het verhaal diens reizigers voor volkomen gegrond en waarachtig hield; terwijl hij er bijvoegde, dat hij zelf, in die verafgelegene en zoo schaars bezochte landen, zulke ongeloofelijke dingen gezien, en zulke wonderbaarlijke ontmoetingen gehad had, dat, zoo hij ze, even als park, te boek wilde stellen en aan het publiek mededeelen, men hoogst waarschijnlijk zijne berigten voor romanesk en opgesierd zou houden. Voorts ontmoet men bijzonderheden, de Zweedsche Universiteit betreffende. Nog eenige bijzonderheden, de Zweden, de Zweedsche taal enz. rakende, besluiten deze Afdeeling.
De laatste Afdeeling dezes Deels behelst het afscheid uit Zweden en de reis naar Rusland, die onderhoudend

{==418==} {>>pagina-aanduiding<<}
is; te meer, daar de Heer carr de gaaf heeft, om kleine ontmoetingen, door de wijze van verhalen, eenig gewigt bij te zetten.
Het IIde en laatste Deel, berigt men ons, zal spoedig volgen.




Verhandeling over de Uitvinding der Boekdrukkunst; in Holland oorspronkelijk uitgedacht, te Straatsburg verbeterd en te Mentz voltooid; door W.H.J. van Westreenen, Historiograaph van de Orde der Unie, Adjunct Rijks-Archivarius &c. 's Hage, bij P. van Daalen Wetters. 1809. In gr. 8vo.

Zeven Grieksche Steden betwistten elkanderen den roem van Homerus geboorte, en een soortgelijke twist is omtrent de Boekdrukkunst, één van de weldadigste geschenken der Voorzienigheid, gerezen, zonder dat die tot op den huidigen dag is beslecht geworden. Juist het besef van haar gewigt was het voedsel voor jaloersche mededinging, en deze laatste hield welligt het onpartijdige oordeel terug. Verdienstelijk blijft ten allen tijde de poging van den geleerden Junius, Scriverius, Seiz, en vooral van Meerman, wanneer zij den voornaamsten lof deswege aan ons Haarlem toekenden; doch het zoude dwaas zijn, ook Buitenlanders, Schoepflin, Oberlin, Dannou, Panzer, Zapf en anderen, niet te hooren, wanneer zij Straatsburg en Mentz tot eenen gezamenlijken lof geregtigd oordeelen. Dank hebbe die Geleerde, die, allen vooroordeel ter zijde stellende, de waarheid als grondbeginsel van zijn onderzoek huldigt en alzoo niemands billijken lof verkracht. Zoodanigen verheugen wij ons in den Schrijver dezer Verhandelinge, den Heer van westreenen, aan te treffen. Het is aan zijne zorg, dat wij alhier eene verzameling van stukken zijn verschuldigd, die in vroegere dagen niet zoo algemeen hebben kunnen bekend zijn, en, alzoo vereenigd, thans eerst een vaster gezigtpunt verschaffen.
Geleidelijk is de wijze, waarop de Schrijver deze zijne taak volvoert. Hij neemt eerst, als ware het bij onderstelling, aan datgene, wat hij verder denkt te betoogen, begeeft zich daarna tot de uitbreiding, de opheldering en het betoog, en deelt eindelijk, zoo uit publieke Gedenk-
{==419==} {>>pagina-aanduiding<<}
schriften, die uit Charters zijn getrokken, als uit Getuigenissen van Personen, die in de Geschiedenis voorkomen, of van Tijdgenooten, zoodanige stukken mede, die tot vaste grondslagen van oordeelvelling kunnen dienen. Zijne stelling komt hierop neder.
Reeds vóór het jaar 1436 is in Holland de kunst ontdekt, om boeken te drukken met, in hout gesnedene, beweegbare letters. Omtrent dat gezegde jaar rigt Jonker Johan Guttenberg van Mentz, doch sedert 1424 te Straatsburg woonachtig, eene drukkerij op, met losse gesnedene metalen letters. In 1438 treedt hy daartoe in gemeenschap met Andreas Dritzehen, Jan Riff en Andreas Heilmann, doch geraakt, na des eersten overlijden in 1439, in onmin met deszelfs Broeders, welken Guttenberg als deelgenooten weigerde. De laatste houdt de gemeenschap met Riff en Heilmann aan, en woont tot in 1444 te Straatsburg, van waar hij, in 1445, naar Mentz vertrekt, aldaar, door middel van gegotene matrijzen, letters leert gieten, zich ter voortzettinge van deze kostbare onderneming in gemeenschap begeeft met Johan Fust, Johan Meydenbach en anderen, en alzoo in 1452 de drukkerij voltooit. De kosten, echter, van eenen uitgegevenen Bijbel, in 1455, veroorzaakten twist en scheiding, en hadden het verlies van Guttenberg's drukkers-gereedschap ten gevolge. Hij echter vestigt eene nieuwe drukkerij te Mentz, waarop hij eenige werken vervaardigt, tot in 1468, als wanneer, bij zijn overlijden, de drukkerij in handen geraakt van den Raadsheer Conrad Humerij. De drukker Fust, intusschen, vereenigt zich, reeds vóór 1457, met Petrus Schoeffer van Gernsheim te Mentz, drukt met hem verscheidene werken, van 1457 tot 1466, met de, in matrijzen gegotene, letters, en geeft den laatsten, in 1465, zijne dochter, Christina, ten huwelijk. Fust begeeft zich naar Parijs, tot verkoop van eenige gedrukte boeken; doch sterft aldaar in 1466, nalatende de drukkerij aan Schoeffer, die nu op eigen naam drukt, doch zijnen Zwager, Johan Fust de jonge, nog aandeel daarin laat behouden, tot in 1474, wanneer de laatste zich van hem scheidt. Schoeffer vereenigt zich nu met Conrad Hannequis; beide drijven den boekhandel te Parijs, door middel van zendelingen, waaronder Hermannus van Stattern, van
Munster geboortig, met name genoemd wordt, die echter te Parijs stierf, en wiens nalatenschap, alleen door tusschenspraak van den Roomsch Koning, aan

{==420==} {>>pagina-aanduiding<<}
beide Deelgenooten terugkwam; terwijl Schoeffer in 1502 overleed. Intusschen was de Drukkunst, door eenige knechts, en wel door Zel, Sweynheim, Pannartz en Mentel, naar elders verspreid, als, in of reeds vóór 1458, naar Straatsburg en Keulen, in of vóór 1459 naar Bamberg, in 1465 en 1467 naar de abdij van Soubiac nabij Rome en te Rome zelve. Van daar verspreidde zij zich naar onderscheidene plaatsen van Duitschland, Italië en Frankrijk: Nederland alleen kreeg haar eerst voltooid terug in 1473, door Dirk Mertens te Alost en door Nicolaas Ketelaar en Gerard de Leempt te Utrecht.
Het is deze inhoud, welke door den Schrijver, in het 2de gedeelte, door een aantal bijzonderheden, uit de gedrukte Werken zelven veelal ontleend, wordt opgehelderd, en in het 3de gedeelte gestaafd door een aantal van 17 Charter-stukken en door 21 persoonlijke Getuigenissen, van de jaren 1424 tot 1530, welken alhier, zelfs bij name, op te noemen, inderdaad eene overtollige moeite zoude wezen. Wij meenen, met de opgave van den inhoud, reeds genoeg gezegd te hebben, om deze Verhandeling, als hoogst belangrijk, aan te prijzen aan ieder, die den zoo dikwerf herhaalden en geleerden twist zelf van nabij verlangt te kennen en deswege zijn oordeel te vellen, daar de Heer van westreenen gewisselijk de zaak allezins onpartijdig behandeld heeft, en alzoo ieder onbevooroordeelden gemakkelijk tot de erkentenis zal overreden, welke hij zich als doel heeft voorgesteld; dat, namelijk, de Boekdrukkunst hare geboorte en kindsche vorming aan Holland is verschuldigd; dat Straatsburg haar verder opkweekte, en de Rhijn en de Mein haar dermate hebben voltooid, dat zij de vruchten van haar genie aan gansch Europa heeft medegedeeld. - Het smart ons alleen, dat dit Stuk, zoo belangrijk van aard, zoo meesterlijk geschreven, en tevens zoo net gedrukt, door een aantal van drukfeilen is ontsierd, die, hoe zeer achteraan opgegeven en verbeterd, altijd echter den Lezer hinderen.





{==421==} {>>pagina-aanduiding<<}

Proef-ondervindelijke Verhandeling over de onlangs betwiste Waterweegkundige Stelling: Water weegt in Water. Vervat in twee Voorlezingen, bij de Maatschappij voor Natuur- en Letterkunde, onder de zinspreuk: Diligentia, in den Haag, door A. v. Linden van den Heuvell. In den Haag, bij B. Scheurleer, Jun. 1810. In gr. 8vo.

Het oogmerk des Schrijvers dezer Proefondervindelijke Verhandelinge was, volgens zijn Voorberigt, de onlangs betwiste Waterweegkundige stelling: Water weegt in Water, naar aanleiding van de bekende Proef van boyle, in hare juiste bepaling te doen kennen, en de verschijnselen, naar zijn inzien, onpartijdig en naar waarheid te verklaren.
Het is eene bekende zaak, dat Natuurkundige proefnemingen, wanneer dezelve met juistheid verrigt en onderhoudend behandeld worden, altoos het beschouwend gedeelte eener gemengde Vergaderinge het meest bezig houden. Geen wonder dan, dat een groot aantal Leden der Maatschappij Diligentia in den Haag, die het genoegen hadden deze beide Voorlezingen te hooren en de Proefnemingen te zien, den Heer van den heuvell ernstig aanzochten, dezelve door den druk algemeen verkrijgbaar te maken; te meer, daar een hunner waardige Medeleden, de Heer aeneae, zoo zeer in openbaren geschrifte betrokken is in het geschil over de wettigheid van het gevolg, eertijds uit de Proefneming van boyle afgeleid.
Wij zouden den Schrijver te kort doen, indien wij niet rondborstig verklaarden, dat zijne voordragt in bescheidene termen vervat is, en dat hij te dien opzigte alles heeft vermijd, wat eenigzins beleedigend kan geacht worden voor die Geleerden, welke met hem in gevoelen over dit stuk verschillen. Maar zal men, na zoo veel schrijvens over deze Waterweegkundige proef, sedert de Heer hesselink zijne aanmerkingen op de stelling: Vloeistoffen wegen in gelijksoortige Vloeistoffen, in eene Verhandeling aan de Leden der Maatschappij Felix Meritis, te Amsterdam, heeft voorgedragen, wel eenige gegronde hoop mogen voeden op eene billijke afdoening van het ontstaan geschil, zoo lange die Geleerden, welke met hem over de wettigheid van dat gevolg verschillen, kunnen goedvinden af te wijken van den waren aard des geschils, en den Heere hesselink gevoelens toeschrijven, die zijn Ed. openlijk heeft wedersproken, en die zelfs niet eenigermate uit zijne

{==422==} {>>pagina-aanduiding<<}
schriften kunnen worden opgemaakt? Neen, dit kunnen, dit mogen wij niet verwachten! Hoe bescheiden dan ook deze Proefondervindelijke Verhandeling gesteld zij, en welke menigvuldige blijken dezelve drage van den wensch des Schrijvers, om een vergelijk te treffen tusschen de verschillend denkende Geleerden, ook deze Verhandeling oordeelen wij niet geschikt om het gewenschte doel te bereiken, alzoo de Heer van den heuvell almede afwijkt van den waren aard des geschils, en in den geheelen loop van dit Werkje redekavelt, alsof de Heer hesselink had willen beweren, dat Water in Water al zijn innerlijk gewigt zou verliezen, zoo dat de stof van hare onveranderlijke eigenschap, de zwaarte, zou beroofd zijn. Dus lezen wij bl. 27. ‘Schoon nu de Heer hesselink door zijne redenering zonder eenigen twijfel de zaak zelve aantast, en de stelling: Water weegt in Water, ontkent, is echter de inhoud zijner Hydrostatische Verhandeling voornamelijk ingerigt tegen de Boyleaansche Proef met het volloopende flesje, welke, naar zijne meening, het voorname bewijs voor die stelling uitmaakt en niet bewijst wat bewezen moest worden, dewijl het ingeloopen water niet de oorzaak is van het dalen van het flesje.’ Maar wat lezen wij in de alhier bedoelde plaats bij den Heere hesselink, in zijn Voorberigt, te vinden bl. 14: ‘De stelling: Vloeistoffen wegen in gelijksoortige Vloeistoffen, is dubbelzinnig,’ en bl. 15: ‘De Proef bewijst niet 't geen bewezen moet worden, daar het ingeloopen water niet de naaste oorzaak is van het dalen van het flesje.’ Waarom, vragen wij, stelt de Heer van den heuvell hier, voor het woord dubbelzinnig, ontkennen? waarom, voor
naaste oorzaak, oorzaak? Hoe is het mogelijk, dat dit zijn Ed. is ontglipt! Zoo iets loopt te veel in het oog, en zou aan de verklaarde onpartijdigheid des Schrijvers eenigen twijfel kunnen veroorzaken. En wie zal, na de redeneringen van den Heere hesselink, na de proefnemingen van den Heere van coppenaal, het nog in twijfel trekken, of de stelling: ‘Vloeistoffen wegen in gelijksoortige Vloeistoffen,’ dubbelzinnig is; of de Proefneming van boyle, zoo al niet geheel valsch, althans zeer misleidend is? Onzes oordeels duldt de Natuurkunde geene dubbelzinnige redeneringen of twijfelachtige en misleidende proefnemingen; zij vordert waarheid en gezond verstand, sprekende proeven, die ontegenzeggelijke bewijzen met zich voeren, en door geene zijdelingsche redeneringen moeten gehandhaafd worden.


{==423==} {>>pagina-aanduiding<<}

Berigten van de Leden Correspondenten der Hollandsche Huishoudelijke Maatschappij in 1808. Te Haarlem, bij A. Loosjes, Pz. In gr. 8vo. 40 Bl.

Een nader en voldingend bewijs leveren deze Berigten op van het nut, uit de aanstelling van Leden Correspondenten der Hollandsche Huishoudelijke Maatschappije te wachten.
Het eerste en uitvoerigste is van den Heer j.h. floh, te Enschede. Het berigt geeft een overzigt van den staat en de gesteldheid des Landbouws en die der Landlieden in Twente, en daaromstreeks gevestigde Fabrijken. Niet veel goeds heeft hij van de twee eerstgemelde stukken te zeggen, maar wel klagten uit te boezemen: dan hierbij laat hij het niet berusten; hij geeft middelen van verbetering aan de hand. Van de Fabrijken, inzonderheid te Enschede, zijn de berigten vrij voordeeliger: dan, 't geen tot verbetering kan strekken, geeft hij aan de hand.
De Heer j. teding van berkhout, berigten mededeelende uit Hoenlo, Schout-ambt Olst, Kwartier van Zallant, bepaalt zich meest tot den Landbouw: hij klaagt over het haperen aan Mest en Cultuur, met aanwijzing van middelen om in beide te voorzien. Van Schapen aldaar geeft hij verslag, alsmede dat er een Veedoctor in dat Departement is aangesteld. Voorts deelt hij een verslag mede van zijne proeven op de Naakte Garst, en hoe men de Halve Stalvoedering aldaar met voordeel te werk stelt.
Het Lid Correspondent, de Heer m.j. adriani, schrijft uit Tjallebird, dat hij, uit hoofde van den toestand van afhankelijkheid, waarin de Boerenstand in het gansche Kwartier van Zevenwouden verkeert, niet veel belangrijks kan opleveren: de werkzaamheden ter verbetering bepalen zich bij eenige voorname Heeren, Liefhebbers van den Landbouw. Wat des de Heeren f.j.j. van eysinga en r. van lynden, in het droogmaken van meertjes en poelen en het verbeteren van wegen, het aanleggen van wegen en het planten van boomen, gedaan hebben, wordt kortelijk vermeld; dan het gedrag der Boeren ten aanzien van de Veeteelt gegispt.
De Heer j. vitringa van coulon geeft der Maatschappije verslag van 't geen er gedaan is tot het droogmaken van de Lioensmeer, gelegen in 't District Tietjerksteradeel. Hoe de verijdelde poging eens Landmans door een ander hervat werd, die, hoe kundig en afgerigt, uit geldgebrek het werk moest laten steken. Dan de Heer vitringa, zich van de Geneeskundige practijk ontdaan en dien Polder enz. gekocht hebben-
{==424==} {>>pagina-aanduiding<<}
de, stelde daar den kundigen Landman te werk. Wij hopen, dat een verslag van de nu aangewende pogingen voldoening zal schenken.
Ten slot deelt die Heer mede eene aanvankelijke proeve over het karnen en bereiden van Boter. Wij kunnen niet afzijn, dit, daar het nieuw en kort is, mede te deelen. De Heer vitringa van coulon, in aanmerking nemende, dat de zuiverheid van 't water niet weinig toebrengt, om alles, wat men er in of mede bereidt, zuiver te houden, en verderf, dat regen- of goed vaart - water, gekookt zijnde, veel smakelijker en zuiverder is dan ongekookt, viel op de gedachte, om, tot het karnen en de verdere bereiding van Boter, gekookt regenwater te laten gebruiken; iets, 't welk althans in Vriesland in geen eene Boerderij gedaan wordt. Zijne Boerin hierover gesproken hebbende, verraste zij hem met Boter, op die wijze behandeld, en zette hem de op de gewone wijze vervaardigde Boter tevens voor. De smaak van de eerste overtrof dien van de laatste kennelijk. Op 't vragen naar de reden des onderscheids gaf de Boerin te verstaan, dat zij gedaan had, 't geen hij van het water gezegd had. Eene herhaalde proeve had hetzelfde gevolg.




Memorie aan de Huishoudelijke Maatschappij, over de Ontdekking en Bereiding van Oker-aarde, door J.P. Horstok. Te Haarlem, bij A. Loosjes, Pz. In gr. 8vo. 12 Bl.

Hoe klein dit Stukje ook zijn moge, is de inhoud belangrijk, daar het ons eene ontdekking mededeelt van den voorraad eener verwstoffe in ons Vaderland, die ons anders van buiten 's lands wordt aangebragt. De kundige en vlijtige Schilder horstok ontdekte, op zijne wandelingen door de duinen, rondsom Overveen, buiten Haarlem, Oker-aarde, en nam er bemoedigende Proeven mede. Eene opzameling wijder in duin gaf hem een grooter voorraad, en in een Land nabij Haarlem vond hij de Oker-aarde in eene veel grooter hoeveelheid. Na plaatsaanwijzingen, en het verzenden der desbegeerigen om nadere kennis van de Oker- of Oehr-gronden in ons Vaderland, naar des Heeren le francq van berkmey's Natuurlijke Historie van Holland, vermeldt de Schrijver, dat hij in de Proefnemingen met zijne Oker-aarde zoo wél slaagde, dat hij dezelve veel hooger en bruiner van kleur bevond, dan de andere bekende Oker-soorten, die ons uit Duitschland, Engeland en elders aangebragt worden, en dat ze ook verschilde van die, welke onder den naam van Noord-Amerikaansche bekend is.
Dit is reeds veel: dan hij voegt er bij, alle reden te heb-
{==425==} {>>pagina-aanduiding<<}
ben, om te veronderstellen, dat de door hem gevondene Oker diegene is, welke door onze oude Schilders gebruikt is geweest, die echter door den tijd schijnt verloren geraakt te zijn. Niet alleen is dit zijn begrip, maar hij is daarin versterkt door deskundigen, aan welken hij zijne stoffe ter beproeving zond.
Stalen hiervan had de Schilder horstok aan de Maatschappij toegeschikt, die uitwezen, dat de door hem ontdekte en bereide Oker veel krachtiger en gloeijender van kleur was, dan de bekende in- en uitlandsche Oker - soorten.
Na de opnoeming van de voortreffelijke hoedanigheden zijns Okers, wijst hij aan het veelvuldig gebruik, 't welk daarvan kan gemaakt worden, zoo in Olie als in Water-verwen; teffens opgevende, hoe het hem voorkomt, dat de slapgebrande zeer gesc ikt zou wezen tot het drukken van bruine of zoogenaamde Omber - drukken.
Zijne wijze van zuivering, die zeer eenvondig en mogelijk voor verbetering vatbaar is, deelt hij mede, en voegt er, om de kleur dezer verwstoffe in onderscheidene tinten te doen zien, Afbeeldingen, zoo van den Oker zelven, als van den gloeijenden en slapgebranden, nevens.
Met een Zilveren Eerepenning is 's Mans verdienstelijke arbeid bekroond.


    

Dissertatio Juridica Inauguralis, de Furtis, quam..... Eruditorum examini submittit Jac. Joh. Uitwerff Sterling, Dordraco - Batavus. Dat is: Regtsgeleerde Inwijdings - Verhandeling over de Diefstallen, enz. Leyden.

Deze Verhandeling over de Diefstallen, welke door den Heer sterling den 27 van Bloeimaand 1809, ter gelegenheid van zijne bevordering tot Meester in de Regten, aan de Koninklijke Hoogeschool te Leyden verdedigd en aan het onderzoek der Geleerden onderworpen is geweest, bestaat uit drie Hoofddeelen.
Het eerste, handelende over de Diefstallen in het algemeen, bevat de bepaling van Diefstal naar het Romeinsche Regt en naar ons tegenwoordig Crimineel Wetboek, mitsgaders een onderzoek nopens de zaken, waaromtrent Diefstal gepleegd wordt; de hoedanigheid der contrectatie, den persoon, welken iets ontstolen wordt, de bedoeling van den misdadiger, en de omstandigheden, waarin deze zich ten tijde van zijne misdaad bevonden heeft.
In het tweede Hoofddeel, loopende over de verschillende soorten van Diefstal, wordt gehandeld van den Diefstal bij dage of bij nacht; van den Diefstal, waarvan de dader op

{==426==} {>>pagina-aanduiding<<}
heeter daad betrapt, of eerst naderhand ontdekt wordt; van de Dieverij, ontdekt bij eene huiszoeking, gedaan door den efgenaar, naakt en slechts met eenen schaamte - gordel en momaangezigt voorzien (furtum per lancem et licium conceptum); van den Diefstal, waarvan het gestolene door den dief bij eenen anderen ter bewaring gebragt en aldaar door eene dergelijke huiszoeking bevonden is (furtum oblatum); van den Diefstal, waaromtrent de gemelde huiszoeking geweigerd is (furtum prohibitum), of bij welken men weigert het gestolene weder over te geven (furtum non exhibitum), alsmede van de Dieverijen, begaan door huisgenooten of anderen, met bezwarende omstandigheden of zonder dezelve en van groot of klein belang.
Het derde Hoofdstuk handelt over de verschillende straffen, op de misdaad van Diefstal bepaald, en is in drie Onderafdeelingen gesplitst, waarvan de eerste een betoog oplevert van de straf, welke bij het Oude Romeinsche Regt, of de Wetten der XII Tafelen, op deze misdaad gesteld, en onderscheiden was, naar dat de misdadiger een vrijgeboren of slaaf, een onmondige of bejaarde, met of zonder wapentuig en al of niet op heeter daad betrapt was; of anders in eene der boven opgegevene onderscheidene soorten van Diefstal kon beschouwd worden te vallen. De tweede Onderafdeeling spreekt van de straf, bij het Nieuwe Roomsche Regt op de misdaad van Dieste bepaald, en behelst eene ontwikkeling van de aanspraken, zoo burgerlijke als lijfstraffelijke, die uit den Diefstal voortvloeijen, alsmede van de personen, door wie en tegen wie dezelve kunnen gedaan worden. De derde Onderafdeeling bepaalt zich alleenlijk tot de straffen, welke in dit Rijk bij het tegenwoordig Crimineel Wetboek op de onderscheidene soorten van Diefstal gesteld zijn.
De Hr. sterling heeft de misdaad van Diefstal niet uit algemeene en wijsgeerige beginselen behandeld. Men vindt hier alleenlijk eene ontwikkeling van de begrippen der Romeinen, en van de bepalingen, die er, ten aanzien van deze misdaad, in ons Crim. Wetboek gemaakt zijn.
In dit opzigt kan men dan ook zeggen, dat de Schrijver zijne taak wel uitge oerd, en, vooral met betrekking tot het Rom. Regt, zijne stof in eene geleidelijke orde en meestal naauwkeurig ontwikkeld heeft: zoo dat deze Verhandeling allezins tot eene proeve kan verstrekken, dat de jonge Doctor zijnen Akademischen tijd in de beoefening van het Corpus Juris wél heeft besteed.
Hoe afkeerig wij anders ook zijn, om het werk van jonge lieden aan eene strenge kritiek te onderwerpen, kunnen wij echter niet voorbij, een paar aanmerkingen hier bij te voegen.
Vooreerst. Het komt ons voor, dat men met meer omzig-
{==427==} {>>pagina-aanduiding<<}
tigheid, dan hier geschiedt, de begrippen der Rom. Regtsgeleerden in het Lijfstraffelijke op ons tegenwoordig Crimineel Wetboek behoort toe te passen: opdat er niet een chaos van verwarring ontsta, welke voor de wetenschap zelve nadeelig, en voor de Lijfstraffelijke Regtspleging hoogst gevaarlijk is. Op deze wijze meent de Schrijver bladz. 53 het onderscheid tusschen het furtum manifestum et nec manifestum in ons Wetboek te vinden, niettegenstaande in hetzelve nergens onderscheid gemaakt wordt tusschen den Dief, welken men op heeterdaad betrapt, en dien, welken men eerst naderhand ontdekt. Art. 204, waarop de Schrijver zich beroept, houdt alleenlijk de bepaling der volbrenging van den Diefstal in, wanneer namelijk deze misdaad moet gehouden worden volbragt te zijn; terwijl Art. 187 en 222 van de misdaad van Roof spreken, welke ten aanschouwen en in weerwil van den eigenaar of anderen geschiedt, en zeer verschilt van het furtum manifestum. Of zoude men den man, welken men b.v. op de straat met het gestolene ontmoet, ontdekt en nazet, maar die, om zich met de vlugt te redden, het gestolene van zich werpt, als Roover moeten straffen? Hij is een Dief, op heeterdaad betrapt, maar niet schuldig aan roof, en ook, naar ons Wetboek, niet zwaarder te straffen, dan wanneer hij eerst naderhand als dief ontdekt en in handen der Justitie werd geleverd. - Zoo is hetgeen de Schrijver bladz. 25 zegt volkomen waar, dat, namelijk, de animus lucri faciendi, of het oogmerk om voordeel te bejagen, een stellig vereischte van den Diefstal bij de Romeinen was, die wederom andere wetten en andere aanspraken hadden op de ontvreemdingen, welke zonder dit oogmerk gebeurden. Maar bij ons Wetboek is alle voorbedachtelijke en heimelijke ontvreemding van eens anders roerend goed Diefstal, welke slechts
zachter gestraft wordt, indien dronkenschap of baldadigheid den misdadiger bewoog tot eene ontvreemding van weinig waarde. Hieruit volgt, dat men in Holland iemand als dief moet straffen, welken men te Rome slechts uit de L. Aquilia of uit eenigen anderen hoo de, maar niet uit kracht van Diefstal, zoude aangesproken hebben. Wij houden, zoo zeer als iemand, de studie van het Roomsche Regt in hooge waarde, en beschouwen hetzelve nog als de eenige, ware bron van alle stellige (positive) Regtsgeleerdheid, met welker aankweeking of verwaarloozing op de Hooge Scholen van dit Rijk de echte Jurisprudentie staan of vallen moet, en zonder welker vlijtige beoefening er weinig hoop is, dat ons Vaderland, bij voortduring en even als voorheen, op grondig-Regtsgeleerden zal kunnen bogen. Maar desniettemin oordeelen wij het zeer gevaarlijk, om het gemelde Rom. Regt, hoe uitmuntend ook, in een Wetboek te weven, hetwelk op geheel andere begiselen rust. Ook is het hier de vraag

{==428==} {>>pagina-aanduiding<<}
niet: of gewinzucht de eigenlijke drijfveêr van den Diefstal moet zijn? zoo als g.a. kleinschrodt, Abhand. aus dem peinl. Rechts und peinl. Proc. II Th. pag. 64, beweert, maar alleen: of ons Wetboek dit oogmerk in den Diefstal vordert? en dan aarzelen wij niet, dit ontkennend te beantwoorden.
Onze tweede aanmerking is deze, dat de Schrijver Cap. III. Sect. 1. § 1. de straf verdeelt in poenam publicam et privatam, zonder van de laatste iets te spreken, dan ter loops in § 3. bladz. 76, daar dezelve toch in deze Verhandeling, welke den geheelen omvang van Diefstal, naar het Rom. Regt, behandelt, naar ons inzien, niet had behooren weggelaten te worden.
Voor het overige schijnt de Schrijver in de uitlegging van de L. 21 D. de Furtis, waaraan reeds zoo vele groote Vernuften gearbeid hebben, een zeer vlijtig gebruik te hebben gemaakt van de uitmuntende en doorwrochte Inaugurele Verhandeling van den Heer j.c. d'engelbronner over de gemelde 21ste Wet der Pandecten, welke den 2den van Slagtmaand 1805 te Harderwijk in het openbaar is verdedigd. Het heeft ons verwonderd, dat de Schrijver in het geheel geen gewag maakt van deze Verhandeling, (een meesterstuk, den Catheder zoo dubbel waardig) daar hij dezelve nogtans zoo krachtig tot staving van zijn gevoelen had kunnen bijbrengen.
Wat de taal betreft?... Wij leggen de pen neder, vreezende dat de groote menigte van taal- en drukfouten ons eene scherpe aanmerking zoude doen zeggen... en wij willen liever den jeugdigen Schrijver sparen.




Verspreide Gedichten van Mr. Wm. Bilderdijk. II Deelen. Te Amsterdam, bij Immerzeel en Comp. In gr. 8vo.

Een aantal Dichtstukjes van den Hr. bilderdijk, van tijd tot tijd, het zij in de Dichterlijke Handschriften
    bij uylenbroek, het zij afzonderlijk, of in andere Bundels gedrukt en verstrooid, werden door Liefhebbers, begeerig om een geheel van 's Mans uitgegeven verzen bijeen te brengen, met moeite en kosten opgespoord en verzameld, wanneer na het afsterven van gemelden Boekhandelaar, die te voren den Dichter wel eens om de vergunning tot het vereenigd uitgeven van alle zoodanige verspreide kleinigheden had aangesproken, de Heeren immerzeel en comp. hiertoe wenschten over te gaan. Uitgevers van 's Mans laatste in het licht verschenen werken, stelden zij natuurlijkerwijze eenig belang in 't vollediger maken daarvan, en den Heere bilderdijk was

{==429==} {>>pagina-aanduiding<<}
het niet onaangenaam, deze veelal buiten zijn oog en opzigt gedrukte Stukjes, zoo veel zijne zwakheid het toeliet, te herzien en van ettelijke druk- of schrijffeilen te zuiveren. Van daar het in 't licht treden dezer twee Deelen, die echter noch des Dichters prijsverzen, noch de afzonderlijk gedrukte gelegenheidsstukken sedert zijne terugkomst in 't Vaderland, bevatten. Dit is hetgeen ons de Hr. bilderdijk in het Voorberigt voor het eerste Deel, in het algemeen, meldt, waarbij wij niets te voegen hebben, dan dat ook ons, als Hoogschatters van bilderdijk's dichterlijken arbeid, eene verzameling van 's Mans verspreide Gedichten bijzonder aangenaam was, en dat wij hem voor het vereenigd uitgeven van dezelve onzen welmeenenden dank betuigen.

Corinna, of Tafereel van Italië. Door Mevrouw van Starl Holstein. Met eenige bijgevoegde Ophelderingen. IIde Deel. Met Platen. Te Haarlem, bij F. Bohn. In gr. 8vo. 444 Bl.

Niemand, met het eerste Deel van dit meesterstuk bekend, twijfelt wel een oogenblik, of in ieder opzigt verdient ook dit vervolg en slot denzelfden lof; de enkele melding der voortzetting van dit werk zou alzoo genoeg zijn, bijaldien het plan, dat wij ons vormden en gevolgd zijn, niet vorderde, dat wij ook nu het werk doorliepen en deze en gene bijzonderheid aanstipten, tevens berigt doende van den afloop des waarlijk fraaijen romans. Ook dit Deel is in tien Boeken gesplitst.
XI. Boek. Corinna reist dan met den Lord naar Napels. De beschrijving der Pontijnsche moerassen, het gezigt der zee, en het heerlijke klimaat van het zuiden, de dag, de nacht, - alles is even wegslepend, schoon en treffend. Niet minder bevalt Napels, de beschrijving der Lazzaroni, en van geheel de Napelsche wereld; ook duurde toen nog eene uitbarsting van den Vesuvius. Het bezoek der reizigers van een Engelsch oorlogschip, het bijwonen van den Godsdienst op hetzelve, enz. lokt ons bijna uit om het af te schrijven; maar wij haasten ons, om met hen Pompeji te bezoeken. Daar zagen zij de oudheid in een belangrijker licht, dan die zich zelfs te Rome vertoonde. ‘De Vuurberg, die deze Stad onder de asch bedolf, heeft haar tevens voor den knagenden tand des tijds beveiligd. Gebouwen, aan de lucht blootgesteld, zouden zich nimmer in den ongeschonden staat bewaard hebben, waarin dit gedenkstuk, onder de asch van den Vuurberg, gebleven is. De schilderijen, de beelden van

{==430==} {>>pagina-aanduiding<<}
brons waren er bij de opgraving nog in hunne eerste schoonheid, en alles, wat tot het dagelijksch leven behoort, vertoont zich hier op eene wijze, die ontzetting baart. De kruiken zijn er nog zoo als men die voor het Feest des anderen daags had gereed gezet; het meel, zoo als het zou gekneed worden, is nog kenbaar; men ziet nog het overschot eener Vrouwe, versierd met den tooi, dien zij op het Feest droeg, - 't welk de Vuurberg stoorde; - in hare verdroogde armen hangt de ring met edelgesteenten nog los, die eens om de volle armen sloot. Nergens kan men bij mogelijkheid een treffender beeld van het leven, zoo als het plotselijk werd afgebroken, aanschouwen. Op de straatsteenen is het wagenspoor nog zigtbaar, en de steenen op den rand der putten vertoonen nog de blijken der koorden, die hen van lieverlede hebben uitgehold. Men ziet nog op de muren eener hoofdwacht slecht uitgedrukte letters, en lompe omtrekken van beelden, welke de Soldaten op die muren trokken, om den tijd te verdrijven, - die zich reeds haastte om hen te verzwelgen,’ enz. De reizigers bezoeken den berg, en - op de grenzen tusschen leven en dood, waar een boom, het laatst vaarwel, om zoo te spreken, der groeijende natuur, kwijnend zijne schaduw geeft, verhaalt Lord nelvil zijne geschiedenis.
XII. Boek. Men kon dezelve nagenoeg gissen uit het vorig Deel. In Frankrijk was de Lord eenmaal in de strikken eener waarlijk slechte vrouw verward; - toen hij eindelijk tot zijnen vader was teruggekeerd, wist zij hem weder tot zich te lokken, en eindelijk haar karakter ontdekkende, was het te laat; hij vond zijnen waardigen vader overleden; hij zwoer bij dat dierbaar lijk, nooit zonder diens toestemming in het huwelijk te treden, - en hij wist hoe zijn vader over het huwelijk met eene vreemde dacht.
XIII. Boek. Een woord over den brandenden Vesuvius; de gelieven keeren naar Napels terug. - Corinna geeft aan nelvil een Feest; de Engelschen, die te Napels waren, en een ge Napolitanen, werden genoodigd; men bezoekt (het was avond) het graf van Virgilius; voorts trok men door de grot van Posilippo, en de heerlijke oorden, onder den naam van Bajae's bekoorlijkheden bekend. ‘Op kaap Misenus had corinna gereedheid doen maken tot dans en muzijk. De inrigting van dit feest was hoogst schilderachtig. Alle Matrozen van Bajae waren in levendige zeer afstekende kleuren gedost; eenige Oosterlingen van een Levantsch vaartuig, toen in de haven van Napels liggende, dansten met boerinnetjes der naburige eilanden Ischia en Provida, die in hare kleeding nog overblijfsels der oude Grieksche dragt vertoonden; in de verte hoorde men de welluidend-
{==431==} {>>pagina-aanduiding<<}
ste stemmen, en achter de rotsen van Echo tot Echo speeltuigen, wier geluid zich eindelijk in de zee verloor. De zoele lucht, die men inademde, doordrong de ziel met een vreugdegevoel, waardoor alle aanwezenden werden weggesleept.’ - Corinna mengde zich in den dans, - spoedig echter overweldigde haar diepe treurigheid; zij ging op de uiterste punt van het voorgebergte aan de zee zitten. Oswald kwam bij haar; men bragt haar hare lier, en allen verzochten haar, in dit schoone oord haar dichtvermogen voor de vuist te oefenen. ‘Poëzij, Natuur, Geschiedenis,’ dus begon zij, ‘wedijveren hier in grootheid; heir over ziet men met een' oogopslag alle tijden, alle wonderen.’ enz. Men keerde te scheep naar Napels; de blaasinstrumenten volgden in eene andere schuit, en deden eene heerlijke werking. - De Lord had het geluk, eenen armen grijsaard het leven te redden; intusschen was daarbij de beeldtenis van zijnen vader, die
hij altijd bij zich droeg, door het zeewater geheel bedorven. - Corinna bezorgt hem echter dat afbeeldsel, na drie dagen, nog meer gelijkend terug. ‘De Hemel,’ zegt oswald, ‘beschikt u door een wonderwerk tot lotgenoote mijns levens; want hij openbaart u het gelaat van hem, die levenslang over mij beschikken moet.’ Hij geeft corinna den trouwring zijns vaders. ‘Van dit oogenblik,’ zegt hij, ‘ben ik niet meer vrij; zoo lang gij dien ring bewaart, Vriendin, staat mijn lot in uwe hand. Ik neem daartoe de heiligste verpligting op mij, eer ik weet wie gij zijt: ik geloof uwer ziele.’ enz. Intusschen onderrigt zij hem, dat zij zelve zijnen vader gekend had, en hij ontvangt hare geschiedenis in het
XIV. Boek. Zij was zijne bloedverwante, de halve zuster van die Engelsche, voor wie Lord nelvil's vader zijne hand bestemd had. Geboren uit een vroeger huwelijk van Lord edgermond met eene Romeinsche vrouw, had zij, ook na den dood harer moeder, hare opvoeding in Italië genoten; op haar vijftiende jaar nam haar vader, die in Engeland hertrouwd was, haar tot zich. Gedurende diens leven had zij het dragelijk, ofschoon het Italiaansche karakter zich in 't geheel naar de Engelsche zeden, en dat nog wel in een stadje in eene afgelegene Provincie, niet voegen kon. Haar eenig vermaak bestond in de vorming van hare kleene zuster. - De vader van Lord nelvil bragt daar een bezoek: het oogmerk was, hare hand voor zijnen zoon te vragen; doch de Italiane was hem daartoe welligt te vurig, te levendig; althans hij schreef, dat hij zijn' zoon te jong vond tot dat huwelijk. Eene andere partij sloeg zij af. Na den dood haars vaders werd het haar bij hare stiefmoeder ondragelijk. En deze was er mede te vrede, dat zij, nu meerderjarig, naar Italië trok, mits evenwel dat men haar voor dood hield en

{==432==} {>>pagina-aanduiding<<}
zij van naam veranderde; want het verkiezen van Italië boven Engeland, en de Italiaansche levenswijze, scheen de Familie te onteeren. Hoe zij onder den naam van corinna in Italie leefde en schitterde, hebben wij in het eerste Deel gezien.
XV. Boek. Hare geschiedenis trof den Lord geweldig; hij moet de redenen weten, waarom zijn vader vóór zeven jaren dat huwelijk afbrak, en heeft zijn vader toen stellig uitspraak gedaan ten haren nadeele, dan wil hij nooit de man eener andere, maar ook nooit haar man zijn. Dus besluit hij. De gelieven zijn nu beide ongelukkig. In gezelschap van eenen vriend reizen zij naar Rome terug. - Eene besmettelijke ziekte brak daar uit. Men wilde naar Venetie, om dezelve te ontwijken. Aandoenlijk is het, hoe corinna, van de ziekte aangetast, haren minnaar misleidt en van haar zoekt te verwijderen, en hoe hij echter tot haar doordringt en ieder gevaar trotseert. Zij herstelt, bezoekt nog eens de haar belangrijkste plaatsen, en verlaat dan Rome met haren vriend. Met genoegen verzelt men hen op deze reize. Zij komen te Venetie. ‘Het gezigt van die stad is meer verwonderlijk dan aangenaam; men meent eene overstroomde stad te zien, en men bewondert niet dan na eenig nadenken het vernuft der stervelingen, welke deze woning op de golven veroverden. Napels is als een Amphitheater op het zeestrand gebouwd; maar daar Venetie op een geheel platten grond staat, zoo gelijken de torens naar de masten van een schip, 't welk te midden der golven onbewegelijk staan blijft. Bij de intrede van Venetie wordt de ziel met treurigheid aangedaan. Men neemt afscheid van de groeijende natuur. Ook zelfs geen vlieg vertoont zich in dit verblijf; alle dieren zijn daar uit verbannen, en de mensch is dáár alleen om tegen de zee te worstelen. - De stilte moet natuurlijk zeer diep zijn in eene stad, wier straten niet anders dan graften zijn, en waar men geen gedruisch dan het slaan der riemen hoort. Men is niet op het land, want men ziet niet éénen boom; in geene stad, want men hoort niet het minste gerucht; zelfs op geen schip, want men komt niet verder; het is een Huis, door den storm tot eene
gevangenis gemaakt; immers op zekere tijden kan men noch uit de stad, noch uit den huize komen. Men vindt gemeene lieden te Venetie, die nooit uit hunne wijk geweest zijn, nooit de St. Marcusplaats gezien hebben, en die wonderlijk zouden opkijken bij het gezigt van een paard of een' boom. Die zwarte gondels, welke op de graften daar heen zweven, gelijken naar wiegen of - doodkisten, naar de eerste en laatste woning van den mensch. Des avonds ziet men niets van de zwarte gondels, dan den weêrschijn der daaraan bevestigde lan-
{==433==} {>>pagina-aanduiding<<}
taarns; men meent schimmen te ontwaren, die, op de flikkering eener dwaalster, over 't water zweven. In dit Gemeenebest was alles een geheim, de Regering zoo wel als de gewoonten en de liefde; een geheim, welks ontsluijering wel vele genietingen zoo wel aan verstand als hart schonk, maar toch den vreemdeling in het eerste oogenblik verbazend onaangenaam treffen moest.’ enz.
XVI. Boek. Vertrek en afwezigheid. Het Regiment van den Lord moest naar de West-Indiën; zijne eer riep hem derhalve in Engeland terug. Geene vrouwen mogten volgen. Hij wilde corinna zoo mogelijk met hare Familie verzoenen. Aandoenlijk en hartbrekend is het afscheid der gelieven. Het Regiment werd nog niet ingescheept, - nelvil bezoekt zijne Tante; lucilia, de zuster van corinna, is bekoorlijk; treffend contrasteert het Engelsch met het Italiaansch vrouwelijk karakter. Zijne pogingen, om corinna met hare stiefmoeder te verzoenen, mislukken; men wil haar niet erkennen, immers vóór hij lucilia gehuwd heeft. Hij vertrekt naar zijne goederen in Schotland; een oud vriend heeft zijns vaders brief; helaas! het is maar al te waar, corinna was door zijn' vader afgekeurd; hij wenschte, dat hij lucilia huwen zou, en hij schreef daarin, zeker te weten dat zijn zoon zijnen wil eerbiedigen zou, vooral na zijnen dood.
XVII. Boek. De brieven van oswald werden zeldzamer en korter. - Corinna besluit, hem naar Engeland te volgen, zij houdt zich onbekend; verneemt te Londen, dat het vertrek van zijn Regiment al weder was uitgesteld, - maar dat hij zelf hier verwacht werd. Deze verwonderde zich nu, dat hij van corinna geene berigten ontving. Corinna werd ziek. Hersteld, zag zij den Lord in den Schouwburg - maar toevallig kort daarna lucilia en hare moeder aan zijnen arm; zij verneemt, hij is daar iederen avond aan huis, en weet niet dat dit juist is om eene erfenis van eenen bloedverwant in Indie, welke, als komende van 's vaders zijde, Mevrouw edgermond begrijpt dat hare dochter met corinna deelen moet; en naderhand omdat de Tante ziek lag. - Het wordt haar eindelijk zeker, dat oswald niet onverschillig voor hare zuster is. Zij wil hem den ring terug brengen; maar Mylord was reeds naar Schotland op reis. Corinna volgt hem; ziekte vertraagt hare reis, - eindelijk nadert zij onbekend het landgoed haars vaders, - aan zijn graf vindt en beluistert zij hare zuster; zij doet daar de gelofte voor 't geluk van lucilia; ongemerkt raakt zij weg, en door eenen blinden bezorgt zij aan den Lord den ring in een' brief, waarin niets anders dan: gij zijt vrij, geschreven stond.
XVIII. Boek. Treurig is corinna's terugreize; treurig

{==434==} {>>pagina-aanduiding<<}
trok zij door het bekoorlijke Toscane; zij had de grootste zaligheid der aarde verloren. Niet ver van Florence betrok zij een buitengoed;
    zij tracht haren ouden lust voor de kunsten op te wekken (dit geeft aanleiding tot belangrijke herinneringen en berigten); hier versiert nog een schoon Fragment van corinna's gedachten 't werk. De Prins castelforte, haar oude vriend, verliet Rome, om zich te Florence bij haar neder te zetten. Zij verteerde in hartzeer alle hare krachten.
XIX. Boek. Haar laconisch briefje met het toezenden van den ring had nelvil verbitterd; hij meende het kwam uit Italie, en corinna kon hem vergeten; hij geeft dan aan lucilia de hand, naar den wensch zijns overleden vaders. Zijn huwelijk was niet gelukkig; want hij ontdekte, eerst bij gissing, naderhand volkomen zeker, hoe zich alles had toegedragen. Hij scheepte zich met zijn Regiment in naar de Indiën, en zocht, maar te vergeefs, op het veld van eer den dood. Na vier jaren keert hij terug. Zijn dochtertje geleek op zijne corinna; lucilia kende zijne geheimen; de echtgenooten zijn jegens elkanderen niets minder dan open. De moeder verlaat eindelijk de wereld; de oude kwaal van den Lord was terug gekomen; reeds vroeger hadden de Geneesheeren hem eene reis naar Italië aangeraden; en daar het nu vrede met 't vaste land werd, gaat hij met vrouw en kind derwaarts. Treurig is voor hem de reis.
XX. Boek. Corinna begeert hem niet te spreken; haar lijden spoedt ten einde. Zijn brief en haar antwoord zijn belangrijk. Dagelijks wordt zijn kind bij corinna gebragt. Dit treft lucilia; het hart van haar kind moet voor 't minst niet van haar vervreemd worden. Zij bezoek hare zuster, de nagenoeg stervende, en alle ijverzucht is weg. Corinna gaf aan hare zuster regt verstandige, hartelijke aanwijzing. ‘Zoo ik nog vooruitzigt had lang te leven,’ zeide zij, ‘zou ik hiertoe niet in staat zijn; maar daar ik eerlang moet sterven, is het mijn eenige wensch hier op Aarde, dat oswald in u en zijne dochter eenige trekken van mijnen invloed herkenne, en ten minste nooit één gelukkig oogenblik van rein gevoel smake, zonder aan corinna te denken.’ Dagelijks kwam nu de jongste zuster bij de oudste, en leerde haar met de aanvalligste bescheidenheid en eene nog aanvalliger kieschheid de kunst af, om haar te gelijken, die oswald het meest bemind had. De ongelukkige gaf aan Italië nog een laatst vaarwel; maar dien Zwanenzang kon zij zelve niet meer uitvoeren, men las dien in haren naam en in hare tegenwoordigheid. Ook nelvil was daar tegenwoordig, gelijk ook kort daarna bij haren dood. Hij begeleidde het lijk naar Rome; sloot zich voorts te Tivoli in eenzaamheid op. Eindelijk, echter, bragt gevoel van ge-
{==435==} {>>pagina-aanduiding<<}
negenheid en pligt hem weder tot zijne echtgenoote en kind, en zij keerden te zamen naar Engeland terug.
Zie daar, Lezer! het hoofdbeloop van een werk, hetwelk wij waarlijk niet zeggen kunnen, of 't ons meer wegens de treffende, heerlijke beschouwingen van volkskarakter, natuur en kunst, dan als roman behaagt. Wij durven iederen mensch van gevoel en smaak door hetzelve een zeer groot genoegen beloven, en twijfelen niet, of het zal boven verre de meeste romans en gewone reisbeschrijvingen een aantal Lezers vinden. De aanmerkingen van de Schrijfster zijn weder weinige, en die van den Vertaler van weinig belang.




Prognosticatie van Johannes Lichtenberg, Kathuizer Munnik van de XVde Eeuw; met Aanmerkingen uitgegeven, door A. Fokke, Sz. Te Amsterdam, bij J. van der Hey. 1810. In gr. 8vo. 15 Bl.

‘Alleen om aan te toonen, dat de zamenloop van omstandigheden somtijds gelegenheid kan geven, om eene Prognosticatie, die in den tijd, toen zij gedaan werd, volstrekt geene toepassing konde hebben, op veellater voorgevallene gebeurtenissen toepasselijk te kunnen maken,’ werd de navolgende Voorzegging, getrokken uit het zeldzaam voorkomend Werkje: De Ondergang des Roomschen Arends, gedrukt te Amsterdam, voor Crispijn de Passe, in den jare 1642, door den Heer a. fokke sz. in 't licht gezonden:

Wanneer den Arend zich zal aan den Lelij binden, 
Dan zal men haast den val van 't welig Rome vinden. 
Der Franken Koning dan zijn vleugels zoo verrekt, 
Dat hij gansch Duitschland tot Beschermheer verstrekt. 
De Vorsten, die in 't Noord en naar den Middag wonen, 
Die zullen, tot zijn' wil, gewillig zich vertoonen. 
Dus zal een ieder, met verwonderen, bezien, 
Wat vreemde dingen dat in 't Duitsche Rijk geschiën. 
De Kerken, die dus lang in dwang besloten waren, 
Zijn vrij; men hoort er weer het zuivere verklaren 
Van 't Heilige geloof; de Pauselijke magt 
Is uit, en door Gods roê geheel tot niet gebragt. 
Dan zal de Toren van Castiliën ook beven, 
Hier komt de kloeke Leeuw zijn heilig boek ons geven, 
Nu trilt een magtig huis en waggelt tot een val, 
Dan roept men heel verheugd: 't is Vrede overal! 

Of nu de in den aanvang dezes berigts medegedeelde bedoeling belangrijk genoeg zij, om de afzonderlijke uitgave dezer brochure, nog wel met een fraai gegraveerden titel versierd, te wettigen, mogen onze Lezers beoordeelen. De

{==436==} {>>pagina-aanduiding<<}
bijgevoegde ophelderende aanmerkingen althans zijn van weinig belang. Mogt intusschen het slot der Voorzegging spoedig vervuld worden!

Genethliologische en Biolychnische Tafelen, om den juisten dag der bevalling van eene zwangere vrouw te bepalen, en den waarschijnlijken duur van 's menschen leven in ieder' ouderdom te berekenen. Te Amsterdam, bij P.G. en N. Geysbeek. In 12mo. 24 Bl.

Indien wij nog aan het vrijen dachten, maakten wij van dit boekje gewis een Cadeau aan onze Jonkvrouw Liefste. Het deed ons altijd leed, dat de kwaadsprekende wereld veel naauwkeuriger rekent dan zoo menig beminnelijk meisje. En wat zou de lieve twijfelende onnoozelheid doen? Zij stelt het raadvragen en biechten aan moeder, of eenige andere vrouw van ondervinding, van dag tot dag aluit; en als zij dan eindelijk niet langer twijfelen en zwijgen kan, schrikken ouders en vrijer, daar het zoo laat is, er geweldig van. Overigens is dit boekje ook voor werkelijk en in tijds gehuwden een aangenaam geschenk; van 1 Jan. tot 31 Dec. staat hier zeer naauwkeurig met dag en datum berekend, wanneer het vrouwtje moeder worden zal, indien zij op dien of dien dag ontvangen heeft, en op dien of dien dag leven voelt. Alleen het Schrikkeljaar heeft de steller vergeten; doch dit verschil is gering, en, als zij het voorafgaand kort berigt inziet, kan zij zich naauwelijks eene enkele week vergissen. Voor eene tweede kraam is dit werkje minder noodig; die in dit geval zijn, kunnen de rekening anders, en des noods, zoo als de boer, met een krijtje aan den balk in de bedsteê doen. - De Biolychnische tafelen zijn van minder belang, of het moest voor de Aanstaande zijn, die nieuwsgierig is, hoe lang de oude rijke vrijer nog leven kan. Zij bevatten eene kansrekening van den nog waarschijnlijken leeftijd, als men reeds zoo of zoo oud geworden is, van o jaren af tot 85 toe. B.v. wanneer het achttienjarig meisje eenen man van zestig jaren huwt, zoo is die jonge schoone waarschijnlijk nog elf jaren en eene maand, van haren waarschijnlijk nog vier-en-dertig-jarigen en acht-maandigen leeftijd, met hem opgescheept. Echter waarschuwen wij onze Lezeressen, dat deze rekening (al is zij dan ook van den beroemden buffon) niet zoo volkomen zeker als de straks genoemde is. Zoo dat wij het maar voor de helft eens zijn met het volgend dichtje, dat (misschien wel
van een' der Uitgevers zelven) in het exemplaar, hetwelk ter aanmelding voor ons ligt, verdwaald schijnt:

Men sla zijn oog op deze blaân, 
En daadlijk kan men zich voorspellen, 
Wanneer men naar de vroedvrouw gaan, 
Of zijne doodkist moet bestellen. 






{==437==} {>>pagina-aanduiding<<}

Algemeene Vaderlandsche Letter-oefeningen.

Proeve over eene Godsdienstige beschouwing der gebeurtenissen in onzen tijd, of Rust-uren gedurende den Oorlog. Den Vrienden en Leeraren van den Godsdienst toegewijd, door August Hermann Niemeijer. Te Zaandam, bij H. van Aken. In gr. 8vo. 215 Bl.

Een werkje, dat bij velen welkom wezen zal; want wie snakt er niet naar Godsdienstigen troost in den tegenwoordigen tijd! Het is van den te regt zoo beroemden niemeijer, die zelve zoo veel zag, leed en ondervond. Het geeft ons zijne beschouwingen bij den druk der tijden. De Vertaler geeft ons hope voor het vervolg op eenige bijdragen van zijne eigene hand, waartoe wij hem gerust durven aanmoedigen. Het bevat twaalf kleine opstellen; vooraf gaat eene Opdragt aan hermodion, en bevat het berigt, hoe de Schrijver zijnen tijd doorbragt en het had bij het stilstaan van zijn werkzaam leven en geliefde bezigheid. Hij herinnert aan de Otia van zoo menigen edelen Griek en Romein, ook in zoodanige erge tijden, wanneer zij zwegen omdat zij niet meer spreken mogten, en rustten omdat hen het werken geweerd was. Met weemoed zagen zij wel op het voorledene, maar verkwikten zich met de herinnering, en de hoop van betere dagen voor de nakomelingschap. Ook gingen zij aan de bronnen der oude wijsheid, en leefden met hunnen geest in een rijk, dat aan geene verwisseling van tijd, aan geene schokken door menschelijke magt onderworpen is. En wij genieten nu nog menige heerlijke vrucht van hunne afzondering. Zoo deed ook niemeijer; hij leefde veel onder de gedenkschriften van den ouden tijd; en het bepeinzen der geschiedenis, die zoo duidelijk bewijst, dat er niets nieuwt is onder de zon, doet veel om bedaard en regtvaardig te blijven bij de beoordeeling van het tegenwoordige. Maar

{==438==} {>>pagina-aanduiding<<}
natuurlijk wordt dan de vraag, hoe zich in vroeger tijd de betere menschen gehouden en gerust gesteld hebben over het gelijksoortige, dat het leven der arme stervelingen verbitterde. De verhalen van hun leven en hunne werken leeren dit. De Tusculanen van cicero, de schriften van sallustius en tacitus b.v., ook de Dichters, de tragische, zelfs de lyrische, ziet daar de vrienden en gezelschaphouders van den Schrijver in de treurigste dagen. Zulk eene verkeering wordt meerder behoefte, naar mate de wereld rondom ons onwaardiger en terugstootender wordt. De gesprekken over hetgeen gebeurt en gebeuren zal zijn wel natuurlijk, en ook hij, die wegens gestadige misleiding voorneemt niets meer te willen weten, leent toch van tijd tot tijd al weer gaarne het oor aan zijne bedenkelijke of hopende vrienden. Het is te vergeven, dat de door 't noodlot hard getroffene in de toekomst dringen wil, en 't is zelfs weldadig dat de hoop hem niet op eens verlaat. Maar het eeuwige eenerlei der gewone gesprekken over den tijd is vervelend en ijdel; uit zulke kringen sluipt men gaarne weg. ‘In onze magt staat het toch niet, de gebeurtenissen in de wereld te bestieren; en hoe verlegen zouden wij ook dikwijls zijn, wanneer wij in eenig geval over dat beslissen moesten, wat voor het geheel het heilzaamste is. Het minst past het ons, wier beroep het leeraren is, zonder bijzondere aanleiding of noodzakelijkheid, buiten de palen van dit beroep te treden. Des te meer echter is het, dunkt mij, juist in zulke tijden als de onze, een heilige pligt, ons eigen hart, en, zoo veel wij in staat zijn, ook anderen te bewaren, dat de uitwendige wereld niet den inwendigen mensch verwoeste, wien zij veeleer bevestigen en volmaken moet.’ Het allergrootste onheil, dat de beroering der tijden kan voortbrengen, is, bijaldien zij den mensch het
geloof aan eenen God, die de wereld regeert, en de achting voor 's menschen geest, - die voor steeds toenemende veredeling vatbaar is, en zich onafhankelijk maken kan van alle omwentelingen van het zigtbare, - verliezen deed. Men verhoedt dit, als men zich maar niet afscheidt van het betere gezelschap der verhevene dooden of levenden, die van dit geloof doordrongen waren. Deze beoefening der Ouden vervult ons tevens met den diepsten eerbied voor het Christendom en deszelfs Goddelijken Stichter; want in het karakter van Christus, of in de

{==439==} {>>pagina-aanduiding<<}
schriften zijner leerlingen, vindt men ieder groot gevoelen van de deugdzaamste mannen der oudheid telkens treffend wederom.
‘Wat ik hier over gedacht, van tijd tot tijd ook wel in grootere en kleinere kringen medegedeeld heb, zend ik u hier. Noem het redevoeringen, - niet omdat juist alles, wat gij lezen zult, openlijk uitgesproken is, maar omdat ik mij, terwijl ik het nederschreef, eenen kring - hier en daar eenen bepaalden kring van menschen voorstelde, bij wien de herinnering hiervan nuttig had kunnen zijn. Noem het alleenspraken, - zij waren het indedaad zeer dikwijls in den eigenlijksten zin. Neem het stellig voor fragmenten van brieven, die naar hier en elders geschreven zijn geworden, zoo wij niet zelf dezen troost der mededeeling lang hadden ontberen moeten, zonder wel ooit vermoed te hebben, dat ook zulk eene ontbering mogelijk zijn kon. - Gij hebt weten willen, hoe ik mijnen langen rustdag verkort heb.’
Dus verre de Opdragt, waarover wij wat uitvoerig waren, omdat dezelve ons bekend maakt met het doel en den geest van geheel het geschrift. Korter nu over ieder opstel nog een woord: I. Verdediging van het philosopheren over de tijdsomstandigheden. Bedwelming, gedachtenloosheid, juist daar, waar zoo veel te denken valt, is af te keuren. Wat den verstandigen voegt, leert ons Pythagoras, als hij den naam van philosooph aan Koning Leon opheldert. Zoo als hij, dachten de verstandigsten en besten in alle eeuwen. Zij verzuimden daarom hunne bezigheden niet. - Maar men moet dan tot zelfdenken in staat zijn: een aantal menschen moest zich liever daarvan terughouden, wegens de beperktheid van hunnen geest; maar geenszins zij, die op eenen hoogeren trap van beschaafdheid zijn. De Egoïst plaatst zich op het slechtste standpunt voor de overdenking; de echte Patriot op het betere; de Wereldburger op het beste.
II. De Godsdienstige beschouwing van den tijd. Geloof aan eene allesbeheerschende Magt en eene allesgelijkmakende Regtvaardigheid, dit geloof is het wezen en de grondtoon in iederen godsdienstigen Het is aan allen gemeen. Noch de vrees noch de hoop zouden hulp bij God doen zoeken, zoo de mensch God in zijnen eigenen boezem niet gevoelde en vond. Maar hierbij moet komen de godsdienstige gezindheid, welke van het godsdienstig weten

{==440==} {>>pagina-aanduiding<<}
en meenen zoo geheel onderscheiden is. Deze wordt ontwikkeld. Voorts besloten met de aanwijzing, dat het denkvermogen moet ontwikkeld worden, om het geloof aan eene Voorzienigheid ook in de rede, niet enkel in 't gevoel, een' steun te geven.
III. Het waangeloof aan de Voorzienigheid. Het splitsen der Voorzienigheid heeft geenen grond. Het is waangeloof, aan eene onmiddellijke inwerking te denken, waar de natuurlijke oorzaken nabij liggen; - wanneer men zijne beschouwing der gebeurtenissen tot de beschouwing der Voorzienigheid maakt, - of volhoudt, dat de Voorzienigheid door groote, zeer zigtbare gebeurtenissen, hare goed- of afkeuring te kennen geeft. Dat wij de wegen voorschrijven, den tijd bepalen, wagen te spreken van dat, wat God doen moet, voor onmogelijk houden, wat nogtans dagelijks geschiedt, dit is waan.
IV. Het regte geloof aan de Voorzienigheid. Er is onafgebroken zamenhang tusschen oorzaak en werking; maar wat de werktuigen voor het tegenwoordige of de toekomst uitrigten, en wanneer gebeuren zal, wat dikwijls eeuwen vroeger wordt voorbereid, kan de mensch niet uitvinden; het regte geloof is vertrouwen op de oneindige Wijsheid, en geenszins de waan, dat deze door wonderwerken goed zal maken hetgene de menschen bederven. In de zedelijke wereld geschiedt zoo min, als in de natuurlijke, iets bij toeval. Veel is den onbevooroordeelden opmerkzamen geest op het voorledene niet onverwacht. Volgens de eeuwige orde moet alles, wat de kiem zijner verwoesting in zich draagt, vergaan. Alles, wat enkel werking van physieke natuurwet is, - het moge ligchamelijk of geestelijk zijn, - gaat zijnen onophoudelijken gang; maar midden in de stormen des tijds openbaart zich het goddelijke in den mensch het heerlijkst, en voor hem, die tot eene andere wereld dan deze verwoestbare behoort, verandert zich alles in heil en zegen. De Voorzienigheid voedt onder en door alles ons op. Het Rijk van God is niet buiten maar binnen in ons. Gelooven en niet zien, en zijn waar inwendig Ik redden, is de hoofdzaak.
V. De godsdienstige beschouwing der toekomst. De hoop op algemeene vordering der menschheid hier op aarde tot verbetering is ongegrond. Wij bidden om het ware rijk Gods; maar de onheilen in de natuur zullen nimmer ophouden, ook niet die, welke uit de menschen en hun bederf voortkomen; de eerste kiem wordt met de menschen

{==441==} {>>pagina-aanduiding<<}
zelve geboren. Het is de bedoeling des Scheppers, dat uit den strijd van den geest met het zinnelijk deel eerst het nieuwe leven ontstaan moet, waartoe wij hopen, dat zich vroeg of laat alle verheffen zullen, zoo niet hier, toch in eenen toekomenden toestand van volmaakte ontwikkeling. Maar de tijden zullen zich wel gelijk blijven; niets nieuws onder de zon. Tot het geloof, dat ook het ergste zijn' tijd, en het verschrikkelijkste maat en eindpaal heeft, behoeft men juist geene bijzondere godsdienstige gezindheid; maar in alles de hand Gods te zien, en in 't geen gekomen is en nog komen zal wijsheid en goedheid te aanbidden, geeft vrede der ziel; het doet onder alles met moed werken tot eenen beteren toestand der dingen, en voor het ware en goede. Vrome gelatenheid en onvermoeidheid in het werken.
VI. De godsdienstige treurigheid in tijden des ongeluks. Ongevoeligheid is geen godsdienst; maar de treurigheid van een rein en vroom gemoed onderscheidt zich van de treurigheid der wereld. De godvruchtigen zijn niet boven de behoeften des uitwendigen levens verheven, en zij worden beperkt ten aanzien der weldadigheid, hunne schoonste neiging. Maar aardsche bezitting en eer was hun het hoogste niet; gelijk hunne vreugde eene andere is, zoo is ook hunne treurigheid het gevolg hunner verijdelde verwachtingen, hunner vernietigde vreugde in het opkomen van het goede. Jezus zag de stad aan, en weende; men schame zich dan zijne tranen niet.
VII. Het ongodsdienstige van den slaafschen geest. Hoe gaarne zouden wij geheel dit stuk afschrijven! Slechts hier en daar een enkel woord: ‘De waarde der menschelijke natuur wordt vernietigd, wanneer de zedelijke vrijheid in denken en uitdrukken van datgeen, wat gedacht is, aan de physieke magt opgeofferd, en de mensch een knecht der menschen worden moet.’ - ‘De godsdienstige mensch weet alleen dit, dat hij werken moet op zijne plaats, zoo als het hem het best toeschijnt naar zijn doorzigt. Daarbij echter weet hij ook, wiens hand hij de leiding der groote wereldgebeurtenissen overlaat, en is wel te vreden, dat niet hij over het lot van eenigen te beslissen heeft, aan wier zijn of niet zijn misschien het lot van millioenen hangen kan.’ - ‘In eenen tijd, waarin zoo veel voortreffelijks gevaar bedreigt, zoo veel wat door groote inspanningen verkregen was verloren schijnt te gaan, is het beroep des Leer-
{==442==} {>>pagina-aanduiding<<}
aars en Schrijvers een waarachtig goddelijk beroep, en het ware het allertreurigst verschijnsel, wanneer ook zij, door eenen slaafschen geest overmeesterd, ergens Afgoden des tijds huldigen wilden.’ - ‘Zorgt, dat zoo niet de menschheid, toch de edeleren des geslachts op hunne hoogte behouden worden. Verklaart u gerust tegen alles, wat hun geestelijk opwaarts streven, dat alleen het ware is, stremmen kan, het heete dan, hoe het wil.’ - ‘Is 't het opbloeijende geslacht, dat gij beschaven wilt - ô! zoo u het welzijn der nakomelingschap heilig is, zoo redt het, zoo lang het nog tijd is, van de verslapping der grondbeginselen, en wekt in hetzelve, eer de wereld het reine gevoel voor regt en onregt in hetzelve verwoest, het schoone gevoel voor de deugd op, waarvoor de ouderdom der opkomende kracht en der jeugdige verbeelding zoo vatbaar is. Niet de
onderwerping onder dat, wat onveranderlijk schijnt, niet de onderwerping moet men der jeugd prediken. Men moet haar door het beeld eener betere toekomst, die immers zoo dikwijls reeds het gevolg van een treurig tegenwoordig was, moed inboezemen, om tegen de onheilen van den tegenwoordigen tijd te kampen; men moet in haar den vrijen krachtigen geest te onderhouden zoeken, die meer dan eens het geslacht gered heeft. Door menschen heeft ten allen tijde de Voorzienigheid de menschen geholpen. Het Goddelijke zelfs kon alleen in menschelijke gestalte verschijnende op hen werken. Tijd en uur, waarin de strijd tot overwinning voeren moet, wordt boven de starren bepaald; het ontbreke onder hen maar nimmer aan strijders, steeds toegerust tot den strijd.’ - ‘Niemand geloove, dat alleen door de magt der wapenen, of door de bevelen der heerschers, de natien gevormd of hervormd worden. Menschen, in wie de geest der wijsheid en des verstands woonde, hebben even groote dingen voortgebragt, als de grootste helden en veroveraars, en, naar de duurzaamheid en de waarde berekend, veel meer.’ - ‘Leeraars van den Godsdienst, Opvoeders der Jeugd! - gaat het eerst voor in iedere deugd,’ (waarin aanmoediging noodig is,) ‘in de zelfverloochening, in de gewillige deeling in allen nood, in het geduld, in de onderwerping onder alles, wat God beschikt, in de zachtmoedigheid en gematigdheid, ook jegens den vijand; maar dan ook in de onwrikbare

{==443==} {>>pagina-aanduiding<<}
standvastigheid van grondbeginselen en moed, onder alle wisselingen des geluks die deugden vrij te bekennen. Zoo dachten die getuigen en martelaars der waarheid in alle eeuwen, door wie voor ons licht en vrijheid van geest gered is; nu reeds lang heengegaan naar de geesten der volmaakte regtvaardigen, echter als leidende starren u voorlichtende in de doolwegen des levens. Wordt hun gelijk, en wordt nimmer knechten der menschen!’
VIII. De godsdienstige beschouwing des doods. Geené onverschilligheid voor het leven, - geen verlangen uit misnoegen of moedeloosheid. Het oogenblik, waarin de mensch het ware, het goede, het goddelijke aanvaardt, begint in hem een eeuwig leven. Het tijdelijk leven mag, moet altijd dierbaar zijn, wanneer maar de zwakke zinnelijke natuur niet zoo vele overmagt verkrijgt, dat zij in staat geraakt om het leven te koopen door iets, wat den mensch vernedert. Hij verliest zijn waar leven, die het voor zichzelven of de zijnen om snooden prijs behouden wil.
IX. Vertroostende blikken op de menschheid in tijden van algemeen ongeluk. Het is niet billijk, het geluk en de ellende op aarde te berekenen naar dat, wat juist ons, of hen, in wien wij belang stellen, ontmoet. Ons vaderland is de aarde niet: en midden onder de ellendigen zijn ook nog plaatsen, familien, waar de ramp of niet of minder treft. Ook daar de ramp gewoed heeft, merken wij somtijds binnen kort, hoe veel beter het er is, dan wij verwacht hadden. Hoe veel geluk des huisselijken levens overal nog! - Maar juist dit Familiegeluk wordt in tijden van oorlog zoo veelvuldig verwoest? Men rekene niet valsch! Wat nimmer regt verbonden was, scheidt zich ook eigenlijk nimmer door de verwijdering des ligchaams. - Het stille rijk der Wetenschappen is er altijd, overal. Het licht der kennis zal niet ondergaan, al verbergt het zich ook hier en daar achter wolken. Men kan eenige verkondigers der waarheid tot zwijgen brengen, hun uitgesproken woord klinkt echter, als eene zich steeds herhalende echo. - Wat de zedelijkheid betreft, zoo kan alleen God de betrekking van de winst tot het verlies beoordeelen. En wie kan altijd bepalen, hoe veel of weinig deel de gebrekkelijkheid der natuur, of het eigene vrije besluit, heeft aan de gruwelen, die wij zien? Jezus menschenliefde werd niet verzwakt door het dagelijksch

{==444==} {>>pagina-aanduiding<<}
gezigt van een volstrekt bedorven schijnend geslacht. De eeuwige wijsheid leidt de menschen tot hunne bestemming langs verschillende wegen. - De behoefte van den Godsdienst zal ook niet verloren gaan. God en de kracht des geloofs aan zijne magt en goedheid waren ook in onze dagen zigtbaar. Het heeft duizenden ondersteund. enz.
X. Vertroostende blikken in de Natuur, in tijden van ongeluk. In dat heiligdom Gods vindt men zijnen vrede weer; in alles gevoelt men daar de nabijheid van den Onzigtbaren; ook het kwaad verschijnt in een zachter licht. Hij, die alles in de natuur bestiert, is toch wel in staat in de menschenwereld orde en zamenhang te onderhouden. De mensch is wel vrij; maar zijne vrijheid is toch slechts de vrijheid van afhankelijke schepselen. Zoo wordt men geruster. Ook de onderwerping wordt ons hier gemakkelijker. - Nog andere vertroostende stemmen spreken door de natuur; men leert bij haar vergeten, wat achter ligt. enz.
XI. De onafhankelijkheid van den geest van de wisselvalligheden des uitwendigen levens. Onafhankelijk blijven de grondbeginselen van eenen geest, die overal slechts doen wil, wat hij als Gods wil erkent. Het uitwendige streven en werken volgt de grondbeginselen. Er is geen tijd, waarin het staande houden van zijne zelfstandigheid, zijn geloof, zijne deugd, onmogelijk is. Dit geeft vrolijken moed, verhevenen inwendigen vrede.
XII. Twijfeling en vertrouwen. ‘Ik heb nimmer op het aardsche gebouwd. Het moge dan verzinken - mijne hoop rust toch op eenen vasten grond! Uit de eindigheid zie ik naar het oneindige - het neemt mij op, wanneer aarde en hemel voor mij verdwijnen!’

Wij onthouden ons opzettelijk van iedere aanmerking op eene of andere uitdrukking en leiding van gedachten van den waarlijk grooten, waardigen Man, en wenschen zeer, door het aanstippen van het een en ander vele Lezers te hebben uitgelokt. Het werkje is niet voor allen, maar voor denkende Christelijke hoofden en harten geschikt. - Wat het Hollandsch kleed betreft, wij plaatsen den Vertaler in den gradus comparativus; dat zegt: in den tweeden of middelsten rang.





{==445==} {>>pagina-aanduiding<<}

De Leer der Gereformeerde Kerk naar den leidraad van de Heidelbergsche Catechismus verklaard en toegepast ter onderwijzing en stichting van Ongeleerden door Fokko Liefsting, Predikant te Rauwerd en Eernsum. IIde Deel. Te Leeuwarden, bij J.W. Brouwer. In gr. 8vo. 451 Bl.

Wij hebben dan nu, bij het tweede Deel dezer verdienstelijke Catechismus-verklaring, den naam van den achtingwaardigen Schrijver, op den titel, vóór ons. De Eerw. liefsting blijft zichzelven, in de wijze van behandeling der daarin voorgedragene Godsdienstleer, gelijk (*). Men ontmoet ook hier, allerwegen, vrijmoedige aanmerkingen, over den leertrant in dit Onderwijsboek, en verscheidene daarin opgenomene denkbeelden, waaraan opgeklaarde en met de regte uitlegkunde der Heilige Schrift vertrouwde Godgeleerden, hoezeer anders instemmende met de karakteristieke leerstellingen van het Hervormde Kerkgenootschap, niet wel hunne toestemming kunnen geven; als daar zijn, de verklaring van den Artikel, nedergedaald ter helle, Zond. XVI. de beschrijving van de algemeene Christelijke Kerk, Z. XXI. de onvoldoende redenering tegen de Roomschgezinden, omtrent de verdienstelijkheid der goede werken, Z. XXIV. de beschrijving van Sacramenten in het algemeen, Z. XXV. de zinnelijke voorstelling van afwassching der zonden door den doop, Z. XXVI. en verscheidene ongepaste uitdrukkingen over de vereeniging van het ligchaam en bloed van Christus met brood en wijn, in het avondmaal, Z. XXVIII, XXIX, XXX.
Wij kunnen echter niet nalaten, tot geruststelling van hen, die hieruit argwaan, omtrent des Schrijvers regtzinnigheid, zouden kunnen opvatten, er bij te voegen, dat, daar het pas geeft, de onderscheidende leerbegrippen der Hervormden rondelijk verklaard en gehandhaafd worden; als bij voorb. de leer der praedestinatie, op wijsgeerige gronden, bl. 162. de leer van de eeuwige Godheid van den Heiligen

{==446==} {>>pagina-aanduiding<<}
Geest, bl. 121. Het verwonderde ons aldaar, voor het laatstgenoemde leerstuk, ook het gezegde van David, waar zou ik henengaan voor uwen Geest? bijgebragt te zien.




Spreuken, Opgaven, Overwegingen, Bepalingen, Gronden. Door W.E. de Perponcher. Te Utrecht, bij J. van Schoonhoven. Voor rekening van den Autheur. Iste Deel, 208 Bl. IIde Deel, 294 Bl. In 8vo.

Wanneer ons zoodanig een man, als de geachte Schrijver, losse invallende gedachten tot ernstig nadenken opgeeft, is het wel zeker, dat die alle der bedaarde overweging dubbel waardig zijn. Wij ontvangen hier nog meer; meer dan één denkbeeld is uiteengezet en ontwikkeld, en wij vonden veel, dat wij den titel van wijsgeerig geschied- en staatkundige beschouwingen zouden geven; veel, dat vol is van leerzame waarschuwende of troostrijke wenken. En overal vonden wij Godsdienst en Christendom. De aard van het werkje gedoogt geene opgave van den inhoud; het heeft ook geen aaneengeschakeld verband. Maar de vriend van nadenken en ernst heeft het gaarne in een tusschenuur bij de hand, en erlangt ook telkens, wanneer hij het al weder in handen neemt, overvloedige aanleiding, en plaatst deze opstellen, derzelver doel in aanmerking nemende, vooral in geenen minderen rang dan een van des beroemden mans vroegere geschriften.
‘Ik ben nu in mijn Neegenënsestigste jaar getreden. Ik heb dus tijd gehad, om veel te zien, en te ondergaan; om de waereld te leeren kennen, den aart der zaaken te onderzoeken en eenige ervarenis op te doen. Ik heb ook daadlijk nagespoord, overwogen, en op de proef gesteld. Ik heb geleefd in eenen tijd van voorspoed en rust, in eenen tijd van bestendigheid, zou ik haast zeggen, zoo ver die op aarde plaats hebben kan. Vervolgens zijn ons tijden van onrust en tegenspoed, ja van wisselvalligheeden zonder weergaâ, te beurt gevallen. Dertig jaaren ongestoord huwlijks-geluk mogt ik genieten, met vijf kinderen zag ik mij omringd; in vijf weeken droeg ik 'er drie naar 't graf! Door 's lands

{==447==} {>>pagina-aanduiding<<}
beroeringen heb ik verliezen geleeden, moeite en kwellingen ondergaan. Ik ben in eenig aanzien geweest; ik ben tot niets vervallen. - Na dit alles zag ik mijne Vrouw, de troost en vreugd mijnes leevens, mijne steun en toevlugt, in alle wederwaardigheden, zij die in al mijn leed deelde en nimmer over den last, dien 't op haare eige schouderen bragt, klaagde; uit mijne armen weggerukt! - Dan genoeg! - Onder allen deezen heb ik altoos en eenpaarig dit besluit moeten maaken, en 't ook, in alle jaaren, in alle tijden, onder alle omstandigheeden, en bejeegeningen, bij bestendige ervarenis, proefhoudend, ja alleen proefhoudend, gevonden: “De vreeze des Heeren is 't beginzel der wijsheid; de leer van Jesus is de eenigste en zuivere bron van waarheid en geluk; zij is de eenigste, veilige Gids, en toereikende troost, en kragtdaadige waarborg, beiden tegen overmoed en ontmoediging, in Jeugd en Ouderdom, in voor- en tegenspoed, in leeven en dood!” Ja in hem alleen kan ik nog juichen! Wie anders denkt; - mijn hart bloedt, over hem; want het ongeluk mijner medemenschen is mijne grievendste ziele-smart.’
Tot zoo ver de Schrijver, en tevens de geest van dit geschrift. Althans men kent denzelven uit dit weinige beter, dan uit het mededeelen van een' of anderen grooteren of kleineren brok. Eenige weinige Dichtstukjes vullen de laatste bladzijden van ieder Deel; terwijl bij het tweede voor beiden een bladwijzer gevoegd is, waardoor men gemakkelijk naslaan kan hetgeen de aandacht bijzonder trok en men bij deze of gene gelegenheid zich in het geheugen wil terug roepen.




Bijdragen ter bevordering van huisselijk geluk. Naar het Hoogduitsch van C.C. Sturm, door W.G. Reddingius, Predikant te Dronrijp. Te Groningen, bij W. Zuidema. In gr. 8vo. 124 Bl.

Men erinnert zich de Bijdragen ter bevordering van eene verstandige opvoeding der Kinderen, naar het Hoogduitsch van g.j. petsche door den arbeidzamen reddingius in 't licht gegeven. Op soortgelijke wijze is nu door dezelfde hand ook dit Stukje, bevattende eene vrije navolging van eenige Predigt-entwurfe

{==448==} {>>pagina-aanduiding<<}
uber die Sonn- und Festtags Evangelien van den onder ons, sedert lang, met achting bekenden Hamburgschen Predikant sturm, vervaardigd. 't Oorspronkelijk werk van dezen Schrijver nu niet bij de hand hebbende, kunnen wij niet beöordeelen, in hoe verre wij den arbeid van dezen Eerw. Schrijver hier voor ons hebben. De Heer reddingius moet daarin al vrij wat veranderd hebben, dewijl hij zegt: ‘Ik heb deze Bijdragen, uit sturm's werk ontleend, nog minder woordelijk, dan die van petsche, overgebragt; hier en daar veel bij zijne gezegden gevoegd, om die nader uit te breiden, te ontwikkelen en te bevestigen; de stukken, door hem geleverd, ingerigt tot het bijzonder doel, de bevordering van huisselijk geluk, wanneer hij daarbij dit somtijds niet zoo bepaaldelijk beöogd had; en niet zelden zelfs heb ik de vrijheid genomen, iets van 's mans arbeid geheel om te werken, en dat wel voor de helft met mijne eigene gedachten te vermeerderen.’ Hoe 't daarmede zij, er zijn, in deze Bijdragen, vele goede gedachten, gepaste erinneringen en verstandige raadgevingen bijeenverzameld, die regt geschikt zijn, om godsdienstig gevoel op te wekken en te versterken, en daaraan, ter verkrijging en bevestiging van huisselijk geluk, de vereischte rigting te geven. Zij vooral, die niet gaarne uitvoerige schriften over godsdienstige onderwerpen lezen, zullen behagen scheppen in de beknoptheid, waarmede hier verscheidene allergewigtigste onderwerpen behandeld worden. Men vindt in deze Bijdragen niet minder dan dertien onderscheidene stukjes over verschillende onderwerpen. Er valt zeker over de meesten derzelven veel meer te zeggen; en dit is ook, in grootere werken over de Zedeleer, en, ten aanzien van onderscheidene bijzonderheden, in meer uitgewerkte Leerredenen en andere ter bevordering van werkdadig Christendom ingerigte schriften, overvloedig geschied. Elke
bijdrage, intusschen, tot zoodanig voortreffelijk doel, waarmede dit werkje is vervaardigd, verdient dankbare aanbeveling. Wij wenschen hartelijk, dat het, in vele huisgezinnen, met de meeste vrucht gelezen, en de achtingwaardige Predikant van Dronrijp aangemoedigd worde, om meer dergelijke Bijdragen, zonder overhaasting evenwel, te leveren.






{==449==} {>>pagina-aanduiding<<}

Joannis Luzac Lectiones Atticae. De διγαμίᾳ Socratis Dissertatio. Libri edendi curam post mortem Auctoris suscepit et praefatus est Janus Otto Sluiter. Lugd. Batav. apud S. et J. Luchtmans. Form. Quart. Pag. XLII. 318.

De Hoogleeraar j. luzac had in het jaar 1792, achter het tweede stukje zijner Exercitationes Academicae, tot eene thesis gesteld, ‘dat er onder de Peripatetische Wijsgeeren, die naar veelweterij streefden, (met name heraclides ponticus, hieronymus rhodius, hermippus, satyrus en anderen,) sommigen geweest zijn, wier bedriegelijk gezag de Schrijvers der Wijsgeerige Geschiedenis, vooral diogenes laertius, een' man van gering oordeel, bedrogen heeft; en dat onder de door hen verzonnen onwaarheden het verdichtsel aangaande de twee vrouwen, welke socrates op denzelfden tijd zou gehad hebben, van 't welk porphyrius bijzonder aristoxenus als vermelder opgeeft, eene eerste plaats bekleedt; want dat deze beschuldiging tegen dien Wijze, zoo als ook eene dergelijke tegen euripides, waarvan gellius gewag maakt, eene loutere lastering is.’ - In het daarop volgende jaar gaf de Heer w.l. mahne, destijds leerling van den Hoogleeraar wyttenbach aan het Athenaeum te Amsterdam, zijne Diatribe over aristoxenus in het licht, in welke hij op twee plaatsen, pag. 87 en 94, de bovengemelde stelling, zonder den naam van den Heer luzac te noemen, op eene afkeurende en berispende wijze aanduidt en wederspreekt. Om dus zijn geuit gevoelen tegen den niet zeer bescheiden' aanval van den jeugdigen mahne of deszelfs leermeester wyttenbach te verdedigen, besloot de Heer luzac, zijne voorgenomene verklaring van de wetten en zeden des Atheenschen staats te beginnen met eene Verhandeling over het dubbelde huwelijk van
socrates, en bij die gelegenheid het huwelijksregt der Athenienzers op te helderen. Dit zijn besluit heeft hij in het aangekondigde Werk slechts gedeeltelijk ten uitvoer gebragt, daar hetzelve alleen over dat dusgenoemde dubbelde huwelijk handelt. Zijn betreurenswaardig uiteinde heeft hem verhinderd, het overige gedeelte te voltooijen. Mogelijk zelfs zouden wij, al had de Voorzienigheid hem bij het rampzalig onheil der stad

{==450==} {>>pagina-aanduiding<<}
Leyden gespaard, die voltooijing toch niet gezien hebben, daar zijne verzwakte gezondheid, en vooral zijn gebrekkig gezigt, hem, gelijk uit het slot dezer Verhandeling blijkt, noodzaakten, het Werk hier af te breken, of misschien zijne ligchaamskrachten nog eens mogten hersteld worden. Intusschen had hij ten minste dit gedeelte ten einde gebragt, en wij zijn aan de zorg van zijnen waardigen leerling, den Heer j.o. sluiter, Hoogleeraar te Deventer, deszelfs uitgaaf verschuldigd.
De Heer luzac was voornemens, deze zijne Verhandeling aan zijnen hooggeachten Vriend, den Heer m. temmink, op te dragen. Hierom heeft de Heer sluiter, aan welken door de Heeren e. luzac, broeder van den Hoogleeraar, c. de gijselaar en j.c. souchay, Executeurs van s overledenen testament en voogden zijner kinderen, de uitgave van dit nog gedeeltelijk onafgedrukte Werk was opgedragen, voor hetzelve een' Brief aan den gemelden Heer m. temmink geplaatst, waarin hij, door eene schets van het karakter, de kundigheden en verdiensten van zijnen beminden en hooggeachten leermeester, deszelfs nagedachtenis op eene waardige wijze vereert. De schoonheid van stijl en de bescheidenheid bij zekere kiesche punten doen bijzonder eer aan de kunde en het karakter van den Heer sluiter.
Op dezen Brief volgt eene korte Voorrede, waarin de Heer sluiter kortelijk de aanleiding vermeldt, die deze Verhandeling heeft doen geboren worden en aan dezelve den titel van Lectiones Atticae gegeven heeft. Van het een en ander hebben wij, in het begin dezer Recencie, reeds gesproken. Voorts berigt de Heer sluiter, dat hij, behalve den brief aan den Heer temmink, den inhoud van eenige Hoofdstukken opgemaakt, en den afdruk van het laatste gedeelte der Verhandeling bezorgd heeft, er eindelijk met de zachtaardigste bescheidenheid bijvoegende, dat hij door zulk een pligtbewijs aan zijnen geliefden leermeester niet wil gerekend worden, iemand te hebben beleedigd, of zich in een' twist te hebben gemengd.
Deze Voorrede wordt gevolgd van eene uitvoerige inhoudsopgave der Verhandeling, waardoor het gemis van een Register achter zulk een zaakrijk Werk eenigzins, schoon niet volkomen, vergoed wordt.
De Verhandeling zelve is in twee Afdeelingen (Sectiones) verdeeld. In de eerste wordt aangetoond, dat, daar de fabel aangaande het dubbelde huwelijk van socrates op

{==451==} {>>pagina-aanduiding<<}
tweederlei grond steunt, namelijk op getuigenissen en schriftelijke bewijzen, het met betrekking tot de getuigen zelfs onzeker is, wat elk hunner gezegd heeft; dat de getuigenissen onderling verschillend en tegenstrijdig zijn; dat de zaak daarenboven door het stilzwijgen van anderen twijfelachtig gemaakt en door de bijgevoegde omstandigheden en gevolgen wederlegd wordt; dat dezelve ook strijdt met de Geschiedenis, met het Atheensche Regt en met de Zeden, zoo als die op het Attische Tooneel voorgesteld zijn; dat er eindelijk geen twijfel is, of het verhaal dier getuigen kan met de waarheid niet overeenkomen: - dat de beide schriftelijke bewijzen, waarop de verdedigers dezer fabel zich beroepen, namelijk een Volksbesluit of Wet, te Athene vastgesteld, ten tijde van den Peloponnezischen oorlog, waarbij het dubbelde huwelijk zou zijn veroorloofd, en een geschrift, aan aristoteles toegekend, waarin van deze zaak melding wordt gemaakt; dat deze beide schriftelijke bewijzen of juist het tegendeel bewijzen, of ten minste niets afdoen. Tevens wordt getoond, (en dit was bijzonder het geschilpunt tusschen den Schrijver en den Heer mahne,) dat de Peripatetische Wijsgeeren, en met name aristoxenus, hieronymus rhodius en satyrus, dit verdichtsel in omloop hebben gebragt, van welke porphyrius het uit haat tegen socrates heeft overgenomen, wien vervolgens de Kerkvaders, bijzonder cyrillus alexandrinus en theodoretus cyrensis, gretig hebben nagevolgd, meenende, daardoor de zaak, die zij verdedigden, voordeel te doen.
Daar de Heer luzac in zijne bovengenoemde thesis het gezag der Peripatetische Wijsgeeren bedriegelijk genoemd, en hen van veelweterij beschuldigd had; en daar de Heer mahne, p. 94 zijner Diatribe, het eerste gedeelte dezer stelling eene grove dwaling had genoemd: zoo besteedde de Schrijver eene tweede Afdeeling zijner Verhandeling aan het betoog, dat, bij de verdeeldheid en den twist der onderscheidene Wijsgeerige Scholen, de navolgers van aristoteles in het lasteren eene voorname rol gespeeld hebben; dat hunne veelweterij daartoe heeft medegewerkt, bijzonder ten tijde van ptolemaeus philadelphus en vervolgens; dat aristoxenus, hieronymus rhodius en satyrus, die tot deze veelweters behoorden, door haat tegen socrates alle die lasteringen hebben verzonnen, welke aangaande dezen Wijze tot de nakomelingschap zijn overgebragt; welke uitspraak door de geaardheid van hun

{==452==} {>>pagina-aanduiding<<}
karakter nader bevestigd wordt. Voorts wordt aangetoond, hoe groot de haat van porphyrius tegen socrates, en zijne kwade trouw geweest is; met hoe groot eene ligtgeloovigheid of ligtzinnigheid hieronymus stridonensis, cyrillus en theodoretus, van de getuigenis van porphyrius gebruik hebben gemaakt; en eindelijk hoe onzeker en gevaarlijk het gezag der Kerkvaderen is ten aanzien van alles, wat tot de Geschiedenis der oude Wijsbegeerte betrekking heeft.
Dit alles, gelijk ook de eerste Afdeeling, wordt met eene groote uitvoerigheid behandeld, die van des Schrijvers diepe geleerdheid en schrander oordeel getuigenis geeft, terwijl vele tusschengevoegde aanmerkingen en onder aan geplaatste noten, tot de Grieksche Taalkunde, de Wetten en Gewoonten der Atheners en de Wijsgeerige Geschiedenis betrekkelijk, die geleerdheid en dat oordeel nog nader staven: zoodat wij, na het doorlezen van dit Werk, meer dan ooit het gewigt van het verlies van zulk een' man gevoelen en betreuren, en bijzonder ook bejammeren, dat het hem niet heeft mogen gebeuren, ook de derde Afdeeling dezer Verhandeling ten einde te brengen, waarin hij bijzonder zou betoogd hebben, dat het dubbelde huwelijk nooit te Athene, noch ergens in Griekenland geöorloofd geweest is, en dat het Volksbesluit of de Wet, waarop men zich in dezen beroept, tot eene geheel andere zaak betrekking heeft gehad, namelijk om het Atheensche burgerregt aan dezulken mede te deelen, die uit geen wettig huwelijk geboren waren. Volgens de korte schets, die de Schrijver aan het slot opgeeft, inhoudende de orde, waarin hij dit onderwerp dacht te behandelen, zouden wij daarin vele ophelderingen omtrent de huwelijkswetten en den toestand der onwettige kinderen te Athene gevonden hebben, hoedanigen een man als luzac, doorkneed, gelijk hij was, in het Attische regt, misschien alleen slechts geven kon. Dan, hij is niet meer, en, volgens het berigt van den Heer sluiter, zijn alle zijne aanteekeningen, hiertoe behoorende, gelijk hij zelf, bij de ramp van Leyden verloren geraakt. Intusschen met hetgeen wij hebben

Exegit monumentum aere perennius! 



{==453==} {>>pagina-aanduiding<<}

Tafereelen van den Griekschen Archipel, door Frederik Murhard. Iste Deel. Te Haarlem, bij F. Bohn. 1810. In gr. 8vo. 338 Bl.

Van dezelfde Hoogduitsche hand, als wij onlangs de Tafereelen van Konstantinopel ontvingen, zijn deze van den Griekschen Archipel. De Nederduitsche Tafereelen zijn door eene andere hand naar het oorspronkelijke vervaardigd. De goedkeuring, waarmede het Publiek de eerstgenoemde bejegende, wenscht de Schrijver dat ook aan deze moge te beurt vallen. In een paar woorden aan den Lezer geeft de Heer murhard te verstaan: ‘Het oogmerk van dit Geschrift is, een aanschouwelijk denkbeeld van dien schoonen Eilanden-groep mede te deelen, die onder den naam van den Griekschen Archipel bekend is. De zoodanigen mijner Landslieden, die zoo gelukkig waren deze bekoorlijke gewesten zelve te doorreizen, zullen zich, bij de lezing van dit Boek, in het genot der aangenaamste erinneringen herplaatsen, en anderen zullen, ten minste voor eenigen tijd, zich ook aldaar verplaatst vinden. Om, in menigerlei opzigten, de grootstmogelijke bevrediging te verschaffen, heb ik mijne eigene ervaring zusterlijk met die van anderen gepaard, en, terwijl ik mijne eigene afzonderlijke beschouwingen maalde, mij te gelijk de berigten van anderen ten nutte gemaakt. Op deze wijze meen ik best de gapingen te hebben aangevuld, welke anderzins gewisselijk zouden hebben plaats gehad.’
Blijkbaar is dit Werk eene voortzetting van het ander bovengemelde. Het vangt aan met een Afscheid van Konstantinopel. Even min als wij in de Tafereelen, de gemelde Hoofdstad des Turkschen Rijks malende, den tijd, wanneer murhard zulks deed, konden ontdekken, konden wij het hier doen; het was den 8 van Oogstmaand, zonder het jaar te melden, wanneer hij Konstantinopel verliet. Het kort Voorberigt is uit Kassel, den 10 van Louwmaand 1807, geteekend.
Het Reisverhaal, en de bijzondere ontmoetingen op dezen Scheepstogt, wordt afgewisseld door de vermelding eeniger Lotgevallen en Karakters zijner Reisgenooten, alsmede door ophelderingen van het lot der Inwoneren der bezochte Kusten en Eilanden. Men treft er soms uitwei-
{==454==} {>>pagina-aanduiding<<}
dingen aan, waarover de Schrijver geene verschooning behoeft te verzoeken, uit hoofde van het leerzame en onderrigtende, daarin opgesloten, en in welker lezing wij meer genoegen vonden, dan in veel, wat dienen moet om het Tafereelachtige uit te maken, waarin hij zijner verbeeldinge botviert en met de sterkste kleuren schildert. Dit oordeelen wij, zonder te vreezen van daarom, naar luid van het slot des Voorberigts, door den Schrijver ‘onder de categorie der lasteraren geplaatst te zullen worden.’
Varen wij voort, om den inhoud dezes Boekdeels onzen Lezeren te doen kennen. Behalve het gevoelvol vaarwel aan den hemelschen Bosphorus, enz. beschrijft het I H. het zeer vermengde Scheepsgezelschap, een Onweêr, en de Godsdienstige onderwerping der Muzelmannen bij eenen schrikkelijken Zeestorm; landing te Kalchis, met eenige bijzonderheden van den Maagdenroof der Korsaren. - De voortzetting der Reize in het II H. is doormengd met Kustbeschrijvingen en vermelding van reisbijzonderheden. - Van dezen stempel is ook het III H., de oevers van de Mundania-Golfbeschrijvende. Daar rustte 's Reizigers oog ‘op des reusachtigen Olimps besneeuwde toppen, die zich in de landstreek van Brusa, achter Mundania - Golf, met majesteit verheffen, en duizend herinneringen der oudheid ten voorschijn roepen, wanneer de zon, door een wolkgevaarte omgeven, dat, even als een Vulkaan, enkel vuur scheen te spuwen, zich aan den gezigteinder vertoonde. Het was alsof een vurige regen en lichtstof bij aanhoudendheid uit den mond oprezen, en een gloeijende lavastroom op de deinzende zee ter neder vloot. Terstond hierop verhief zich de volle Maan, in geene minder gloeijende avondwolken, achter het gebergte, en goot haar bleek schijnsel op de glinsterende golven der breede zee. Alzoo werd het gansche voorgebergte Besburun door Luna's glans verlicht; alzoo ontweek de Godin des nachts in purperen nevel de vergulde oppervlakte, en danste door rozenwolken naar den Orion. Vonkelend schitterde nog de Sirius, de groote gelukster dezer zuidelijke gewesten,’ enz. Van de Albanezen vinden wij hier eenig narigt.
De omtrek van Sysicus en de Olimp geven den Reiziger aanleiding tot oudheidkundige aanmerkingen en menschkundige vergelijkingen, met eene en andere bijzonderheid, de Grieken enz. betreffende. Deze in het IV H. voorgedragen hebbende, beschrijft hij in het V H. zijne komst in de Dardanellen-straat, welke hem gelegenheid geeft tot

{==455==} {>>pagina-aanduiding<<}
vergelijkingen en tegenoverstellingen van den Hellespont en den Bosphorus. Hier zal de Lezer met genoegen den Reiziger vergezellen, te Gallipoli vertoeven, en in het VIH. bij de vaart op deze zee, ‘waar het geenszins,’ gelijk hij zich uitdrukt, ‘alleen lucht en water is, met eene eeuwige eenzelvigheid, wat gij ziet. Hier aanschouwt gij, midden op de baren der zee, twee werelddeelen te gelijk, en kunt gij teekenen, dan zult gij besluiteloos zijn, welk voorwerp onder de duizende tooverformen, welke zich gezamenlijk voor uw oog onthullen, het meeste verdienen zal door het penseel te worden opgenomen.’ Hiertoe behoorde zeker niet het voorbijgezeilde Lampsaki, 't geen eenmaal Gallipoli in uitgebreidheid overtrof, doch thans in een armzalig vlek, door enkele Grieksche, Joodsche en Turksche Huisgezinnen bewoond, herschapen. Op de puinhoopen zijner prachtige tempels heeft men eene Moskee gebouwd, (dit ware beter Kerk vertaald) alwaar men, in plaatse van den alouden eerdienst, aan den Onderhouder des Heelals geheiligd, thans gebeden aan de H. Maagd ten hemel zendt. - De gedenkteekenen der kunst, aanzienlijke gebouwen en bekoorlijke tuinen, die zelfs nog onder der Romeinen heerschappij alhier bloeiden, zijn gewis alle verdwenen; maar schoon en oneindig afwisselende blijft nog altijd de landstreek zelve. Nog tegenwoordig verwekken die vruchtbare kusten bewondering, alwaar even zoo nog de wijnstok welig tiert, als toen xerxes dien aan themistocles vereerde. - Alhier was het weleer, dat in den beruchten tempel van venus meretrix, onder bescherming van eenen wellustigen Godsdienst, buitensporigheden gepleegd werden, van welker melding wij ons gaarne onthouden, om onze Lezers niet te doen blozen. - In dit
Hoofdstuk is eene uitweiding over de verschijning der Turken in deze oorden, en ontmoeten wij eene karaktermatige vergelijking der Dwingelandij van vroegere en latere tijden, alsmede eene verklaring der geweldige grootheid van de oud - Perzische Legers, tegen Europa aangevoerd.
's Reizigers verblijf in de Baai van Nagara voert hem tot velerlei bedenkingen der oudheid; terwijl ontmoetingen, hem wedervaren, gelegenheid verschaffen, om zijnen Landlieden, die naar de Levant willen reizen, goeden raad mede te deelen. Zijn verblijf te Nagara doet ons dien oord kennen. De afreis naar de Dardanellen geeft tafereelen op van de schilderachtig bekoorlijke ligging. Eene ontmoeting doet hem eene schets van het Leven der Grooten

{==456==} {>>pagina-aanduiding<<}
in Turkije geven. ‘'t Zelve is niets meer, dan de electrieke dans op de werkende schijf der Electrophore, alwaar de ligte stofdeelen, door de electrieke vloeistof der vrouwelijke luimen van het noodlot nu eens aangetrokken, dan weder teruggestooten, gestadig van het eene tot het andere punt voorthuppelen, tot dat eene al te zeer opeengehoopte stof dezelve zoo verre terugstoot, dat zij in dezen toestand de schijf niet weder kunnen vinden, en alzoo in een onbepaald niet terugstorten, of als clectrieke Korkspinnen op de zijden draden harer bestemminge in de vrije lucht angstig heen en weder zweven, naar gelange de electrieke stroom werkende of lijdende haar aantrekt of henen stoot.’ - Vernuftsspelingen als deze komen ons altijd gezocht voor.
Na dit in het VI, VII en VIII H. met vele andere bijzonderheden vermeld te hebben, volgt de afreis, in het IX H., behelzende de merkwaardigheden op de oevers der beide werelddeelen aan het einde des Kanaals. Voormalige beroemde Steden en Rivieren en overblijfsels der oudheid worden gedacht. Dan bijzonder houdt het merkwaardig Tenedos den Reiziger bezig. Aldaar voet aan land gezet hebbende, vond hij ‘een aantal Griekinnen aan den oever verzameld, om den schoonen dag en de milde zeelucht te genieten. Vrouwen en Maagden, Ouden en Jongen - allen mengden zich onder elkander. Ik konde mijn oog niet verzadigen in de frissche blozende kleur van het gelaat, in de levendigheid van het koloriet, welke de ouderdom naauwelijks scheen te kunnen uitwisschen. Zelfs op het gezigt der oude Moedertjes schemerde nog, op de slechts even gerimpelde wangen, een zacht rood, dat nog altijd de jeugdige roos herinnerde. Het is deels een voortbrengsel der natuur en deels der kunst; doch de laatste is doorgaans onschadelijk, en de Oostersche Vrouwen zijn in dit opzigt, over 't geheel genomen, veel omzigtiger dan de Westersche Schoonen.’ - Bij dit lezen wordt zeker de aandacht der Sekse gewekt, en dezelve wenscht dit middel te weten. Murhard laat deze begeerte niet onvoldaan, en wij zouden, ware het niet te breedvoerig, haar ten gevalle, dit mededeelen.
Zoo de beschrijving van, als de aanmerkingen over Tenedos, in het X H. hebben ons behaagd. Ten slot van 't zelve meldt de Reiziger: ‘In gestadige afzondering van het overige groote wereldrond, zijn de Eilanders van Tenedos aan zichzelven overgelaten; ligtelijk opgeruimd, verge-
{==457==} {>>pagina-aanduiding<<}
ten zij het harde juk, waaronder zij gebukt gaan, en plukken zorgvuldig elke bloem des genoegens, die zich op hun levenspad aanbiedt. Reinheid van zeden, aloude gebruiken, en heiligheid van eerdienst, worden gewis nooit geschonden. Op deze wijze wentelt alles, wel met mindere afwisselingen en veranderingen, doch daarentegen ook minder treurig, dan in andere gewesten, bestendig rond in den engen kring, waaraan de natuur zelve eenmaal de bepaalde grenzen heeft aangewezen.’ - Men vindt zich in die algemeene uitspraak, behalve door het voorgaande, versterkt, als het XI H. ons eene beschrijving geeft van de Landsgesteltenisse en Vruchtbaarheid. 't Is waar, de Grieken op dit Eiland maken de helft slechts uit der Bewoneren van Tenedos; de anderen zijn Turken, hunne beheerschers: dan de Grieken maken zich hun lot dragelijk, door hunnen onderdrukkeren zelden aanleiding tot misnoegen te geven: moeten zij het nu en dan verduren, zij gedragen zich gelaten, zonder zich al te zeer te vernederen. - Murhard's Gastheer op dit Eiland, een Griek, voerde hem te gemoete: ‘Mijne Landsluiden te Stambul zijn vuige slaven, die hunnen buigzamen nek onder de voeten van den verachtelijksten Turk krommen, zoodra zij slechts daardoor het een of ander kunnen winnen. Maar wij Grieksche Eilanders haken naar geene schatten, naar geene Dragomans of Hospidars-plaatsen: daarom zijn wij vrij, ook te midden zelfs der ruwe Ottomannen!’ Het, in dit Hoofdstuk, beschreven
Bruiloftsfeest op eenen Heiligen - dag is eene fraaije schilderij van opgeruimdheid en hartelijk genoegen. - Het XII H. deelt ons nog het een en ander over den oorsprong van den naam Tenedos mede, en schenkt ons aanmerkingen op reis, wegens het kenmerkende dezer kleine Eilanden - wereld, waarvan een en ander eene meer bijzondere vermelding krijgt: een blik op den Athos sluit hetzelve.
't Vertrek naar Scio en de vaart derwaarts, in het XIII H., vangt aan met een zeer gloeijend tafereel van den Morgenstond, dan wordt weldra afgewisseld door den gematigder toon der beschrijving van Scio zelve, door den Reiziger met Genua vergeleken. Met veel genoegen zal men de Stadsbeschrijving lezen, alsmede de nadere opgave van de gesteltenis dezes Eilands, 't welk naar een grooten en onoverzienbaren tuin gelijkt, die, in een fijneren dampkring, overal van wege zijne vruchtbaarheid schittert. Waar men zijne oogen wendt, is alles leven en niets dan le-
{==458==} {>>pagina-aanduiding<<}
ven. - De oudste geschiedenis dezes Eilauds en afwisselende Staatsgesteldheid, alsmede het karakter der Inwoneren, in onderscheidene tijdperken, wordt in het volgende Hoofdstuk voorgedragen.
Meer bepaald is het XVI H. ingerigt om alles te beschrijven, wat bij eene wandeling door de Stad zich aan 's Reizigers oog opdeed. Op Scio bemerkte hij niet één eenigen Boekhandelaar. Men ziet hier ook geene gedrukte boeken. Bezit iemand eenig handschrift, dan leent hij zulks aan een ander, om het af te schrijven. Van Europeesche Letterkunde weet men hier niets meer, dan door overzettingen, en deze zijn zeer zeldzaam. Men stelt geen het minste belang in den Westerschen bloei der geleerdheid. Al wie slechts het oude Grieksch verstaat, zoodanig dat hij de oude Schrijvers in die taal lezen kan, verbeeldt zich een groot geleerde te zijn, en alle wijsheid uit hen te kunnen putten. Hij, die in de daad verzen in de oude Grieksche taal maken kan, en dus als dichter bekend is, wordt als een wonder van genie geacht. - Dan een bijzonderen luister van den Basar of Markt vormen de talrijke Magazijnen van Wapenen, vooral van Turksche Sabels, Messen, Dolken, Vuurroers. De meeste zijn zeer net bewerkt en kostbaar versierd. Men moet indedaad den velerleien pronk van goud, zilver en ivoor bewonderen.
De plaatselijke beschouwing van Scio wordt in het XVII H. voortgezet. Wij vermelden slechts, dat de Stad Scio omtrent dertig duizend Inwoners telt. De Grieken maken bij ver het voornaamste en welvarendste gedeelte der Burgers uit. De verschillende Godsdienstgezindheden zullen nagenoeg in de volgende betrekking staan; als 3,500 Turken, 25,000 Grieken, 1500 Katholijken, en eenige honderd Joden. - Hoe drukkende ook anderzins de dwingelandij der Ottomannen zij, alhier echter is nog het paradijs der hedendaagsche Grieken. Uit dien hoofde ontwikkelt zich hun nationaal karakter te Scio vrijer dan wel elders, en met grootere zekerheid, dan wel ergens anders, kunnen zij daar hunnen voorspoed genieten. De echte Grieken zoeke men alzoo niet te Konstantinopel, te Salonichi, of te Smirna; men kome herwaarts naar dit Eiland, en aldaar zal men dikwerf gelegenheid hebben, zich het beeld der oude Grieken terug te roepen.
Eene allerbekoorlijkste wandeling voerde murhard naar de Gasthuizen, welker beschrijving door die der hier

{==459==} {>>pagina-aanduiding<<}
heerschende Kwalen wordt afgewisseld in het XVIII H. Hoe zeer men derzelver bezorging met genoegen leest, en de Muhamedanen met de Christenen daarin wedijveren, zal het XIX en laatste H. meer vermaken. De Reiziger behandelt daarin zijn geliefd onderwerp, de Vrouwen, en de schoone Sciotinnen, die over 't algemeen zeer geprezen, en kuischer dan wel door anderen beschreven worden. Dan zij blanketten zich, en wel in den Europischen smaak.
Dit eerste Deel zal spoedig van een tweede en laatste gevolgd worden.




Geschiedenis der Tooneelkunst en Tooneelpoëzij, door A.W. Schlegel, uit het Hoogduitsch vertaald door N.G. van Kampen. Iste Deel. Te Leyden, bij van Laar en Herdingh. 1810. In gr. 8vo. 281 Bl.

Hoe zeer ook de Dichtkunst, over het algemeen genomen, thans onder ons in hoogen luister moge uitblinken; hoezeer het niet kan ontkend worden, dat wij een aantal Dichters van den eersten rang bezitten, die tot onzen Nationalen roem, in dit opzigt, bijzonder veel toebrengen, en het tijdperk, dat wij beleven, overigens zoo donker en akelig, bij uitstek glansrijk en schitterend maken, - moet het toch elken opmerkzamen beschouwer in het oog vallen, dat de Tooneelpoëzij, die eens zoo heerlijk praalde en zoo veel beloofde, bij al dien glans jammerlijk kwijnt en schaars eenen enkelen lichtstraal doet flikkeren.
Meermalen hebben wij ons daarover verwonderd en beklaagd, en het zoude misschien geen nuttelooze arbeid zijn, de oorzaken eener zoo partijdige verwaarloozing van een bijzonder deel der Dichtkunst, wier overige takken zoo heerlijk bloeijen, op te sporen en in het licht te stellen.
Het verblijdt ons, intusschen, niet weinig, dat het verval te dezen aanzien wordt opgemerkt, en dat men middelen ter herstelling begint aan te wenden, die in staat zijn, om onze kennis te vermeerderen, ons oordeel op te scherpen, onzen smaak te louteren, en ons eene gelukkiger toekomst beloven.
Ook de Heer van kampen draagt hiertoe het zijne bij, en wij mogen zijne onderneming van ganscher harte toe-
{==460==} {>>pagina-aanduiding<<}
juichen. Waarlijk! hij heeft zijnen Landgenooten eenen uitnemenden dienst bewezen door de vertolking van het aangekondigde Werk. August wilhelm schlegel, een der uitstekendste letterhelden onzer Eeuw, Duitschlands sieraad, heeft te Weenen, in de Lente van 1808, in eenen bevalligen stijl en eene schoone, wegslepende voordragt, Voorlezingen over de Geschiedenis der Tooneelkunst en Tooneelpoëzij gehouden voor eenen schitterenden kring van bijna driehonderd Toehoorders en Toehoorderessen, in den Staat en bij het Leger de aanzienlijkste plaatsen bekleedende. Deze Voorlezingen zijn door den kundigen van kampen, op eene fraaije en bevallige wijze, in het Nederduitsch overgebragt; en zouden wij meer behoeven te zeggen, om den smaak onzer Landgenooten tot de lezing van dit meesterwerk uit te lokken? Ja! wij mogen het met volle overtuiging een meesterwerk noemen, en, ofschoon wij het ook in onderscheidene opzigten met den Schrijver niet eens zijn, erkennen wij nogtans volmondig, dat ons in langen tijd geen Werk van dezen aard onder de oogen is gekomen, hetwelk ons meer heeft bevallen, dan deze Tooneel-kritiek, aan welker beoefening de Schrijver zijn leven, voor een groot gedeelte, heeft toegewijd. 's Mans diepe geleerdheid, echt wijsgeerige geest, dichterlijk vernuft, fijne smaak, grondige kennis der oude en hedendaagsche talen, en, inzonderheid, zijn regt kritische blik, die altijd en overal diep in zijn onderwerp doordringt, het van alle zijden beschouwt, en niet zelden ontdekkingen doet, welke even zeer door nieuwheid behagen, als zij door juistheid belang inboezemen, ... deze en nog andere schitterende eigenschappen hebben schlegel in Duitschland bij sommigen bemind, bij anderen gevreesd, bij allen beroemd gemaakt, blinken overal in
deze Voorlezingen uit, en schenken aan dezelve eene duurzame, eene klassieke waarde.
Het Werk is niet geschikt om eene doorloopende schets van deszelfs inhoud te geven, en zoodanig eene schets, zoo dezelve dan al konde gegeven worden, zoude toch de innerlijke waarde der schoone Voorlezingen niet doen kennen. De Schrijver zegt zelf, dat hij zich in die Vooriezingen met Tooneelkunst zal bezig houden, dat is, met alles, wat betrekking heeft op poëzij, schrijfwijze en uitvoering van Tooneelspelen. De Lezer kan hieruit zien, wat hij te wachten heeft, en wij kunnen hem verzekeren, dat schlegel veel meer schenkt, dan hij belooft.

{==461==} {>>pagina-aanduiding<<}

Om echter onze Lezers met des Schrijvers manier en behandeling eenigzins bekend te maken, zullen wij hun eene enkele proeve uit het. Werk mededeelen, overtuigd, dat hun zulks aangenamer zal zijn, dan eene dorre opgave van deszelfs inhoud.
Doch hier bevinden wij ons in eenen zoo rijken en geurigen lusthof, dat wij, door al den overvloed, naauwelijks onze keus op een enkel bloempje kunnen bepalen. In deze verlegenheid nemen wij hetgene ons het eerst voorkomt, bij den ingang, die ook, volgens onzen smaak, zoo schoon en rijkelijk voorzien is, dat hij onze geheele aandacht tot zich trekt, en waarin wij met zoo veel welgevallen vertoeven, dat wij bijna zouden vergeten, dat hij slechts is aangelegd, om ons, door de bekoorlijkste dreven, den eigenlijken tuin te doen intreden.
In den aanvang der eerste Voorlezing gewaagt de Schrijver met een woord van den geest zijner kritiek. Hij geeft eene schets van den echten oordeelkundigen, die zich onderscheidt door algemeenheid van geest, en, verre van bekrompene bepaling tot eenig volk of bijzonder tijdperk, zich, met verzaking van alle persoonlijke voorkeuze en blinde gewoonte, in het eigenaardig standpunt van andere volken en eeuwen kan verplaatsen, dáár gevoelt, zoo als zij gevoeld hebben, en alles, wat de menschelijke natuur verheft, al wat schoon en groot is onder het uitwendig bekleedsel, waardoor het zich aan de zinnen vertoont, herkent en waardeert. Hij verwerpt alle monopolie der Dichtkunst voor zekere eeuwen en volken, gispt de dwingelandij van den smaak, om sommige regels algemeen te willen voorschrijven, en noemt poëzij, in den ruimsten zin genomen, als vatbaarheid, om het schoone te vinden en zigtbaar of hoorbaar voor te stellen, eene algemeene gave des Hemels, waaraan zelfs zoogenaamde barbaren of wilden, elk naar hunne mate, aandeel hebben, waar inwendige voortreffelijkheid alleen kan beslissen. Vervolgens het denkbeeld der algemeenheid of onzijdigheid van den echten oordeelkundigen op de geschiedenis der poëzij en fraaije kunsten toepassende, spreekt hij, aan den eenen kant, met veel lof van de Ouden, en gewaagt, aan de andere zijde, van het misbruik, dat door de Geleerden van de studie der Ouden gemaakt is. Deze werden te veel nagebootst: daar toch de groote Dichters en Kunstenaars, door de oorspronkelijkheid van hunnen geest,

{==462==} {>>pagina-aanduiding<<}
den stempel van het genie op hunne voortbrengselen drukten. Na voorts op eene fraaije wijze te hebben gehandeld over het vergelijken van de oude en nieuwere Dichters en Kunstenaars, en de vernuftige onderscheiding in dezen van het antieke of klassieke en het romaneske, door eenige Denkers van onzen tijd gemaakt, opgegeven, en die onderscheiding voorloopig te hebben toegepast op de Muzijk en vormende kunsten, bepaalt zich de Schrijver, om eene verklaring te geven van den oorsprong en geest van het romaneske. Alles, wat hij hierover voordraagt, is, naar ons inzien, bij uitnemendheid fraai en vernuftig. Doch ons bestek laat niet toe, dat wij hem verder volgen, en wij moeten ons vergenoegen, met de volgende korte schets van de Grieken in haar geheel over te nemen.
‘De beschaving der Grieken was eene voltooide natuurlijke opvoeding. Van eenen schoonen en edelen stam oorspronkelijk, begaafd met vatbare zintuigen en eenen helderen geest, wonende onder eene zachte luchtstreek, leefden en bloeiden zij in volkomenen welstand van hun aanwezen, en deden, begunstigd door de gelukkigste omstandigheden, alles, wat de eindige mensch immer kan doen. Hunne geheele Kunst en Poëzij drukt de bewustheid van die overeenstemming aller vermogens uit. Zij hebben de Dichtkunst der vreugde gevonden.
Hun Godsdienst was vergoding der natuurkrachten en van het aardsche leven; maar deze dienst, die bij andere volken de verbeelding met ijsselijke beelden bezwalkte, en het hart tot wreedheid stemde, verscheen hier in eene verhevene, waardige en zachte gedaante. Het bijgeloof, elders de dwingeland der menschelijke geestvermogens, scheen hier derzelver ruimste ontwikkeling te willen bevorderen; het koesterde de hand, die hetzelve versierde, en uit Afgoden ontstonden Idealen van schoonheid.’
Wij geven nog de tegenstelling van de Grieksche Dichtkunst met die der Nieuweren.
‘Het Grieksche Ideaal der menschheid was volmaakte eendragt en evenredigheid aller vermogens, natuurlijke Harmonie. De nieuweren daarentegen zijn tot de bewustheid der inwendige verdeeldheid opgeklommen, die zulk een Ideaal onmogelijk maakt. Daarom streeft hunne Poëzij, om de beide werelden, tusschen welke wij ons verdeeld gevoelen, de geestige en de zinnenwereld, met elkander te verzoenen, en voor eeuwig in één te smelten. De

{==463==} {>>pagina-aanduiding<<}
zinnelijke indrukken moeten door hun geheimzinnig verbond met hoogere gewaarwordingen als 't ware geheiligd worden; de geest daarentegen wil zijne voorgevoelens, zijne naamlooze beschouwingen van het oneindige, op eene ligchamelijke wijze aan de zinnenwereld vertoonen.
In de Grieksche Kunst en Poëzij is de vorm met de stof wezenlijk een, zonder bewustheid des Dichters: in de nieuwere, in zoo verre zij haren eigenaardigen geest is getrouw gebleven, zoekt men beide als twee contrasten te behandelen, en op dien voet tot in het oneindige te vervolgen. De eerste heeft, uit hoofde harer eindigheid, de voorgenomene taak tot volmaaktheid gebragt; de tweede kan, uit den aard harer pogingen, haar doel nimmer bereiken, slechts tot hetzelve naderen, en is dus, uit hoofde van zekeren schijn van gebrekkigheid, te eer in gevaar van miskend te worden.’
Dan wij moeten ons wederhouden. Hoe gaarne zouden wij niet het geheele Boek aan onze Lezers mededeelen! Nog het volgende uit de levensschets van sophocles: ‘Het schijnt als of eene bijzondere gunst der Voorzienigheid aan dezen éénigen man (om in den geest van den Griekschen Godsdienst te spreken) 's menschen waardigheid en geluk op aarde wilde openbaren, daar zij hem bij alle Goddelijke eigenschappen van hart en geest ook alle bedenkelijke zegeningen in het uiterlijke verleende. Geboorte uit welgestelde en aanzienlijke Ouders, als vrij Burger van den beschaafdsten Griekschen staat, deze was slechts voorbereiding tot zijn gelukkig leven. Schoonheid van ligchaam en ziel, en onbelemmerd gebruik van beider vermogen in volmaakte gezondheid tot aan den afgelegensten eindpaal van het menschelijk leven, eene opvoeding in de keur der Gymnastiek (ligchaamsvorming) en der Muzijk of zielsbeschaving, waarvan gene zoo geschikt was, om aan een' schoonen natuurlijken aanleg veerkracht bij te zetten, deze om de Harmonie der vermogens te bevorderen; de lieve bloei der jeugd, en de rijpe vrucht des ouderdoms; bezitting en onafgebroken genot van Poëzij en Kunst, en beoefening van opgeklaarde wijsheid, liefde en achting zijner Burgers; roem buiten 's lands; welgevallen en genade der Goden: zie daar de algemeene trekken uit de Geschiedenis van dezen vromen, heiligen Dichter. - Het was (om de taal van zijn geloof te bezigen) als of de Goden (onder welken hij zich vooral aan bacchus,

{==464==} {>>pagina-aanduiding<<}
den schenker der vreugde, en den beschaver des ruwen menschdoms, reeds vroeg, door Treurspelen op zijn feest te vervaardigen, toewijdde) hem hadden wenschen onsterfelijk te maken; zoo langen tijd verschoven zij 's mans dood: en daar dit onmogelijk was, slaakten zij althans zijne aardsche banden zoo ligt mogelijk, en schonken hem daarvoor de onsterfelijkheid van zijnen naam.’
Van den Vertaler vernemen wij, dat de Schrijver van de Geschiedenis van ons Tooneel, die ook een schitterend tijdperk heeft gehad, in het geheel niet gewaagt. Dit heeft ons, om meer dan eene reden, leed gedaan. Bij een' minder voortreffelijken Schrijver zoude men dit verzuim aan onkunde kunnen toeschrijven, maar bij eenen man, die zijn leven grootelijks aan de beoefening der Tooneelkritiek heeft toegewijd, kunnen wij deze oorzaak naauwelijks vermoeden, en wij meenen hier eerder aan eene, in de letterkundige wereld gansch niet vreemde, Duitsche trotschheid te moeten denken, die op de voortbrengselen van ons Landje met zekere minachting nederziet, en het der moeite niet waardig rekent, dezelve te leeren kennen. Hoe het zij, onkunde en partijdigheid zijn beide in eenen schlegel onverschoonlijk. Het verheugt ons, intusschen, dat de kundige Vertaler dit verzuim zal vergoeden; doch wij zouden, om bijzondere redenen, hierover gaarne eens het oordeel van schlegel vernomen hebben. Hoe uiteenloopend is b.v. niet het oordeel onzer beste Schrijvers over de Treurspelen van hooft en vondel!
Wij eindigen ons verslag met den hartelijken wensch, dat de Heer van kampen, die zoo uitnemend voor zijne taak berekend is, zich moge aangemoedigd vinden, om het vervolg van dit voortreffelijk Werk spoedig te leveren.





{==465==} {>>pagina-aanduiding<<}

Oden en Gedichten van Mr. Rhijnvis Feith. IVde Deel. Te Amsterdam, bij J. Allart. In gr. 8vo. 204 Bladz.


‘Rijs opwaarts, Ed'le! rust niet langer! 
Ontwaak! heel Neêrland toeft uw lied; 
En klaagt, dat zijn beminde zanger, 
Van echt gevoel en dichtgeest zwanger, 
Zijn gouden lier aan 't stof, zoo lang, ten prooije liet.’ 

Dit is de aanhef van den schoonen Lierzang des Heeren m.c. van hall, aan het hoofd des Werks geplaatst. Aan denzelven en aan eenen zeer hartelijken Brief van den Heer jeronimo de vries is het publiek dit vierde Deel der Oden en Gedichten van onzen uitmuntenden Dichter verschuldigd. Wij bedanken de beide, zoo even genoemde, voortreffelijke Mannen voor hunne welmeenende opwekking, en wij verheugen ons hartelijk, dat de Hr. feith aan hunne vereenigde vriendschappelijke pogingen geenen wederstand heeft kunnen bieden. En - inderdaad! het zoude te bejammeren geweest zijn, zoo de Dichter zijne Landgenooten deze heerlijke vruchten van zijnen geest onthouden had. Feith heeft reeds te lang gezwegen. De redenen, die hij daarvoor bijbrengt, komen ons niet gegrond voor. Het is waar - de toestand van het Vaderland is verschrikkelijk en de geest der tijden nederdrukkend: maar geschiedenis en ondervinding hebben ons toch geleerd, dat de poëzij juist in de benaauwdste en akeligste tijden met den grootsten luister mogt uitblinken. Wij bezitten thans wel een aantal, nog jeugdige, Dichters van den eersten rang: doch feith, die zoo zeer als iemand heeft medegewerkt, om den vervallenen staat der Nederlandsche Dichtkunst te herstellen, die de tegenwoordige beoefenaren onzer poëzij een schitterend voorbeeld gegeven en den Koninklijken weg voor hen gebaand heeft, mag zijne toonen wel met de hunne vermengen. En 's Mans klimmende jaren.... Neen! neen! bijna zestigjarige feith! het vuur uwer vroegere dichtstukken wordt in deze niet gemist. Wij herkennen hier onzen eerwaardigen Vaderlandschen Zanger, wiens dichtgeest door den last der jaren nog niet is ter neder gedrukt, en in wiens voortbrengselen een bruisend jeugdig gevoel zich met verhevene mannenkracht vereenigt. Wij verheugen ons daarover met geheel ons harte. Maar een

{==466==} {>>pagina-aanduiding<<}
nog levendiger genoegen verschafte ons de overtuiging, dat een tijdsverloop van elf jaren in 's Mans beginselen en gevoelens geenerlei verandering heeft te wege gebragt. Wat er ook intusschen gebeurd zij, wie zich ook geschikt en geplooid hebbe.... feith is dezelfde gebleven - de regtschapen, edele en vrije Zanger, gloeijende van liefde voor het Vaderland, doordrongen van eerbied voor de grootheid onzer Voorouders, fier op de teelt, waaruit hij gesproten is, en met innigen weedom vervuld over een ellendig bedorven en diep gezonken Nageslacht. Ja! hierin bestaat de glorie van onzen Dichter! eene glorie, die niet met de meeningen van den dag voorbijgaat, maar bestendig blinkt, en den strengen toets eener onpartijdige Nakomelingschap verduren kan. Wij onthouden ons opzettelijk van vergelijkingen: maar uit dit oogpunt meenden wij onzen Dichter te moeten beschouwen, en wij oordeelen deszelfs onderscheidende waarde het best te doen kennen door de volgende betuiging, die tevens strekken moge voor onze welmeenende hulde aan 's Mans karakter en verdiensten. ‘Feith, de beroemde, de in Nederland, sints langen tijd, zoo algemeen beminde Dichter, is steeds zichzelven gelijk gebleven; het vuur, dat in zijne jeugdige zangen blaakte, is nog in hem niet uitgedoofd, en, hetgeen meer zegt, zijne beginselen en gevoelens zijn niet veranderd; hij wijdt nog, gelijk voorheen, bij voorkeur zijne toonen aan God, de Deugd en het Vaderland, en hij verdient nog, even als te voren, de Lievelingsdichter der Nederlandsche Natie genoemd te worden.’
Met deze algemeene uitspraak zullen wij onze aankondiging besluiten. Anderen hebben reeds de afzonderlijke stukken, in dit Deel voorkomende, beschouwd, en met hun gunstig oordeel vereenigen wij ons gaarne. Om echter onze Lezers te doen zien, dat het er verre af is, dat 's Dichters kunstvermogen zoude verzwakt zijn, en te gelijk om onze Letteroefeningen te versieren, deelen wij het volgend Dichtstuk in zijn geheel mede:

	Bij eenen vervallen burg.
Hier, waar dit vale Slot met doodsche majesteit 
Het puin van eeuwen om zijn grijze muren spreidt, 
Hoe zinkt mij hier 't gevoel van mijn verganklijkheid 
Als lood op 't harte! 

{==467==} {>>pagina-aanduiding<<}

Van dat het trotsch verrees op d'eerstgelegden steen, 
Wat aantal eeuwen vlood met zijne zeden heên! 
Haar meening, geest en praal, haar roem en smaad verdween, 
Haar vreugd en smarte! 
 
De gele toren toont nog flaauw de weerhaan - spil; 
Maar talplaat, wijzer mist, en lang zweeg 't uurwerk stil, 
En waar men hier 't verloop des tijds naar meten wil, 
't Is al verdwenen! 
 
Waartoe ook meer den tijd door uren voortgeleid, 
Of naar hun snel verloop hier elk zijn taak bereid? - 
Voor al, wat ooit dit Slot bewoonde, is 't eeuwigheid. 
Hun tijd is henen! - 
 
Ik ril het huivrend in, en waar mijne oogen gaan, 
Een lange, holle rij van zalen gaapt mij aan; 
'k Zie nog alom het merk van vroegre grootheid staan, 
Zoo diep aan 't zinken! 
 
Hoe menig lieve Maagd werd eenmaal hier gevleid! 
Hoe menig schoone Bruid ten blijden dans geleid! 
Wat is, ach God! de Mensch, wat aardsche heerlijkheid, 
Hoe ze eens mogt blinken! 
 
Een uitgesleten trap voert door een' donkren nacht 
Naar 't zaamvergaderd stof van Voor- en Nageslacht. 
Dat in een klein bestek Gods Engel zwijgend wacht, 
Om 't graf te ontsluiten. 
 
Een doffe nagalm treft bij elken tred mijn oor, 
En roit, ontroerend hol, het hoog verwelfsel door, 
Tot dat ik hem in 't einde, al flaauwer, flaauwer, hoor 
Op kisten stuiten. 
 
De breede, donkre gracht, die om dees rustplaats stroomt, 
Met honderdjaargen Eik en sombren Den bezoomd; 
De bleek bestorven dag, die door het hoog geboomt' 
Naauw door kan dringen; 
 
De onafgebroken rust in dezen doodenkring; 
De vreeslijke eenzaamheid, de staêge schemering, 
't Wekt al ontzag, en kan den trotschen sterveling 
Tot eerbied dwingen. 

{==468==} {>>pagina-aanduiding<<}

Eens ligt hij ook in 't stof des doods daar zwijgend neêr. 
Hem volgt geen goud, geen roem, geen afkomst, magt of eer. 
Een graf en doodkist blijft hem over, en niets meer, 
Van 't aardsch gewemel! 
 
ô Onvergankbre Deugd, hoe lagcht me uw luister aan! 
Wat in 't gebied des tijds moog' rijzen of vergaan, 
Gij werpt meêdoogend op het stof des doods een' traan, 
En snelt ten hemel! 






Brief aan den Welëdelen Hoogwelgeboren Heer Mr. Johan Meerman, Vrijheer van Dalem en Vuren, Kommandeur van de Koninklijke Orde der Unie van Holland, Directeur Generaal der Kunsten en Wetenschappen, Lid van het Koninklijk Instituut enz. door a.l. barbaz. Te Amsterdam, bij H. van Kesteren. 1810. In gr. 8vo. 18 Bl.

Men kan niet ontkennen, dat de Heer barbaz sedert eenigen tijd door sommige Recensenten vrij onzacht is behandeld, en dat hij, zoo men hem dan al strikt regt heeft doen wedervaren, (hetwelk wij niet willen beslissen) althans geene genade heeft ondervonden.
Dat nu de Man daarover gevoelig is, verwondert ons geenszins, en men kan hem, die toch meent ten hoogste verongelijkt te zijn, niet ten kwade duiden, dat hij de eerste geschikte gelegenheid aangrijpt, om die gevoeligheid te openbaren en zijne (wie weet, hoe lang?) opgekropte spijt lucht te verschaffen. Die gelegenheid heeft zich aangeboden. De lettervruchten van den Heere meerman en deszelfs Echtgenoote zijn in den Schouwburg van In- en Uitlandsche Letter- en Huishoudkunde ongunstig beoordeeld. Men kent het solamen miseris cet., en dan nog Lieden van aanzien en rang tot lotgenooten te hebben, is voorwaar geene kleinigheid. Daarenboven is de Vrijheer van Dalem en Vuren Directeur der Kunsten en Wetenschappen. Barbaz maakt daarvan dadelijk gebruik, schrijft een' Brief aan den Hr. meerman, doet hem in het bijzonder de onbillijke verguizing der Fransche verzen van Mevrouw opmerken, en weet dus zijne eigene zaak en grieven met de zaak en grieven van den heer en vrouwe meerman te vereenigen.
Na eene korte Inleiding, waarin hij zich ten sterkste beklaagt over de verregaande onbeschaamdheid van sommige naamlooze Recensenten onzer dagen, en met een enkel woord gewaagt van het ongelijk, den Heere meerman en deszelfs Gade aangedaan, keert hij al spoedig tot het eigenlijk doel van zijn geschrijf, zichzelven, terug, en handelt voorts over

{==469==} {>>pagina-aanduiding<<}
de beoordeeling van zijne Tooneeldichtkunst in den reeds genoemden Schouwburg van In- en Uitlandsche Letter- en Huishoudkunde.
Nu toont de Schrijver, op zijne wijze, aan, hoe de Rec. in den Schouwburg de beoordeeling van zijne Tooneeldichtkunst had behooren in te rigten. Deze had 1mo het plan en de bedoeling van het Dichtstuk moeten overwegen, en beschouwen, in hoe ver hetzelve al of niet konde nuttig zijn; voorts deszelfs zes zangen in derzelver schikking en verband moeten gadeslaan, enz.; 2do de blinkendste en krachtigste verzen niet moeten achterwege laten, die de Hr. barbaz, om zich schadeloos te stellen, hier ten getale van 194 s.c., laat afdrukken; terwijl hij, eindelijk, 3tio, zijne denkbeelden omtrent naamlooze maandwerken in het algemeen mededeelt.
Of nu de bedoelde Recensie in den Schouwburg de vereischten van eene goede beoordeeling bezit, of de gispingen, daarin voorkomende, ongerijmd en kwaadaardig zijn, en of zich de Hr. barbaz daarover met regt beklaagt, staat ons niet te beoordeelen; maar dat de redenering van den Hr. barbaz zeer gebrekkig is en geen steek houdt, valt in het oog.
Vooreerst. Zoo een Leerdicht eenige aanmerking zal verdienen, moet het althans goede verzen bezitten. Wanneer dit vereischte aan hetzelve ontbreekt en een Rec. zulks door de aanhaling van ettelijke verzen aantoont, dan behoeft hij de moeite niet te doen, om zich met de meer gewigtige vereischten van een Dichtstuk bezig te houden. Door de aangetoonde gebreken alleen is het stuk reeds verwerpelijk.
Ten tweede. Enkele blinkende en krachtige verzen geven een Dichtstuk geene genoegzame waarde, wanneer de rest slecht berijmd is, wanneer de meeste verzen lam, stroef, hard en stootend zijn. De Tooneeldichtkunst van den Hr. barbaz is nu, over het geheel genomen, niet meer dan berijmd proza, en de enkele goede verzen, die er in voorkomen, kunnen het niet beveiligen voor eene ongunstige beoordeeling.
Ten derde. Wij erkennen gaarne, dat er van het recenseren misbruik kan gemaakt worden, en ook werkelijk, nu en dan, gemaakt wordt. Doch dit is het geval met alle zaken en inrigtingen, die op zich zelve nuttig zijn, en de maatregel, door barbaz voorgeslagen, om, namelijk, het naamloos recenseren op Hoog Gezag te verbieden, zoude nog grooter nadeelen veroorzaken, en om onderscheidene redenen (genoeg bekend, meermalen aangevoerd, en te veelvuldig, om hier herhaald te worden) voor het vrije Rijk der Letteren allerverderfelijkst wezen.


{==470==} {>>pagina-aanduiding<<}

Tafereelen van Vrouwelijke Opvoeding, door Caroline Rudolphi. IIde Deel. Te Haarlem, bij F. Bohn. In gr. 8vo. 318 Bladz.

Ongemeen zouden wij ons verheugen, wanneer het gunstig verslag in ons Maandwerk van het Iste Deel dezer Tafereelen van Vrouwelijke Opvoeding (*) een aantal waardige Moeders en verstandige Gouvernantes opmerkzaam gemaakt had op dit voor haar inzonderheid geschreven en hoogstnuttig Werk. Zeer zoude het ons verblijden, wanneer dezen, door stille toejuiching en welverdienden lof, onze openlijke beoordeeling van dit IIde Deel vooruitsnelden, en bij de zoodanige onder de Sekse, als nog onbekend zijn met de bevallige Schrijfster, onze aanprijzing van derzelver arbeid door hare beslissende lofspraak ondersteunden. In dat geval mogten wij ons vergenoegen, alleen het zegel onzer hartelijkste goedkeuringe te drukken op dit voortreffelijk geheel, welk thans het licht ziet. Maar hoe weinige, misschien, onder onze Lezeressen, die zich verwaardigen somtijds een oog te slaan op ons verslag wegens uitkomende Boeken! Denken wij, daarenboven, aan de ijdelheid en verstrooijing, waarin zich eene te groote menigte onzer wellevende Dames en Burgervrouwen, met achterstelling der Moederlijke Pligten, verdiept; of wel aan de ongeschiktheid veler nieuwerwetsche Gouvernantes en Schoolhoudsters, aan welke Ouderlijke ligtvaardigheid de vorming van eigen Dochters overlaat; dan..... Maar wij mogen ons hierom geenszins ontslagen achten, van onze Letterkundige taak, bovenal ten dienste van het beminnelijkst deel des Menschdoms, met Mannelijken ernst of Vaderlijke deftigheid te vervolgen.
Wij ontmoeten hier wederom eene aangename en nuttige verscheidenheid van tafereelen, gesprekken en waarnemingen, of lessen, waarin Mej. rudolphi voortgaat haar ontwerp van Vrouwelijke Opvoeding mede te deelen in eene reeks gemeenzame Brieven van selma aan derzelver Vriendin emma; van welke steeds de vorming der lievenswaardige ida, Dochter van laatstgenoemde vrouwe, en die van santje, het Weeskind, derzelver gezellin en medekweekeling, den hoofdinhoud uitmaken. Na een kort verblijf met dezen op het land, in de nabuurschap van het beminnelijk gezin van Dowillig, onderneemt zij met de kinderen een uitstapje te doen naar Dresden, met oogmerk voornamelijk om de gunstige vorderingen van ida te doen blijken aan hare aanzienlijke Ouders, genoodzaakt zijnde hun verblijf te Peters-
{==471==} {>>pagina-aanduiding<<}
burg tegen dat te Konstantinopel te verwisselen, en nu derwaarts reizende. Tegen de verrassende vreugde des wederziens vond echter selma goed de meisjes bekwamelijk te wapenen, daar zij het van aanbelang keurt, dezelven te houden in eene stille en vergenoegd vrolijke gemoedsgestalte. Naar huis wedergekeerd, verschaft haar de terugkomst van willem (ida's Broeder) en bartens (diens Reisgenoot en Gouverneur,) beiden gewond en ongesteld door kort geleden ramp met een rijtuig, weldra stoffe tot nieuwe zorgen, en bekwame gelegenheid, om de meisjes, benevens klaartje, (Dochter van gemelden Leeraar, op nieuw bij selma den winter vertoevende) voor de oppassing bij het ziekbed te vormen, als eene voorname taak der Vrouwelijke Opvoeding. Van dezen aard ook, en bij uitstek lezenswaardig, is het tooneel, dat wij vervolgens
ontmoeten, in het verhaal der kwijnende ziekte en van het zalige sterfbedde der vrome Echtgenoote van den braven Leeraar, zoo welgepast om de kinderen gemeenzaam te maken met het denkbeeld des doods, als het bijzondere aanleiding gaf om ida eenen schoonen wenk te geven omtrent het weder leven tot een beter bestaan, dat, even als de bevalliger Lente na ruwen Herfst en Winter, ons wacht. - Tusschen deze treuriger stoffen is het eene zeer welgeplaatste afwisseling voor den Lezer, behalve van andere onderwerpen, ook gewaagd te vinden van de landelijke vermaken, het schoven binden en daarop gevolgde bal der kinderen; welk aanleiding gaf, dat saartje, Dochter van den Schout bruining, wier opvoeding na den dood van hare Moeder door 's Vaders dwaze toegevendheid te zeer verwaarloosd was, door haren waardigen Broeder bij selma werd aanbevolen, en opgenomen in den kring van derzelver kweekelingen, reeds genoegzaam gevormd, dan dat zij voor dezen de besmetting duchtte van een voorwerp, welks luimen krachtig uitkomen en afsteken bij derzelver gunstigen aanleg. Nog sterkere tegenstelling, die den prijs eener goede en verstandige opvoeding bovenal kenteekent, vinden wij in een drietal Dochters der zachtaardige elize, welke de Moeder, Vriendin van selma, aan zekere stijve Gouvernante, Mademoiselle fleury, geheel had overgelaten, die dezelven, tot de Vaderlandsche namen toe, op eene Fransche, gekunstelde of liever gedwongen leest geschoeid en verwrongen had. Dezen ontmoette selma in Zwitserland, werwaarts zij, te gelijk met het diep verslagen gezin van Do. willig, na het overlijden van diens Echtgenoote, verreisd was, almede onder geleide van den jongen bruining, van willem en bartens, welke laatsten zich wederom bij hen
vervoegd hadden. Omtrent dien tijd ontwaarde het schrander oog der moederlijke verzorgster, dat willem en betty, Dochter van opgenoemden Leeraar, gelijk mede bartens en ida, voor elk

{==472==} {>>pagina-aanduiding<<}
anderen eene teedere aandoening begonnen aan te kweeken of te gevoelen; en raadpleegt zij deswege in tijds met hare Vriendin emma en derzelver Echtgenoot. Die edelaardige Ouders, veelmeer op persoonlijke waarde en deugden, dan wel op uiterlijk aanzien, prijs stellende bij eene toekomstige verbindtenis hunner kinderen, verlangen eeniglijk van selma, dat de opregtheid en vastheid der gezegde jeugdige drift getoetst en van haar beproesd worde door het scheiden der voorwerpen, zelven tot hiertoe onkundig van hunnen nog flaauwen gloed en wederzijdsche vooringenomenheid. Wel ter snede kwam het dus, dat de Eerw. willig met betty spoedig naar zijne Gemeente in het Vaderland terug keerde, en bartens benevens willem zich vermaakten met het land te doorkruisen en geruimen tijd afwezig te blijven. Dit verschaft aan selma gelegenheid om het werk der opvoedinge aan hare kweekelingen te voltooijen, derzelver geaardheden immer met eene zachte hand en waakzaam beleid te vormen, zwakheden bij eene en andere uit te roeijen, en haar te versieren met menigerlei belangrijke kennis en nuttige wetenschap. Ook de drie Dochters van elize, nadat, op raad van selma, Mademoiselle fleury haar afscheid genomen had, krijgen deel aan hare lessen; en laat zij zich, op aandrang van ida en uitdrukkelijke begeerte eener stervende Moeder, gereedelijk overhalen, om het kindje suze, welk deze haar aanbeval, met volvaardige toestemming der overige kweekelingen, te harent op te nemen. Zoo aandoenlijk en ongezocht dit verhaal hier voorkomt; zoo zeer de aanvalligheid en onschuld van de kleene suze eene bevallige schrijfstoffe en verscheidenheid oplevert in vele van selma's Brieven; evenzeer ontwikkelt zij hierdoor
verder haar ontwerp van opvoedinge, en genoot, door deze menschlievende herbergzaamheid jegens dat kind, het uitstekend voordeel, om werkelijk de meer volwassen meisjes te vormen voor het groote doel der Vrouwelijke en Huismoederlijke bestemming. Zelfs mogen wij niet af, wegens den bekwamen zamenhang en aaneenschakeling der Geschiedenis in deze Tafereelen, hier op te merken, dat ten laatste het kinderlijk gesnap van suze het slot of de ontknooping des verhaals helpt daarstellen, daar zij den blooden Minnaar bruining in de armen voert van zijne klaartje; en verderf de brief van deze, haar geluk aan selma vermeldende, en in het bijzijn van willem, bartens en ida voorgelezen, de smeulende liefde doet uitbarsten, welke de vereeniging van beide laatstgenoemden, gelijk die van eerstgezegden met betty, ten gevolge heeft, na de terugkomst der Ouderen van buitenslands. In het Aanhangsel, eindelijk, waarin kortelijk van de voltrekking en den uitslag der drie gelukkige Echtverbindtenissen, en van het leven der waardige Hoofdpersonen, in

{==473==} {>>pagina-aanduiding<<}
elkanders nabijheid voorts hun verblijf houdende, gewaagd wordt, troffen wij nog een Ontwerp van Opvoedinge aan voor kinderen zonder Ouders en middelen van bestaan. Eene bijlage, even zeer als de meer uitvoerige Tafereelen zelve, der lezing en gezette overweging dubbel waardig.
Aan rijke verscheidenheid van stoffe en ruimen voorraad van nuttige lessen, doorgaans behagelijk ingekleed en ongezocht ter bane gebragt, mangelt het dus voorzeker in dit Deel even weinig als in het voorgaande: zoo groot, daarentegen, is te dezen de overvloed, en derwijze over den geheelen omvang des Boeks verspreid, dat wij niet afkunnen ons te beklagen, dat de Vertaler, tot bevordering van deszelfs vaardiger en heilzamer gebruik in het dagelijksch leven, zich niet verledigd hebbe, onder zijnen arbeid daaraan besteed, eenen Bladwijzer zamen te stellen en achter het Werk te plaatsen, die den voornamen Inhoud en een aantal kleene bijzonderheden aan het naziend oog herinneren zoude. Wordt ooit, gelijk wij hopen, een 2de Druk opgelegd, dan zal het ons welgevallig zijn, zoo dit gebrek ten dienste onzer Landgenooten verholpen worde; gelijk mede, dat men alsdan een beter toezigt neme, om een aanzienlijk getal van taalfouten, die onder het lezen ons voorkwamen, te verbeteren, en bovenal die herhaalde Hoogduitsche zegswijzen te vermijden, welke thans, voor een Hollandsch oor, den waarlijk schoonen en ongedwongen schrijfstijl van Mej. rudolphi ontsieren, ja te meermalen deerlijk misvormen.
Wij twijfelen niet, of het volgend staaltje zal aangenaam zijn bij onze Lezers; behelzende eenen allereersten wenk, door selma gegeven aan de nog kindsche suze, omtrent het toekomend leven. ‘Na eenen verfrisschenden regen, wanneer alreeds de namiddagszon de regenwolken uit het westen had verjaagd, gingen wij (vervolgt selma) naar buiten. Daar stond nu in het oosten een regenboog, zoo heerlijk als ik er ooit een' gezien had. Suze liep naar alle bloemen, alsof zij met alle wilde praten. Moeder, lieve moeder, wat zijn de bloemen heerlijk verfrischt! - Ik liet het kind geheel aan zichzelve over, en wenkte de anderen, om deszelfs vreugd niet nog te vermeerderen,’ [dit verstaat Rec. niet volkomen] ‘opdat die zuiver en onvermengd mogt blijven en geheel uit haar zelve voortvloeijen. Spoedig vielen suze's oogen op den hemel, en zag zij dus den prachtigen boog. ô Moeder, moeder! kijk eens, een groote bonte deur aan den hemel! suze wel daar na(ar) toe wil. - Uwe eerste moeder is daar na(ar) toe gegaan, antwoordde ik, mij houdende aan de uitwerking harer verbeeldingskracht; maar gij, suze, moet nog bij ons blijven, wij willen u alle zoo gaarne houden. - Suze ook gaarne bij moeder blijven wil, en bij zuster

{==474==} {>>pagina-aanduiding<<}
ida, was haar antwoord. Zuster ida volgt bij haar altoos onmiddellijk op moeder. Maar waarom is die eerste moeder toch zoo ver weggegaan, lieve moeder? - Zij werd geroepen naar dat schoone land, suze, dat ver, heel ver van hier ligt, waar de menschen engelen worden, altoos vergenoegd en gezond zijn, geene smarten lijden, niet moede worden en niet we(e)nen. - Als gij met zuster ida eens daar na(ar) toe gaat, lief moedertje, wilt gij suze dan ook medenemen? suze wil daar ook gaarne zijn, daar zij niet meer stout kan zijn: (gij moet begrijpen, dat we(e)nen en stout zijn bij haar nog het zelfde beteekent). - Eenmaal, mijn lieve kind, gaan wij daar alle na(ar) toe, maar niet alle te gelijk. Sommigen gaan vooruit, en die hier nog wat te doen heeft, die komt naderhand. - Hebt gij dan nog veel te doen, moeder, voor gij daar na(ar) toe gaat? - Ja wel suze, ik wilde gaarne hier blijven, tot gij groot en verstandig zijt, dan ga ik vooruit, en wacht met uwe lieve moeder op u, tot gij ook komt. Ik leidde het kind vervolgens onmerkbaar op iets anders, opdat deze denkbeelden zich niet te zeer mogten vestigen en tot verlangende gevoelens aangroeijen.’

Alphonsus, of de natuurlijke Zoon. Door Mevrouw de Genlis. Met Platen. Te Haarlem, bij F. Bohn. In gr. 8vo. 352 Bl.

Wij houden ons, met den Vertaler, overtuigd, dat dit Boek met geen minder genoegen dan de andere Werken der Schrijfster zal gelezen worden; wij althans lazen het zonder een oogenblik verveling, ja met het grootst vermaak. De held van het verhaal boezemt het levendigst belang in, door zijn mannelijk, vast en altijd deugdzaam karakter; maar meer nog zijne zachte, vurige, heldhaftige moeder, melania, in de daad een voorbeeld van echte moederlijke liefde en trouw. Een kind van nog maar dertien jaren en eene weeze, was zij onteerd, en met hare tante, bij welke zij inwoonde, op het schandelijkst bedrogen, door zekeren Hertog van olmene; men bedekte hare schande voor 't oog der wereld, en alphonsus werd als een natuurlijke zoon van haren oom door haar zelve opgevoed, en kende haar niet, dan als zijne oudere speelgenoote en liefste vriendin. Hij aanbad haar, werd jongeling, en vraagt hare hand; nu moest zij zich als zijne moeder ontdekken, en hij wil en moet zich verwijderen. Op raad van eenen waardigen vriend, zekeren melvil, brengt men hem in 't huis van zijnen hem onbekenden vader, dezen was het geheim van te veel gewigts, dan dat-
{==475==} {>>pagina-aanduiding<<}
hij niet voor hem zorgen zou. Intusschen had dit monster eene schatrijke pupil en nicht, de bekoorlijke en zonderling belangrijke herminia, voor zijnen zoon, den Graaf van olmene, bestemd. Doch herminia en alphonsus vatten voor elkanderen genegenheid, maar beide bewaren hun karakter en ontzien hunne betrekkingen. Het toeval brengt hen wel tot eene verklaring; doch herminia offert moedig haren liefsten wensch op, hoewel zij den haar bestemden bruidegom met regt verfoeit en standvastig weigert. Zelfs maakt zij zich tot vertrouwde van de lieve zoë, die haar hart aan alphonsus had gehecht, verbindt zich aan deze tot alle mogelijke hulp,
met opoffering van een goed gedeelte van haar vermogen. Deze moest eene verre en arme bloedverwante van den Hertog zijn, maar was eigenlijk de natuurlijke dochter eener rijke en aanzienlijke weduwe, die den Hertog zeer na in het bloed bestond. Men vermoedde intusschen de liefde van herminia, en schreef daaraan hare weigering van den Graaf toe; en daar zij zoë noemt als de beminde van alphonsus, wil men hier in toestemmen, in hoop van alzoo voor te komen de rijke huwelijksgift, waarvan zij sprak; doch de jonge Graaf sprak met alphonsus op zulk eene onbeschofte wijze over de eer, die hem hierdoor geschieden zou, dat het tot een tweegevecht kwam tusschen de broeders, die zich echter als zoodanig niet kenden. Om alphonsus te verwijderen, weet de Graaf hem te overtuigen dat hij doodelijk gekwetst is; met hetzelfde oogmerk ontdekt de Hertog, die niets nog wist van het duël, dat de Graaf zijn broeder is; welk eene ijsselijke uitwerking dit nu op alphonsus hebben moet, kan men ligt begrijpen, daar deze zich nu voor eenen moordenaar van zijnen broeder hield. Het monster, zijn vader, intusschen, doet alphonsus spoedig verdwijnen door eene lettre de Cachet; dan melania, die het gelukkig verneemt, vliegt nu naar Parijs, en toevallig ontmoet zij den Baron van jussy, een bloedverwant van herminia, en raakt door hem bij den Hertog binnen. Ontzettend is de ontdekking; dan het monster buiten voorbeeld geeft wel aan de onschuldige, wanhopende moeder den verlangden brief, waardoor het ontslag van alphonsus zou bewerkt worden, doch weet in hetzelfde oogenblik te bewerken, dat men den jongeling over zee als boosdoener wegvoert, en melania als een ligt vrouwspersoon gevangen neemt. De uitvoering van dit laatste wordt echter door den Baron verhinderd,
en ook het eerste mislukt. De Hertog wordt nu openbaar in zijne gruwelijke boosheid. Dan melania vond haren zoon in doodsgevaar, onzinnig, en buiten alle hoop van herstel. Na eenige dagen van den onzettendsten angst, komt melvil, en heeft eenen zeer bekwamen Geneesheer bij zich, en, tegen alle verwachting, alphonsus wordt gered. Geen

{==476==} {>>pagina-aanduiding<<}
wonder dat nu melania hare hand geeft aan melvil, den redder van haren zoon. Eindelijk, nadat herminia, om alphonsus alle hoop af te snijden, aan den Baron van jussy gehuwd was, geeft ook deze toe, en wordt met zoë verbonden. En deze alle zijn dan gelukkig. - De bekwaamheden van Mevr. de genlis zijn bekend. Zij heeft, zegt de Voorredenaar, uit haren Alphonsus geweerd, al wat die eentoonigheid te weeg brengt, welke ons zoo spoedig bij de gewone Romans aan 't geeuwen helpt. Wij stemmen dit toe, en, daar in dit ééne Boekdeel alles afloopt, zal de Lezer reeds door onze opgave zien, dat hij hier geene vervelende langwijligheid te vreezen hebbe. Ook uit hare vroegere Geschriften weten wij, hoezeer zij zoogenoemde ongelijke huwelijken afkeurt; ook hier straalt dit door, en men zal te dezen aanzien het een en ander vinden, 't welk allezins nadenken waardig is.

Raphaël, of het Huisselijke Leven. Door August Lafontainé. Met Platen. Te Haarlem, bij F. Bohn. 1810. In gr. 8vo. 310 Bl.

Als een arme schilders jongen met eene Freule trouwen moet, en die Freule onder de waakzame zorge is van eene hoogadelijke, op haren adel trotsche, Tante .... ‘Dat is waarachtig moeijelijk!’ - Och neen, dat is het niet. ℞ Geeft den vader des schilders toevallig eenen armen uitmuntenden Rector tot huisgenoot en vriend, zoo wordt de jongen gevormd; brengt dan de Freule toevallig met hem in den nacht bij eene zeldzame bloem; laat de Tuinman wat toespelingen maken op engeltjes, (de jongen moet raphaël en het meisje angelika heeten,) dan worden de beide jongelieden verliefd; toevallig moeten dan beiden van tijd tot tijd elkanderen ontmoeten, enz. ‘Maar de Tante! de Tante!’ - Die kan aftrekken. - ‘Maar dat was jammer; dan is de geschiedenis te spoedig aan 't end.’ - Daarom maakt lafontaine het ook anders. Er komt een adelijk minnaar op de baan; de Freule wil hem niet, en nu ruikt de Tante lont, zoo als men zegt. Leugen en listig bedrog maken nu den armen schilder zwart; de Freule veracht hem, wijst hem af, en wordt naar Tante's zin de Bruid. - ‘Maar dan is het spel bedorven?’ - Hola wat! er zijn toch middelen en wegen, waardoor de Freule onraad merken kan, en, al was het daags vóór het huwelijk, zoo kan er nog uitstel komen, en zoo als 't dan gaat; de adelijke minnaar wil toch geene vrouw volstrekt tegen haren zin. - ‘Maar dan heeft des schilders jongen nog Tante's toestemming niet?’ - Wel neen; de Freule wordt Hofdame bij de oude Vorstin; deze sterft eindelijk, en de Freule, van het vroeger bedrog genoegzaam onderrigt, zoekt de ou-
{==477==} {>>pagina-aanduiding<<}
ders van den schilder op, komt onder een' vreemden naam, dit spreekt van zelve, bij hen inwonen, en vergoedt hun alzoo het aszijn van hunnen zoon, die intusschen naar Rusland ging, tegen de Turken vecht,
en, na twee jaren, als Majoor, en daarenboven met eene Ridderorde, terug komt. Nu heeft Tante niets tegen het huwelijk, en angelika van traunstein trouwt met des schilders zoon raphaël! -
‘Maar het huisselijke leven nu?’ - Ja, dit is bekoorlijk; bij bekrompene omstandigheden wonen reine liefde, vriendschap en edele harten in het huis van den ouden schilder. Dit deel des Romans is vol waarheid en natuur. Boven allen bevalt ons de oude, arme, vergenoegde Emeritus Rector, nu Corrector. Hij zal iederen Lezer bevallen; ofschoon het veelvuldig Grieksch, dat hij in den mond heeft, en dat men hier dan ook vertaald, of ook wel niet vertaald, lezen kan, menige Lezeres weinig stichten zal.

Grieksch Leesbock voor Eerstbeginnenden, zamengesteld door F. Jacobs, Hofraad van den Koning van Beijeren; ingerigt ten dienste der Hollandsche Jeugd. Iste Afdeeling. Te Zutphen, bij H.C.A. Thieme. 1810. In gr. 8vo. 78 Bladz.

Latijnsch Leesboek voor Eerstbeginnenden, om de(n) zelve(n) het aanvankelijke leeren der Latijnsche Taal zoo gemakkelijk als mogelijk te maken. Zamengesteld door C.G. Bröder, en ingerigt ten dienste der Hollandsche Jeugd. Te Zutphen, bij H.C.A. Thieme. 1810. In kl. 8vo. 212 Bladz.

Al wederom een paar Leesboeken, ten dienste der Hollandsche Jeugd, om haar in het Grieksch en Latijn te onderwijzen, ja zelfs - hoe verpligtend! - om dit laatste opzigt zoo gemakkelijk als mogelijk te maken. Waartoe dit ijdel gezwets? Is men dan, ten huidigen dage, door de ervaring, nog niet zoo ver in de kunst van opvoeding gekomen, om niet te weten, dat zich, in het aanleeren van talen, zoo wel doode als levende, geene bepaalde leerwijze laat vaststellen, welke voor alle Leerlingen even zeer voegt, maar dat alle Onderwijs voor Eerstbeginnenden, volkomen, naar derzelver aanleg en vatbaarheden moet worden ingerigt, en dat het algemeene, voor zoo ver zulks naderhand op bijzondere gevallen toepasselijk zijn zal, alleenlijk moet bestaan in eenvoudigheid, kortheid en duidelijkheid?
Het Grieksche Leesboek, alhier aangekondigd, begint met de Buigingen der Zelfstandige en Bijvoegelijke Naamwoorden, vervolgt met die der Voornaamwoorden, en eindigt met die der Werkwoorden van alle soort. Hetzelve is allezins gelei-
{==478==} {>>pagina-aanduiding<<}
delijk, van het eenvoudige tot het zamengestelde, van het gemakkelijke tot het moeijelijke. De voorstellen zijn uit beproefde Schrijvers der Oudheid ontleend, en voeren alzoo tot de kennis van het zuivere Grieksch. Ook maakt de verwijding der letters in den tekst den Leerling van zelve oplettend op dat gedeelte van het onderwijs, welk men bedoelt. Doch met dat alles is er niet weinig gebrekkigs is. Vooreerst, zijn de Lidwoorden vergeten, en dit gemis is van belang. Ten tweede, zijn de Volzinnen, in den beginne, te zeer zamengesteld, en vol van werkwoorden, wier kracht den Leerling nog voorondersteld wordt onbekend te zijn; en, ten derde, is het algemeene gebrek, dat onder ieder opstel de lijst voorkomt der woorden, die in hetzelve voorkomen, waaruit eene reeks van afzonderlijke woordenboeken ontstaat, die niet dan met de uiterste moeite, naderhand, kunnen worden gebezigd.
Het Latijnsche heeft zijne betrekking tot eene Spraakkunst, door denzelfden Schrijver voormaals vervaardigd, en, zoo wij meenen, ook bij den Uitgever van dit Stuk gedrukt. Doch ook hierin is, door de gedurige en afzonderlijke voordragt van Naamwoorden en Werkwoorden, in derzelver buigingen, en van andere taaldeelen meer, zoo veel omslagtigs en daardoor zoo veel overtolligs, dat het geduld van Onderwijzer en Leerling jammerlijk gepijnigd wordt; en dan, eindelijk, is ook hetzelfde gebrek in het Woordenboek achter aan, dat hetzelve niet doorloopt, maar naar de orde der paragraphen gesteld is, waardoor het gebruik zeer beperkt wordt. Ook is het Latijn hier en daar barbaarsch: b.v. op bl. 136, Deus nusquam est inclusus, nusquam exclusus; Venti horribiliores; bl. 143, Quanta est benignitas Dei, quod tam multas res creatas alit; bl. 145, quum iracundia maxime animum movet, tum tibi est diligentissime lingua continenda enz. Ook zijn de stellingen somtijds ellendig plat of ongepast: b.v. bl. 122, E puteis vel fluviis aquam haurimus situla, en bl. 153, In morte anima et corpus divelluntur enz.
Hoe veel goeds er dan ook in deze Leesboeken moge zijn, de Recensent kan ze niet wel aanprijzen, en acht zich, bij deze gelegenheid, verpligt, om den Uitgever, die zich inderdaad, door het drukken van een aantal Onderwijsboeken, zeer verdienstelijk maakt, ernstig te verzoeken, dat hij nimmer eenig geschrift van zoodanigen aard in het licht geve, zonder mannen van beproefde kunde vooraf te raadplegen, en nimmer alzoo, zonder de in het oog loopende gebreken te doen verbeteren.





{==479==} {>>pagina-aanduiding<<}

Wagenaar's Verkorte Vaderlandsche Historie in Vragen en Antwoorden, voortgezet tot na den Landvrede van Tilsit, met inachtneming der aangenomen algemeene Spelling, ten dienste der Jeugd, in de Scholen en Huisgezinnen. Te Amsterdam, bij de Opvolgers van I. Tirion. In kl. 8vo. 200 Bladz.

De Titel van dit Vraagboekje wijst van zelf aan, en dat vrij opregt, in welken opzigte het vermeerderd en veranderd zij; te weten, vermeerderd met het voorgevallene tot na den Vrede van Tilsit, en veranderd in spelling, naar die van den Hr. siegenbeek. Maar, nu is de vraag: of deze vermeerdering en verandering gronds genoeg opleveren voor eenen nieuwen druk? En hierop antwoorden wij rondelijk, neen. Zoo veel ten minste behoorden thans onze Boekschrijvers en Uitgevers te weten, dat de Vraagboeken, waarin Vragen en Antwoorden aaneengeschakeld volgen, volstrekt geen ander nut hebben, dan voor hen, die dezelve van buiten leeren. Maar, om aan dit oogmerk te voldoen, behoort alles zeer kort en krachtig, en in zoodanig verband te worden voorgedragen, dat oorzaak en middel in het oog valle, dat het gewigtige uitkome, het mingewigtige, als het ware, met eene enkele pennestreek gemeld, en al het overtollige volstrekt worde weggelaten. Aan deze vereischten nu, die vooral in het geschiedkundige vak onontbeerlijk zijn, heeft het, in deze Verkorte Historie, altijd gemangeld, en, in het nu op nieuw geplaatste Bijvoegsel, is dat gebrek nog ongelijk grooter, zoodanig, dat men, hetzelve lezende, niets anders heeft, dan eene allerellendigste Kronijk, welke, in sommige jaarlijksche Tijdwijzers, dikwerf nog veel beter, dan alhier, gesteld is. De volgende inhoud der 57ste, of laatste, Afdeeling moge zelve getuigen, waarvan wij de Antwoorden van 30, 40, 60, ja tot 100 regels toe, bij verkorting mededeelen.

1.	Vraag.	Welke gevolgen had de Alliantie, in 1805 door Engeland met Rusland en Oostenrijk gesloten?
	Antw.	Den slag bij Austerlitz, der Franschen overwinning, en het Vredes - verdrag te Presburg.
2.	Vraag.	Hoe ging het in dezen tijd met den Oorlog ter Zee?
	Antw.	De Engelschen sloegen de vereenigde Fransche en Spaansche Vloot, en bemagtigden de Kaap de Goede Hoop.
3.	Vraag.	Bragt het Jaar 1806 geene nieuwe Staatsveranderingen te weeg?


{==480==} {>>pagina-aanduiding<<}


	Antw.	Ja, het Duitsche Rijk werd ontbonden; het Rijnverbond ontstond, en Napels en Holland werden tot Koningrijken, en Berg en Kleef tot een Groothertogdom, vervormd.
4.	Vraag.	Hoe werd de Koninklijke Regering in ons Vaderland ingevoerd?
5.	-	Welke waren de voorname bepaling(en) der genoemde Constitutionele Wetten?
6.	-	Kwam de Koning niet haast in eigen persoon, hier te lande, bezit nemen van zijnen troon?
7.	-	Door welke voorname Instellingen werd vervolgens de Koninklijke troon onderschraagd?
	Antw.	Door de Ridderorde, en, N.B. door de inrigting der Departementen.
8.	Vraag.	Genoot de Koning de noodige rust van buiten, om zich geheel en onafgebroken te wijden aan de binnenlandsche belangen?
9.	-	Hoe liep de daaruit ontstane Veldtogt af?
10.	-	Had de Vrede van Tilsit ook eenig bijzonder gevolg voor Holland?
11.	-	Bleef de zetel der Koninklijke Regering in den Haag?
12.	-	Welk zeer smartelijk verlies had het Koninklijk Huis in het jaar 1807 geleden?
13.	-	Welke blijde gebeurtenis vergoedde welhaast deze huisselijke ramp?
14.	-	Troffen het Koningrijk geene drukkende Volksrampen, gedurende de eerste jaren dezer Regering?
	Antw.	Ja, de ramp van Leyden op 12 Januarij 1807, de Zeeuwsche Overstroomingen op 14 en 15 Januarij 1808, de Watersnood der Rivieren op 12, 13, 14, 15 en 28 Januarij 1809, en - mogen wij er bijvoegen, -

de geduchte Volks-ramp van ellendige Kronijk-schrijvers, die allen smaak verbasteren.





{==481==} {>>pagina-aanduiding<<}

Algemeene Vaderlandsche Letter-oefeningen.

Het hoog bewind der Godheid over het geheele Menschdom, zoo wel als over elken ondeeligen, in het naauwste verband met de volkomenste vrijheid des mensche gebragt, en naar bepaalde regels uit den Bijbel en de Geschiedenis der Wereld verklaard. Door W.A. van Vloten. IIden D. 1ste en 2de St. Te Amsterdam, bij W. Brave. 1810. In gr. 8vo. XXIV, 512 Bl.

In het tweeden Deels eerste Stuk van dit voortresselijk Werk, van welks hoofdbedoeling wij onlangs verslag gedaan hebben, (*) zet de diepdenkende van vloten de korte ontvouwing der gewijde Geschiedenis, naar het voorgestelde ontwerp, voort van Koning Saul tot de geboorte van Jezus. Met diens Geschiedenis wordt het tweede Stuk aangevangen, en met een kort overzigt van die der eerste eeuw besloten.
Bij dezen overgang tot een geheel nieuw tijdvak en gansch nieuwe orde van zaken, heeft men het noodig gevonden, eenige inlichtende, zoo wel als waarschuwende en verdedigende aanmerkingen, tot nuttiger gebruik vooral van dit gedeelte des Werks, bij wijze van Voorberigt, vooraf te zenden. Dit Voorberigt, aan de Uitgeefsters door die zelfde hand toegeschikt, van welke men, ook in het eersten Deels eerste Stuk, eene Lofrede op den Eerw. van vloten, met bijgevoegd beredeneerd verslag van 's mans uitgegevene Schriften, aantreft, bevat de verdediging van den Schrijver tegen eenige aanmerkingen, te vinden in de Boekzaal der Geleerde Wereld, voor Jan. en Febr. 1810. en tevens eene nadere aanwijzing, hoe dit Boek te gebruiken.
De verdediger van hetzelve bekent, dat daarin eene geheele reeks van nieuwe denkbeelden en inzigten is te ber-
{==482==} {>>pagina-aanduiding<<}
de gebragt, maar verfoeit ten sterkste de hatelijke en on regtvaardige aanmerking van den Boekzaal-Schrijver, die derzelver voordragt aan eene berispelijke nieuwigheidszucht, of aan eene begeerte, om de zonderlinge te zijn, wil toegeschreven hebben, terwijl niets meer strijdig was met 's mans ware gevoelens en gevestigden afkeer van alle Neologie. Voorts handhaaft hij de eer van den Schrijver tegen eene, ook aldaar ingebragte beschuldiging van beganen misslag in de opgave van de geschiedenis der zalving van David door Samuel.
Ondertusschen zien wij, ten aanzien van onderscheidene, aan van vloten bijzonder eigene denkbeelden en inzigten, in dit Werk voornamelijk ingeweven, met groot verlangen het beloofde vierden Deels eerste Stuk te gemoet, hetgeen men de uitgave van het derde Deel zal laten voorafgaan, behelzende een Algemeen wijsgeerig Overzigt van het geheele Werk: waarin wij dan opheldering verwachten van 's mans bijzondere begrippen omtrent de van zelfheid ten goede; het tweederlei beginsel in den mensch, of de oorspronkelijke verdorvenheid en het vernieuwd beginsel, aan allen, sedert Adams val, medegedeeld; het verstand des vleesches, en het gedichtsel des harte, boos van der jeugd af aan, in onderscheiding van die oorspronkelijke verdorvenheid; de volheid des tijds; Jezus, beschouwd als Zoon van God, Zoon des mensche, en als de Logos, het licht en het leven aller menschen; de wedergeboorte, zoo als die den zondigen mensch doet overgaan tot het lidmaatschap van het Koningrijk der hemelen.
Veel liever, dan een zonder het overige onverstaanbaren brok, uit dit tweede Deel, mede te deelen, of berigt te geven van den geheelen vrij wat omvattenden inhoud, willen wij hier nog deze regels laten volgen, die de Voorberigt-Schrijver, beter, dan wij, met den geest van dit Werk bekend, zegt te moeten in acht genomen worden, om hetzelve wel te gebruiken.
1. Men beschouwe het plan van God, ter zedelijke opvoeding en volmaking van het menschdom, als een geheel, in het Paradijs aangevangen, door alle de wentelende eeuwen heen niet afgebroken, door de komst van Jezus Christus niet wezenlijk veranderd, maar gestadig voortgezet, nader ontwikkeld en uitgebreid, tot dezen dag toe gehandhaafd, en met het einde der eeuwen te voltooijen.
2. Men houde altijd het te voren opgegeven doel van

{==483==} {>>pagina-aanduiding<<}
den Schrijver onder de aandacht, om namelijk uit geschiedkundige daadzaken de overeenstemming van der menschen vrijheid en afhankelijkheid van God aan te wijzen: hetgeen de Schrijver, ook bij alle zulke uitweidingen, die er meest van schijnen af te wijken, nimmer uit het oog verloren heeft.
3. Men plaatse zich vooral, bij den aanvang der nieuwe bedeeling, bij de komst van Jezus Christus, in het standpunt, van hetwelk onze Schrijver uitging, en waarvan hij de omtrekken, in den aanvang van dit tegenwoordig Stuk, zoo juist, en met zoo veel scherpheid van oordeel, bepaald heeft.
4. Men make zich eenigzins gemeenzaam met de boven opgenoemde, en andere den Schrijver eigene denkbeelden: waartoe wij evenwel eerst het vierden Deels eerste Stuk zullen moeten afwachten.
5. Men leze alles, in onderling verband, met gezet nadenken, onbevooroordeeld, en met eene reine en vurige zucht voor waarheid en echt praktisch, zaligend Christendom.
Wij voegen er, met opzigt tot den derden regel, dit nog bij, dat het bedoelde standpunt bestaat in de voorstelling van Jezus Christus, als heilaanbrenger niet slechts voor eenige weinige menschen, of voor een enkel volk, gelijk de vorige Geschiedenis den gang der Godheid bepaalde, maar als Hervormer en Hersteller van alle volken der wereld, van het geheele menschdom; waartoe, van 's werelds begin af, door alle daarop gevolgde eeuwen, de heerlijkste voorbereidselen gemaakt, en door Hem eerst in het ware licht gesteld en nader tot derzelver Gode waardig doel gebragt zijn, dat eenmaal ten volle zal bereikt worden, wanneer het door Hem opgerigt Godsrijk, dat allengskens onmerkbaar toeneemt, zal komen tot dien rijpen staat van voorbereiding, die het tijdstip zal zijn van zijne heerlijke verschijning, om de groote wereldherstelliug op deszelfs langzamerhand bewerkte hervorming te doen volgen.
Wij houden ons oordeel over dit en andere aangenomene denkbeelden, waarop van vloten heeft voortgebouwd, terug, tot dat wij zullen in staat gesteld zijn, om het geheele Werk te overzien.


{==484==} {>>pagina-aanduiding<<}

Christelijk Magazijn, enz. IVden Deels 1ste Stuk. Te Hoorn, bij J. Breebaart. In gr. 8vo. 112 Bl.

Dit Stuk behelst weinig meer, dan het vervolg en slot van een reeds te voren, in het derde en vierde Stuk des vorigen Deels, behandeld onderwerp; zijnde eene opheldering van de redenering van Paulus, Rom. VIII: 19-25. of wel aanwijzing van den troost der menschheid, en van de hope der Christenen, onder de ellenden dezes levens, naar aanleiding van deze te voren uitgelegde plaats. De verwachting van een toekomend leven was nu reeds door den ongenoemden Schrijver, deels uit de rede, deels uit de H. Schrift, bewezen, en aangetoond, welk een vaste grond van troost en bemoediging daarin ligge voor eenen Christen, onder alle bezwaren en ellenden des tegenwoordigen levens. Daarop volgt nu een zeer omslagtig en afmattend betoog, dat wij dezen troost alleen in den Godsdienst, en bijzonder in het geloof aan de waarheden van het Christendom, kunnen verkrijgen en op den duur genieten, bl. 1-76. Had de Schrijver het niet uitdrukkelijk gezegd, dat ook deze Afdeeling, waarin tegen Atheisten, Deisten, Kantianen enz. wordt gestreden, nog behoort tot de opheldering der redenering van Paulus, in den bovengenoemden tekst, dan zou niemand, dezelve lezende, bepaaldelijk aan deze plaats gedacht hebben.
Er volgt dan een Aanhangsel tot de voorgaande Verhandeling, behelzende nog eenige aanmerkingen over eene en andere nieuwe uitlegging van deze moeijelijke plaats. De eerste is van c.g. findeisen, die door het zuchtend schepsel bepaaldelijk de ongeloovige Joden, en door de openbaring der kinderen Gods dien tijd verstaat, waarop de Joden van de overheersching der Romeinen, en van het drukkend juk der Mozaische wet hoopten verlost te worden. De tweede is van j.c. doederlein, die door het schepsel ook de Joden acht bedoeld te zijn, van welken vs. 19 meer algemeen zal melding gemaakt zijn, terwijl dan vs. 20 alleen de godvruchtige Israëliten van vorige eeuwen, vs. 22 alle in den tijd van Paulus levende Israëliten, en vs. 23 tot het Christendom toegebragte Joden bedoeld zijn. Beide uitleggingen worden, met goede gronden, tegengesproken, en ook nog eene derde den Schrijver medegedeelde verklaring verworpen, volgens welke, te

{==485==} {>>pagina-aanduiding<<}
dezer plaatse, de aangename hoop wordt beschreven, dat de Christenheid eens zal zegepralen over het Joden- en Heidendom.
Nog 14 bladzijden worden gevuld met stichtelijke, doch niets buitengemeens bevattende Bespiegelingen bij de begrafenis van mijne Vriendin.





Proeve van eens Christens Reize naar de Eeuwigheid, of Levensbeschrijving van eenen Christen, van zijne geboorte af, tot aan zijnen dood toe, door C. Meeuse, Predikant op den Hoek in den Lande van Axel. Uitgegeven met eene Voorrede, en een Bijvoegsel van Aanmerkingen, door J. Renier, Predikant bij de Nederd. Herv. Gemeente en Rector der Latijnsche School te Vere. Te Dordrecht, bij A. Blussé en Zoon. 1810. In kl. 8vo. 340 Bl., behalve de Voorrede.

Na het allezins voortreffelijk Werkje van den geleerden patrik, onder den titel eener Geschiedenis van den Reiziger naar het Hemelsche Jeruzalem, reeds omtrent het midden der vorige Eeuwe in het Hollandsch vertaald, herdrukt, ja ook bij verkorting uitgegeven; na den lateren arbeid van g. geszner, De Christen in de Boerenwoning ten opschrift dragende, en van ons volmondig geprezen, in den jare 1808; na de bekroonde Prijsverhandeling van den Hr. swaan, omtrent dien tijd door de Maatschappij tot Nut van het Algemeen in het licht gezonden, om bij den volke het vermaarde Stukje van bunjan door een beter te doen vervangen, naar de behoeften van den huidigen tijd berekend: kon het bijkans overbodig en eenigzins vermetel geacht worden, dat de Eerw. meeuse de pen opvattede tot een en hetzelfde oogmerk. Maar wij moeten onzen Schrijver het regt doen van te onderstellen, dat hij met beide eerstgenoemde Werkjes, even zeer als zijn Vriend en Ambtgenoot renier, onbekend is; althans van een of ander vinden wij nergens bij hen eenige melding: en zulks gelooven wij te liever, daar deze getuigt, aan den Man, wiens opstel hij met een Bijvoegsel van Aanmerkingen goedvond te verrijken, het laatstgedachte Stukje van swaan toegezonden te hebben, wanneer die alreeds zijne taak had afgewerkt. Ook was er geene reden, waarom deze Proeve, om iets in stede van den ouderwetschen bunjan te leveren, zou achterblijven uit hoofde der Prijs-
{==486==} {>>pagina-aanduiding<<}
verhandelinge, daar zij van dezelve, schoon, onzes oordeels, niet te haren voordeele, in vele verschilt, en ook op geheel andere leest geschoeid is, dan een der bovengenoemde Geschriften. Nu, daar elk Christen gaarne, behalve den Bijbel, een Handboekje te
zijner stichting en naar zijnen Godsdienstigen denktrant leest, zal ongetwijfeld de moeite en vlijt van de Heeren meeuse en renier, tot heil en zaliging van het talrijkst Hervormd Kerkgenootschap hier te lande besteed, bij velen dank verdienen, en, onder den druk der tijden, zoo wij hopen, geenszins nutteloos bevonden worden. Terugziende op den voormaligen stuggen geest van Regtzinnigheid omtrent het aloude Leerstelsel, verblijdt het ons zelfs te ontwaren, dat eene ruimere denkwijze in dit Volksboekje heerscht, en hetzelve door de Eerw. Classis van Walcheren Kerkelijk is goedgekeurd. Trouwens dit laat zich gemakkelijk verwachten en oplossen, wanneer wij zeggen, dat deze Proeve, naar het uitvoerige, meer kostbare en zeer geachte Werk, de Beoefeningsleer van den Eerw. kist, in een kort bestek te zamengetrokken, en in eens Christens Reize naar de Eeuwigheid ingekleed, hetzelve dus voornamelijk tot schering en inslag heeft. Jammer maar, dat alzoo vele gegronde aanmerkingen, door ons en anderen omtrent gezegde Werk voorgedragen (*), evenzeer, althans niet minder, gelden tegen dit Uittreksel, slechts onder eene andere gedaante en titel in het licht gegeven. Wat wij zelfs door den beugel hadden mogen zien in een Boek, geschreven voor meer Ervarenen, mishaagt ons ruim zoo veel, wanneer wij het in een Volksgeschrift, opgesteld voor weinig en minder belezen Christenen, aantreffen. Gelijk Ouders jegens hunne Kinderen den meesten eerbied hebben in acht te nemen, zoo moesten, naar ons oordeel, Leeraars van den Godsdienst, schrijvende
of sprekende tot de onkundiger schare, vooral omzigtig zijn in het vermijden van bewoordingen en zegswijzen, die, welk een gezag zij hebben mogen in eenig Kerkelijk stelsel, bij ervarenis nogtans gebleken zijn, dweeperij of mystieken denktrant te begunstigen. Zelfs vinden wij geenen smaak daarin, dat Christianus steeds zichzelven, in dit Boekje,

{==487==} {>>pagina-aanduiding<<}
zoo zeer onledig houde met eene gansch onbepaalde belijdenis van zijne zware zondenschuld, verderf en onwaarde; met betuigingen van zijne vurige liefde en vertrouwen op God en op Jezus verdiensten; met andere heilige bespiegelingen en werkzaamheden; ja ook herhaalde voornemens opvatte, en zijne bekeering ter Deugd en Heiligmaking voortzette, onder geleide en krachtige medehulp van Gods Geest: zonder dat wij eenige bijzondere melding vinden van zijne werken der liefde jegens den Naasten; of wel dat hij zich te dezen, en ten aanzien van andere deugden, aan des Heeren volmaakt en Goddelijk Voorbeeld spiegelde. Niet dat wij hierom eenigzins als voorstanders der Leere van eigene Geregtigheid wenschen aangezien te worden, of anders, dan met Paulus, begeeren zouden te roemen dan in het kruis van Christus: maar wij keuren, in navolging van den schranderen patrik, alleenlijk dat geloove af, welk door dezen niet ongepast als nieuwerwetsch en hoffelijk betiteld en omschreven wordt (*). - Maar wij hebben genoeg doen gevoelen, waarom wij aan deze Proeve hare waarde geenszins ontzeggen, en dezelve nogtans beneden elk der vroegere Werkjes, aan het hoofd dezer Recensie aangehaald, vermeenen te moeten rangschikken.

Schoonheden des Christendoms, of zedelijke en dichterlijke voortreffelijkheden van den Christelijken Godsdienst. Naar het Fransch van F.A. Chateaubriant. Geheel omgewerkt, bekort, en voor Nederlandsche Lezers ingerigt. Iste Deel. Met Platen. Te Haarlem, bij F. Bohn. In gr. 8vo. 232 Bl.

‘God verbiedt ons de bloemrijke wegen niet, wanneer die tot Hem leiden; het is niet altijd langs de ruwe en verhevene paden van het gebergte, dat het verdoolde schaap wordt teruggebragt,’ zoo drukt zich de Schrijver uit, en hij betreedt eenen min gewonen weg ter verdediging van het Christendom; dit oordeelt hij noodig. Gelijk men ieder belang van het hart onwaardiglijk tegen den Godsdienst heeft aangevoerd, wil

{==488==} {>>pagina-aanduiding<<}
hij die zelfde belangen ten behoeve van denzelven oproepen. Wie leest toch heden Godgeleerde werken? Eenige vrome lieden, die geene verdere overtuiging behoeven; ook is de stoffe voor andere verdedigingsschriften genoegzaam uitgeput, en zouden dezelve misschien thans ook hutteloos zijn. Men moet alzoo niet betoogen, dat het Christendom voortreffelijk is, vermits het van God komt, maar dat deszelfs voortreffelijkheid zelve bewijst, dat het van God oorspronkelijk is. Men moet de misleide wereld - welke in den waan gebragt is, dat het Christendom een Godsdienst is, uit den schoot der barbaarschheid gesproten, een vijand van kunsten, wetenschappen, zuivere rede, en echte schoonheid; een Godsdienst, die niet dan bloed heeft doen plengen, de menschen in ketenen sloeg, en alleen het geluk en de verlichting des menschdoms heeft doen verachteren, - met den Godsdienst weder verzoenen. Ziet daar eenige trekken uit de Inleiding dezes werks, waaruit men over deszelfs strekking en doel genoegzaam kan oordeelen. Wat de uitvoering betreft, ziet hier het plan: het werk is in vier Hoofddeelen gesplitst; het eerste betoogt Gods bestaan, de onsterfelijkheid der ziele, door de wonderen der Natuur en de taal van het hart, beide zigtbaar en hoorbaar aan alle menschen; het tweede geeft duidelijke, gemakkelijk te verstane bewijzen voor de waarheid, de schoonheid en het zielbekorende der Heilige Boeken, uit derzelver geschiedkundigen, leerstelligen en zedelijken inhoud; in het derde, of dichterlijke deel, worden schoonheden der verbeelding, in den Bijbel te vinden, en door hedendaagsche Schrijvers daaruit geput, met die der Ouden vergeleken. (Dit alles bevat het eerste kleine Boekdeel, dat ons hier geleverd wordt.) Het vierde zal geschiedkundige bewijzen voor het nut, door het Christendom, zelfs voor dit leven, te weeg gebragt, opleveren. Dit plan moet
algemeenen bijval vinden, en wordt over het geheel meesterlijk uitgevoerd; terwijl geheel de toon zoo roerend, tressend, overtuigend is, dat wij geen oogenblik twijfelen, of ook bij het enkel doorbladeren wordt bijna ieder uitgelokt, en leest en herleest deze bladen telkens met een vernieuwd genoegen, en alzoo houden wij het onnoodig, dezelve ter verdere aanprijzing met onze Lezers te doorloopen; alhoewel wij dit werk, zoo zeer als eenig ander, in vele handen wenschen.
‘Het werk maakt daarom opzien, en is daarom vooral

{==489==} {>>pagina-aanduiding<<}
belangrijk, omdat het van een Roomschgezinden is;’ zoo hoorden wij onlangs oordeelen in een gezelschap van anders niet onbevoegde regters. Wij echter ontkennen dit; en hoezeer het er indedaad iets toe bijdrage, het zou bij uitnemendheid belangrijk zijn, al ware de Schrijver Protestant. Zoo als het thans ook voor ons ligt, is dit nagenoeg het geval. De Heer n.g. van kampen heeft chateaubriant's Genie du Christianisme niet slechts vertaald, maar geheel omgewerkt voor het Hollandsch, en bijzonder ook voor het Protestantsch Publiek; hij gaf dat werk niet alleen eenen meer gepasten titel, en voegde er vele schoone aanmerkingen en ophelderingen bij, het geheel daarenboven zeer aanmerkelijk bekortende, maar heeft ook de schikking, en hier en daar den inhoud zelven veranderd; wij vinden hier geheel niets van de bijzondere leerstukken der Roomsche Kerk, en Christendom en Catholicismus wordt ook niet ondereengemengd, hetgeen ons den anders waarlijk uitmuntenden Schrijver nog hooger zou doen achten, indien wij niet wisten dat le Genie du Christianisme daar vol van was, en wij alzoo deze groote schoonheid en bruikbaarheid van dit boek alleen aan den Heer van kampen moeten danken.
Tot eene proeve nemen wij iets uit de Vergelijking van den Bijbel met homerus, ten opzigte der Voordragt, en wel het slot der beschouwing van de Geschiedenis van jozef.
‘Zie daar die beroemde Geschiedenis; men vindt haar niet in het werk van eenigen Sophist, want niets, dat met het hart en tranen geschreven is, behoort aan Sophisten; neen, men vindt haar in dat Boek, 't welk ten grondslag strekt aan den Godsdienst, zoo veracht bij die sterke geesten, en welke dubbeld regt zou hebben, hun gelijk voor gelijk te vergelden, zoo de liefde zijn wezen niet uitmaakte. Zien wij nu, hoe verre de herkenning van jozef en zijne Broederen het wint boven die van ulysses en telemachus.
Homerus heeft, naar ons oordeel, een' grooten misslag begaan, door in zijn tafereel van het wonderbare gebruik te maken. In tooneelen, waar de hartstogten in beweging zijn, en alle wonderen uit de ziel moeten voortkomen, verkoelt de tusschenkomst van een hooger Wezen de handeling, geeft aan gevoelens van het hart een fabelachtig voorkomen, en doet ons bij den Dichter eene onwaarheid vinden, terwijl wij hoopten dat hij ons de echte taal der Natuur zou doen hooren. Wanneer ulys-
{==490==} {>>pagina-aanduiding<<}
ses zich in zijne gehavende kleeding aan eenig natuurlijk kenmerk deed onderscheiden, zou hij ons veel meer treffen. Homerus zelf heeft dit op andere plaatsen gevoeld, waar Ithaca's Koning zich aan zijne voedster euryclea te kennen geeft door een oud lidteeken, en aan zijnen Vader laërtes door de kleine omstandigheid der dertien pereboomen, welke hem de goede Grijsaard in zijne kindsheid geschonken had. Men ziet zoo gaarne, dat het hart van den Stedeverdelger eveneens gevormd is, als dat van andere menschen, en dat deszelfs grondtrek natuurlijke liefde bevat.
De herkenning wordt in het boek Genesis veel natuurlijker beschreven. Door eene regt broederlijke list, door de onschuldigste wraakoefening, wordt een beker in den zak eens jongen onschuldigen Broeders gelegd; de misdadige Broeders worden wanhopig, terwijl zij aan 's Vaders hartzeer denken, en het beeld van jakob's droefheid, hetwelk jozef's hart geheel verbrijzelt, dwingt hem tegen dank de ontdekking eerder te doen, dan hij besloten had. Wat het treffende gezegde aangaat: Ik ben jozef; men weet, dat het den Heere de voltaire zelf tranen van bewondering afperste. Het πατὴϱ τεθς ειμὶ, ik ben uw Vader, van homerus, is verre beneden het: ik ben jozef. Ulysses vindt in telemachus een' gehoorzamen Zoon weder, die hem altijd was getrouw gebleven; jozef spreekt tot Broeders, die hem verkocht hebben; hij zegt hun niet: ik ben uw Broeder; hij zegt alleen: ik ben jozef: en daarin ligt alles voor hen opgesloten. Zij zijn ontroerd, gelijk telemachus; maar het is niet meer de luister van pharao's Staatsdienaar, die hen doet sidderen; het is eene herinnering in den grond van hun geweten.
Ulysses doet eene lange aanspraak aan telemachus, om hem te overtuigen, dat hij zijn Vader is; jozef heeft zoo vele woorden niet noodig. Hij roept hen om te naderen; want schoon hij zijne stemme al weenende zoo luid verheven had, dat pharao's geheele Huis het hoorde, toen hij zich als jozef te kennen gaf, thans moeten zijne Broeders hem alleen verstaan, nu hij hun het blijk der waarheid geeft, met te zeggen: “Ik ben jozef, uw Broeder, dien gij naar Egypte verkocht hebt.” Zie daar den hoogsten trap van kieschheid, van edelmoedigheid, zonder de minste gemaaktheid!
Vergeten wij ook niet, met hoe veel goedheid jozef

{==491==} {>>pagina-aanduiding<<}
zijne Broederen vertroost; hoe hij zelf hun verontschuldigingen aan de hand geeft, door te zeggen, dat zij, wel verre van zijn ongeluk bevorderd te hebben, integendeel de oorzaken zijner grootheid zijn. De Heilige Schrift mangelt nooit, de Voorzienigheid in het verschiet harer Tafereelen te plaatsen. Dit groote Raadsbesluit der Godheid, hetwelk alle menschelijke belangen bestuurt, zelfs dan, wanneer zij het meest aan menschelijke driften en aan toeval onderhevig schijnen, wekt in 's menschen geest de hoogste bewondering. Men ziet, bij een welgesteld hart, gaarne die hand boven de wolken, welke onophoudelijk op het menschdom werkt; men moet immers gaarne gelooven, dat men in het Plan der eeuwige wijsheid ook een gedeelte beslaat, en dat het oogenblik van ons leven een doel voor de eeuwigheid heeft!
Alles is groot met God, alles is klein zonder Hem; dit strekt zich ook uit tot de gevoelens. Onderstel, dat alles in de Geschiedenis van jozef gebeurt, zoo als mozes ons verhaalt; stel, dat de Zoon van jakob even goed, even gevoelig is als hij zich hier vertoont, maar dat hij een Wijsgeer zij, en dus, in plaats van te zeggen: Ik ben hier door den wil des Heeren, zich dus uitlate: Het geluk heeft mij gediend, - aanstonds krimpen de voorwerpen ineen, de geheele werkkring wordt naauwer; - het teedere verdwijnt, de tranen droogen op.
Eindelijk omhelst jozef zijne Broeders, gelijk telemachus; maar hij begint met benjamin. Een hedendaagsch Schrijver zou hem zeker hij voorkeur den misdadigsten Broeder om den hals hebben doen vallen, opdat zijn Held eene ware Treurspelrol zou vervullen. De Bijbel kende het menschelijke hart beter; hij schatte dat overdrevene gevoel op den regten prijs, waardoor iemand altijd met gemaaktheid naar groote zaken streeft, of schoone gezegden wil voortbrengen. Voor 't overige komt ons ook de vergelijking der snikken van Vader en Zoon bij de jammerkreeten van een' Arend of Gier, wien zijne jongen ontroofd zijn, bij homerus minder gepast voor. En hij weende aan benjamin's zijns Broeders hals, en benjamin weende aan zijnen hals. Zie daar den eenigen stijl, die hier te pas komt; grootere verheffing dient slechts om te verzwakken.’ -
‘Schoonheden van velerlei aard hebben aan homerus van Eeuw tot Eeuw de eerste plaats onder de grootste Geniën verzekerd. Het is geene schande voor zijne nage-
{==492==} {>>pagina-aanduiding<<}
dachtenis, dat hij in derge!ijke tafereelen alléén overtroffen is door mannen, onder 's Hemels invloed schrijvende. Maar overtroffen is hij zonder tegenspraak, en wel op eene wijze, die zijne driftigste voorstanders zelfs ontwapenen moet.’
Terwijl wij het tweede Deel met het grootste verlangen te gemoet zien, willen wij nog het slot van dit eerste onze Lezers aanbieden.
Hierdoor hopen wij (ten minste zoo verre onze kunde strekt) den Lezer eenige der ontelbare schoonheden uit onze Heilige Boeken te hebben leeren kennen. Hoe gelukkig zou het zijn, zoo wij hadden mogen slagen in hun dien grooten en verhevenen grondslag der Kerke van jezus christus te doen bewonderen!
‘Zoo de Heilige Schrift, zegt gregorius de groote, verborgenheden heeft, die den allerverlichtsten kunnen bezig houden, zij behelst ook eenvoudige waarheden, geschikt voor den nederigften, den minst geleerden. Van buiten heeft zij melk voor kinderen, doch in hare binnenste schuilhoeken bevat zij ook voedsel voor de bewondering der verhevenste geesten. Zij gelijkt naar eene Rivier, wier wateren op sommige plaatsen zoo laag zijn, dat een Lam daardoor zou kunnen waden; op anderen zoo diep, dat een Elefant daarin zou kunnen zwemmen.’

Bijdragen tot Theoretische en Practische Geneeskunde, uitgegeven door het Genootschap, onder de zinspreuk: Arti Salutiferae, te Amsterdam. Iste en IIde Stuk. Te Amsterdam, bij L. van Es. In gr. 8vo. 136 en 176 Bladz.

Alle welmeenende pogingen, om, zoo veel omstandigheden en vermogens toelaten, mede te werken tot uitbreiding van wetenschap of kunst, verdienen aanmoediging; vooral ook dan, wanneer men de gegrondste hoop heeft, dat dezelve, behoorlijk ondersteund en aangevuurd, tot wezenlijk sieraad en luister dier wetenschap of kunst strekken zullen. Is deze aanmerking algemeen toepasselijk, zoo geldt zij vooral de Theoretische en Practische Geneeskunde, omtrent welke in Holland, helaas! sints lang, meer dan elders, eene onverschilligheid huisvestte, welke op geringschatting van Vaderlandsche voort-
{==493==} {>>pagina-aanduiding<<}
brengselen uitliep, en het middel werd, waardoor derzelver uitgave of instandhouding weldra gestaakt moest worden; terwijl alles alleen op het, door ons meermalen met lof vermeld, Geneeskundig Magazijn teruggebragt is, en tallooze buitenlandsche geschriften onzen bodem als overstroomen, in onzen boezem gretig opgenomen worden, en die der onzen jammerlijk miskend blijven.
Gelukkig, echter, dat het naauwelijks glimmende vonkje tot eene meer heldere vlam is aangeblazen, daar ons uit de voor ons liggende Bijdragen het oogmerk kenbaar wordt van een Genootschap, welks pogingen, om in ons Land de uitbreiding der Geneeskundige wetenschap te bevorderen, wij, door eene spoedige aankondiging, toonen willen te begunstigen en aan te moedigen. Wij gaan derhalve, zonder eenige verdere uitweiding, tot de zaak zelve over.
Het eerste stuk, dat ons hier voorkomt, is eene gedeeltelijke vertaling van het werk van wijlen den verdienstelijken en bekwamen doemling, ten onderwerp hebbende het onderzoek der vrage: kunnen gebrekkige gesteldheden der vochten ziekten, en de vochten ziek genoemd worden? Belangrijke vraag voorzeker, welker beslissing zoo moeijelijk, en waarover zoo veel getwist is. De gevoelens van onderscheidene bevoegde beslissers deswege te vernemen, moet den rationalen Arts, die zijne kunst niet als ambacht uitoefent, (ofschoon er, helaas! vele zoodanigen voorkomen) hoogstbelangrijk zijn. Doemling verdient daarom vooral geraadpleegd te worden, eer men de ontkenning der vraag, die door hem bevestigend beantwoord wordt, toestaat; meenende hij te regt, dat de vochten zich in een bewerktuigd ligchaam niet geheel passief verhouden; dat zij eigene werkingen onderling even goed voortbrengen, als zij werkingen in de vaste deelen veroorzaken; dat zij alzoo een deel van den Organismus uitmaken, en aan dezelve iedere aanspraak toekomt, welke men op eenig deel des bewerktuigden ligchaams als zoodanig kan toekennen, enz. Na dit breedvoerig onderzocht te hebben, komt hij tot de ziektekunde der vochten, uitmakende het tweede gedeelte zijns onderzoeks, en te vinden in het tweede Stuk des Genootschaps; zijnde de slotsom daarvan, dat er ziekten zijn kunnen, welke oorspronkelijk derzelver grondslag uit verkeerde werkingen der vochten ontleenen, of, met andere woorden, dat er ziekten zijn, welke noch uit vermeerderde of verminderde

{==494==} {>>pagina-aanduiding<<}
werkzaamheid der vaste deelen, noch uit vermeerderde of verminderde opwekking, zijn af te leiden. - Wij twijfelen geen oogenblik, of dit allerbelangrijkst onderzoek zal vele voorstanders vinden, en de Redacteurs dezer Bijdragen verdienen lof voor de vertaling van een werk, dat voorzeker min bekend is, en zonder deze mededeeling welligt bij velen in vergetelheid zou gebleven zijn.
De Scheikundige ontleding van het Bevergeil volgt op het gemeld onderzoek; zij is eene vertaling van de reeds met roem overladene Akademische Verhandeling van den, in den bloei zijner jaren, aan ouders, magen en wetenschappen ontrukten Geneesheer bonn. Iets te harer aanprijzinge te zeggen, zoude overtollig zijn; de vertaling is ons zuiver voorgekomen, en wij gelooven, dat men, na de verdere mededeeling der Scheikundige ontleding, met die der Natuurlijke Geschiedenis en der Ontleedkunde van den Bever, den beminnaren daarvan wezenlijken dienst zou doen.
De Zenuwkoortsen beschouwd, zoo als zij in Berlijn in den winter van 180⅞ heerschten, met aanmerkingen over de prikkelende, versterkende en verzwakkende geneeswijze, naar 't Hoogduitsch van den Hoogl. hecker, wordt in het eerste Stuk begonnen en in het tweede geëindigd. Deze Verhandeling heeft Dr. van der breggen (zoo wij wel onderrigt zijn, een der Redacteurs dezer Bijdragen) tot Vertaler. Wij moeten aan dezelve den lof geven, die eene gelijke behandeling over de Zenuwkoortsen door hufeland toekwam. De voor ons liggende beschouwing verdient, om de belangrijkheid des onderwerps, deszelfs veelzijdige bewerking, bondig betoog, en de onpartijdige gebruikmaking van het ware en goede onzer voorvaders en latere geneeskundige Schrijvers, de billijkste en vereerendste lofspraak. Ook hier vindt Rec. alles met de doorslaande blijken van echte practische kennis doormengd, en het is vooral de lezing en toepassing dier regelen, waarop de juiste en weldadige aanwending der prikkelend - versterkende geneeswijze bij de Zenuwkoorts berust, welke Rec. niet genoeg kan aanbevelen. Zij bevatten, in zijn oog, alles, wat immer daaromtrent gezegd is of gezegd kan worden; en al ware er uit hecker's pen nimmer iets meer gevloeid, dan zou hij reeds daardoor aanspraak hebben op onze achting, dankbaarheid en lof.
De waarneming van Hydrops Ovarii, door f.h. hartog, Med. Dr. te Amsterdam, is allezins der lezing waardig,

{==495==} {>>pagina-aanduiding<<}
en munt uit door naauwkeurigheid, zoo wel in de beschrijving der ziekte zelve, als van de opening van het lijk, na den dood der lijderesse. De Epicrisis, in het tweede Stuk, bl. 124, voorkomende, dient vooral, ter beoordeeling van des waarnemers gevoelen aangaande den gegeven naam van hydrops ovarii, en zijne wijze van behandeling, gelezen te worden; en waarlijk, wij houden onzen bekwamen Schrijver zeer berekend voor zijne taak, en durven hem gerust aansporen, om, in den loop zijner geneeskundige praktijk, zulke naauwkeurige waarnemers als boerhave, van swieten, morgagne, haller en anderen, wier onsterfelijke geschriften hij vlijtig schijnt te beoefenen, zich steeds voor oogen te stellen en te volgen.
Met genoegen las Rec. wijders de waarnemingen van den Hoogl. kopp, te Hanau, over de aanwending van de Loodsuiker in de Longtering, in het eerste Stuk dezer Bijdragen, bl. 110, en in het tweede, bl. 79, te vinden. Zij waren voorzeker eene vertaling waardig. Ongetwijfeld verdient dit geneesmiddel de oplettendste zorg en voorzigtigheid. In de handen van een' oplettenden, naauwkeurig toezienden Arts is hetzelve voorzeker een allerheilzaamst geneesmiddel, vooral in de phthisis ulcerosa, waarin Rec. het grootste nut van hetzelve ondervonden heeft. Hij hoopt, dat de Hoogl. kopp zijne waarnemingen voortzetten, en dezelve, even onpartijdig wegens derzelver gunstigen of ongunstigen uitslag, mededeelen zal.
Nu volgt eene vertaling van de waarnemingen over de Longontsteking, naar 't Latijn van den Hoogl. j. frank; een man, die in de Geschiedenis der Geneeskunde met roem bekend is, en wiens Acta Instituti Clinici Ticinensis tegen die van Vilnensis voorzeker nog al eenig contrast opleveren. Rec. gelooft ook, dat de Redacteurs, met oogmerk om dit te doen opmerken, de vertaling dezer waarnemingen gekozen hebben; en waarlijk, uit dit oogpunt beschouwd, doen zij ons den Geneesheer frank als een teruggekeerd en meer bezadigd man kennen, dien wij, na deze mededeeling zijner onderscheiding en geneeswijze der Longontsteking, daarin tot onzen voorganger en wegwijzer mogen erkennen en volgen.
Twee waarnemingen van door de operatie herstelde toegroeijingen van den Pisweg bij eerstgeboren kinderen, door den Heel-, Oog- en Breukmeester buchner medegedeeld,

{==496==} {>>pagina-aanduiding<<}
gelijk ook de overzetting van een klein stukje van hufeland, over de waarschijnlijke oorzaak van de moeijelijke tandkrijging, en het daarmede verbonden grooter gevaar bij menschen dan bij dieren, maken het slot van dit eerste Stuk uit, en zullen beiden met genoegen gelezen worden.
In het tweede Stuk komen, behalve de reeds opgegevene vervolgen, nog voor eene vertaling der Verhandelinge van den beroemden hecker over de Keelontstekingen, bijzonderlijk over de vliezige of slijmproppige, en den Stikhoest van millar, door Dr. houtman te Weesp medegedeeld; eene Verhandeling, waarin wij op nieuw den man vol praktikale kundigheden zien spreken, en wiens beantwoording van de aan zichzelven voorgestelde vragen, waarmede dit gedeelte eindigt, een ieder gretig zal te gemoet zien in het volgend Stuk. De Vertaler verdient onzen dank, daar Rec., bij eene naauwkeurige vergelijking met het oorspronkelijke, hem berekend vindt voor zijne taak.
Twee oorspronkelijke stukken maken wijders den inhoud uit, bestaande in eene waarneming van Dr. donselaar, over de gevolgen van een doorgezwolgen bedwelmend vergif, door de Radix Ipecacuanha hersteld. Het Opium was hier dat vergif. Zeven stukjes had een roekeloos jongeling, die zich daardoor van het leven zocht te berooven, zoo gekaauwd als ongekaauwd, doorgeslikt. Ontzettend, ja schier ongeloofbaar was de hoeveelheid van hetzelve, bedragende de zwaarte van eene halve once en twee scrupels. Welligt was dit Opium niet van de beste soort; daarvan vindt Rec. geene melding. Hoe het zij, van het grootste belang is het, te vernemen, dat zulk een aanmerkelijk vergif in zijne vernielende werking beteugeld is geworden, en wel door de Ipecacuanha! Opmerkelijk is voorzeker de gedachte des Geneesheers, die op het denkbeeld kwam, om door het toedienen van dezen wortel het Opium te doen ontmoeten, door beider vereeniging eene derde het zweet voortbrengende werking te doen ontstaan, en het Opium als 't ware te dwingen om mede te werken ter genezing. In de maag zou dus een pulvis doveri daargesteld worden. Hoe wanluidend ook zoo iets in den eersten opslage moge klinken, zag echter de Heer donselaar zich in zijn doel niet te leur gesteld. Een ruim, overvloedig zweet in de drie eerste dagen, in den vierden neiging tot afgang en braking, waarop cholera volgde, waren de gevolgen; waarop, twee dagen daarna, eene gelukkige

{==497==} {>>pagina-aanduiding<<}
herstelling plaats had. Waarlijk, indien ergens, het was hier vooral, dat de Kunst eene volkomene zegepraal behaalde.
Het tweede oorspronkelijke stuk bevat de proeve eener beknopte letterkundige geschiedenis van het Stelsel van brown, door den verdienstelijken Dr. de lemon vervaardigd. Daar wij hier slechts het begin aantreffen, willen wij, het vervolg afwachtende, onze beoordeeling opschorten.
Iets over de Scharlakenkoorts, medegedeeld door Dr. van der breggen, maakt het slot dezes tweeden Stuks uit; en voorzeker dit iets verdient, al ware 't alleen om de singulariteit, de aandacht der Geneeskundigen. In hetzelve wordt niets minder bedoeld, dan de tot hiertoe algemeen aangenomene gevoelens over de Scharlakenkoorts en hare geneeswijze den bodem in te slaan. Men behoeft niets meer te doen, dan den aan Scharlakenkoorts ziek liggenden eene zoo frisch of koud mogelijke lucht te doen inademen, daar het warm houden en voor togt bewaren gruwzaam en moorddadig wordt geacht. Ons bestek gedoogt niet, breedvoeriger uit te weiden; alleenlijk betuigen wij onzen dank aan den Mededeeler, wiens uittreksel toereikende is, om ons eenigermate met den inhoud van het Werk des Hoogl. reich bekend te maken, en wiens aanmerkingen wij tevens als de onze aannemen. - En zoo zijn wij aan het einde van onze opgave dezer Bijdragen gekomen. Van eenige aanmerkingen op taal, spelling en stijl willen wij ons onthouden; ons verblijdende, dat wij deze onderneming van het Genootschap Arti Salutiferae met ruimte mogen aanmoedigen.




Geschiedenis van het Verval en den Ondergang des Romeinschen Rijks, door Edward Gibbon. Uit het Engelsch vertaald, door N. Messchaert. Iste Deel. To Amsterdam, bij J. Allart. 1810. In gr. 8 vo. 573 Bl.

‘Ik heb gibbon's Geschiedenis met veel oplettendheid en groot genoegen gelezen. Het is indedaad een Werk van zeer groote verdienste. Hij bezit die naarstigheid in het onderzoeken, zonder welke niemand den aam van Historieschrijver verdient. Zijn verhaal is duidelijk en belangwekkend; zijn stijl is bevallig en krachtig, hoewel

{==498==} {>>pagina-aanduiding<<}
in sommige plaatsen, mijns bedunkens, een weinig te veel bearbeid, in andere te fraai. Maar deze gebreken worden door zijne doorgaans vloeijende taal, en eene bijzonder gelukkige keuze in zijne uitdrukkingen, overvloedig vergoed. Ik heb hem in vele zijner aanhalingen nagespoord, (want de ondervinding heeft mij geleerd, de naauwkeurigheid mijner medeschrijveren te wantrouwen) en heb bevonden, dat hij geene plaats aanhaalt, dan welke hij met eigene oogen gezien heeft.’
Dit is de algemeene Recensie van een Man, hoogst bevoegd om een Geschiedkundig Werk te beoordeelen, - van den alom als groot in dit vak bekenden w. robertson. Wil men eene meer bijzondere en hooger klinkende van denzelfden Man? Hij schreef aan gibbon zelven: ‘Ik wist genoeg van uwe bekwaamheden en uwe vlijt, om veel te verwachten; maar gij hebt mijne verwachtingen verre overtroffen. Ik kan mij geen Historisch Werk herinneren, waaruit ik ooit zoo veel geleerd heb; en als ik overweeg, op welk een onvruchtbaar veld gij uwe bouwstoffen zoeken en verzamelen moest, sta ik waarlijk verbaasd over de zamenhangende en belangrijke geschiedenis, welke gij vervaardigd hebt. Ik keur den stijl in deze Deelen beter, dan dien in het eerste: er heerschen dezelfde schoonheid, rijkdom en klaarheid van taal in, en minder van dat kunstige (of fraaije), waartoe uwe bewondering van tacitus u somwijlen verleid had.’
Hume, als Geschiedschrijver zeer vermaard, die de uitgave van het eerste Deel alleen beleefde, verklaarde, ‘dat, het zij hij de deftigheid van den stijl, de moeijelijkheid der stoffe, of de uitgebreide geleerdheid in dit Werk beschouwde, hetzelve hem, in alle die betrekkingen, even voortreffelijk toescheen, en dat, indien hij te voren het genoegen niet gehad had van den Schrijver persoonlijk te kennen, zulk een Werk van eenen Engelschman in zijne eeuw hem zou verbaasd hebben.’
Veroordeelde gibbon, in een berigt van zijn Leven en Schriften, de begeerte, om naast robertson en hume geplaatst te worden, als al te vermetel, de stem der geleerde wereld heeft daaromtrent eene andere uitspraak gedaan, en niet geaarzeld hen met elkander het edele Driemanschap der groote Britsche Historieschrijveren te noemen.
Vreemd, indedaad, dat een Werk, welks eerste Deel gibbon reeds in Louwmaand 1776 voltooide, na jaren

{==499==} {>>pagina-aanduiding<<}
lang met het voornemen daartoe zwanger gegaan, en zich door het lezen en herlezen eener menigte van oude Schrijveren voorbereid te hebben, tot nog toe geen Nederduitschen Vertaler aantrof, daar de vertaalpen bij onze Landgenooten veelal zoo vaardig gereed staat. Wij herinneren ons wel gegevene wenken, zoo geene volslagene aankondigingen, van eene voorgenomene Nederduitsche overzetting; dan de uitvoering van dezelve bleef, tot dus verre, achterwege. Sints lange was dus de overzetting van dit meesterstuk, voor zulke liefhebbers van wetenschap en letteren onder onze Vaderlanders, die hetzelve in de oorspronkelijke taal niet konden lezen, eene behoefte.
De hoofdreden daarvan meenen wij te moeten zoeken en vinden in de twee Hoofdstukken van gibbon's Werk, waarin hij het belangrijk verschijnsel van de voorspoedige uitbreiding des Christendoms aan natuurlijke oorzaken toeschrijft, welke den bijzonderen invloed der Goddelijke Voorzienigheid op deze gebeurtenis, naar het oordeel der meeste Christenen, zouden overtollig maken en alzoo buitensluiten. Dan zulks had geene reden van het niet vertalen behooren op te leveren; te minder, daar het juist deze gedeelten zijn, waarbij onze Landgenooten gibbon's Werk het meest bij naam kennen, en het niet aan wederleggingen van die gedeelten ontbroken heeft. Wij herinneren, bij voorbeeld, alleen de Brieven tot verdediging van de voortplanting des Christelijken Godsdiensts, door r. watson (*), gerigt aan gibbon zelven: een Werkje, door den Eerw. a. maclaine, met alle regt, meesterlijk genoemd; terwijl hij 's Schrijvers onzijdigheid prijst, daar hij zich wacht van in uitersten te loopen, en den veiligen middelweg bewandelt. (A. maclaine, Letters to soame jenyns.) Watson rekent echter gibbon niet onder het aantal der Ongeloovigen; en gibbon, tegen wien dit schrijven was ingerigt, verklaart: ‘Dr. watson's wijze van denken draagt den stempel van vrijheid en wijsbegeerte; hij drukt zijne gedachten geestig uit, en zij zijn altoos gematigd door
beschaafdheid. Ik zou mij gelukkig ach-
{==500==} {>>pagina-aanduiding<<}
ten, hem mijn Vriend te mogen noemen, en ik schaam het mij niet, hem onder mijne Tegenschrijvers te tellen.’ (A Vindication of some passages in the fifteenth and sixteenth Chapters of the History of the Roman Empire, by the Author.)
Ten opzigte van die twee Hoofdstukken vermeldt de Voorrede des Nederduitschen Vertalers, ‘dat ze de laatste zullen zijn in het tweede Deel dezer uitgave: en dewijl mijn gevoelen over dit onderwerp hemelsbreed van dat des Schrijvers verschilt, meen ik der waarheid verschuldigd te zijn, zijne schoonschijnende redeneringen niet zonder mijne aanmerkingen in de wereld te zenden. Doch naardien de wederlegging in het Werk zelf eene al te ruime plaats zou innemen, ben ik van oogmerk, dezelve in een afzonderlijk aanhangsel bij het tweede Deel te voegen.’
Eene Fransche overzetting van le clerc de septchênes ziet het licht: dan de Eerw. messchaert getuigt, dat die vertaling hem weinig geholpen heeft, zoo omdat die Heer den stijl en den bouw der volzinnen geheel veranderd en omgewerkt heeft, als omdat hij goedgevonden heeft, de meeste moeijelijke woorden of plaatsen, welke hij bij hem wilde nazien, geheel over te slaan. Meer diensts had hij genoten van de veel voortreffelijker Hoogduitsche van den Leipziger Hoogleeraar wenck. Nogtans verklaart hij, alleen uit het Engelsch vertaald, en de andere vertalingen niet gelezen te hebben, dan nadat de zijne gereed was.
De geleerde wenck heeft zijne vertaling van vele aanmerkingen doen vergezeld gaan, welker meesten messchaert overgenomen, hier en daar, doch zeldzaam, er iets in veranderd of bijgevoegd heeft. Dit zet dezer vertalinge geen gering voordeel bij. Het blijkt, op vele plaatsen dier aanmerkingen, dat gibbon, niet alleen in de meergemelde Hoofdstukken, bedenkingen aanvoert, die voor de Christenen niet gunstig zijn. Dezelve worden niet onopgemerkt doorgelaten; terwijl, wegens vele andere bijzonderheden, de Leipziger Hoogleeraar van gibbon verschilt, en op eene zeer bescheidene wijze zijne meening te verstaan geeft.
De opgave der Hoofdstukken dezes voor ons liggenden Deels zal, met eene en andere overneming, het Werk best doen kennen. Het I H. handelt over de uitgestrektheid en krijgsmagt van het Rijk in de Eeuw der an-
{==501==} {>>pagina-aanduiding<<}
toninussen. - Het II H. loopt over de vereeniging en den inwendigen bloei des Romeinschen Rijks in de Eeuw der antoninussen. Daar hier de Godsdienst in aanmerking komt, vindt de Hoogduitsche Aanteekenaar veel gelegenheids, om een en ander, door gibbon gesteld, te wederleggen. - Het III H. beschrijft de Staatsregeling des Romeinschen Rijks in de Eeuw der antoninussen. ‘Om het stelsel van het Keizerlijk Staatsbestuur, zoo als hetzelve door augustus ingerigt, en door die Vorsten gehandhaafd werd, welke hun eigen en des volks belang wel verstonden, in weinige woorden zamen te vatten, zou men 't zelve mogen noemen eene onbepaalde Alleenheerschappij, onder de gedaante van een Gemeenebest vermomd. De meesters der Romeinsche wereld omringden hunnen troon met donkerheid, hielden hunne onwederstaanbare magt verborgen, en gaven zichzelven den nederigen naam van verantwoordelijke dienaars van den Senaat, wiens allerhoogste raadsbesluiten zij zelve eerst voorschreven en daarna ter uitvoer bragten.’ - Wij voegen er het karakterbeeld van augustus bij. ‘Het teedere ontzag van augustus voor eene vrije staatsgesteldheid, welke hij zelf had vernietigd, kan alleen door eene opmerkzame beschouwing van het karakter diens geslepen Dwingelands worden verklaard. Een koud hoofd, een ongevoelig hart, en een lafhartig gemoed deden hem, reeds in zijn negentiende jaar, het mom van huichelarij aannemen, hetwelk hij daarna nimmer heeft afgelegd. Met dezelfde hand, en waarschijnlijk met dezelfde gevoelloosheid, onderteekende hij de
vogelvrijverklaring van cicero en de vergiffenis van cinna. Zijne deugden, en zelfs zijne ondeugden, waren het werk van kunst, en naar dat zijn belang het hem verscheidenlijk voorschreef, was hij eerst de vijand, daarna de vader der Romeinsche wereld. Toen hij het kunstige stelsel der Keizerlijke Regering opmaakte, werd zijne gematigdheid hem ingegeven door zijne vrees. Hij wenschte het volk door een schaduwbeeld van burgerlijke vrijheid, en de krijgsmagt door den schijn van een' burgerlijken Regeringsvorm, te misleiden.’ - Dergelijke treffende karakterschetsen ontmoeten wij in dit Hoofdstuk van diens opvolgers.
Het IV H. beschrijft de wreedheid, de dwaasheden en den moord van commodus; voorts de verkiezing van pertinax, diens ondernemingen om den Staat te hervor-
{==502==} {>>pagina-aanduiding<<}
men, en zijn ombrengen door de Hofwachten. Met welk een gloed van onderscheidene verwen worden de ondeugden en deugden afgemaald! Men kan het niet dan met de hoogste deelneming lezen.
Die zelfde deelneming zal ons bijblijven, ja in zeker opzigt vergrooten, bij het lezen des V H., ons ontvouwende de openbare verkooping van het Keizerrijk aan didius julianus, en voorts een verhaal gevende, hoe clodius albinus in Brittannie, pescennius niger in Svrie, en septimius severus in Pannonie zich tegen de Moordenaars van pertinax verklaren. De gezwaaide fakkel der Burger-oorlogen zien wij woeden, en septimius severus over zijne drie mededingers zegepralen; terwijl de krijgstucht verslapt. Welke lessen van Staat- en Regeer-kunde vinden wij hier verspreid! Nieuwe grondregels van Regering komen hier ter bane. ‘De tijdgenooten van severus,’ merkt gibbon ten slot op, ‘vergaven, onder het genot van de rust en den roem zijner regering, de wreedheden, waarmede dezelve begonnen was. De nakomelingschap, die van de verderfelijke gevolgen zijner grondregelen en zijns voorbeelds de ondervinding had, beschouwde hem met regt als den voornaamsten bewerker van het verval des Romeinschen Rijks.’
Men den aanvange des VI H. wordt ten opzigte van severus aangemerkt: ‘De weg tot grootheid, hoe gevaarlijk en steil, moge eenen werkzamen geest, door de bewustheid en het gebruik van deszelfs eigene vermogens, genoegelijk bezig houden; het bezit eens troons heeft echter aan een eerzuchtig hart nog nimmer eene duurzame voldoening geschonken. Deze droevige waarheid werd door severus gevoeld en erkend. Geluk en verdienste hadden hem, uit eenen nederigen stand, tot de eerste plaats onder de menschen verheven. Hij was alles geweest, gelijk hij zelf zeide, en alles was van geringe waardij. Door de zorgen, verbonden, niet aan het verkrijgen, maar aan het behouden eener kroon, gestadig ontrust, door ouderdom en zwakheden nedergedrukt, ongevoelig voor roem, en van het regeren verzadigd, had hij geene uitzigten in het leven meer voor zich. De begeerte, om de grootheid van zijn geslacht duurzaam te maken, was de eenige wensch, dien zijne eerzucht en zijne vaderlijke teederheid hadden overgehouden.’ - Kort, maar keurlijk, wordt zijne Echtgenoote, julia domna, geschetst. - Voorts vinden wij hier vermeld

{==503==} {>>pagina-aanduiding<<}
de Dwingelandij van caracalla; de aangematigde regering van macrinus; de dwaasheden van elagabalus; waarbij de deugden van alexander severus krachtig afsteken.
Ondanks de sierlijkheid der voordragt, heeft het lezen van vele gruwelen ons vermoeid. Verpoozing mogten wij vinden bij alexander severus. Wij willen onze Lezers deelgenooten maken van het eenvoudig dagverhaal der gewone bezigheden diens Mans, 't welk eene bevallige schilderij van een volmaakt Keizer vertoont. ‘Het konde,’ schrijft gibbon, ‘met de noodige verandering voor het onderscheid der zeden, zeer wel tot een patroon dienen voor onze hedendaagsche Vorsten. Alexander stond vroeg op: de eerste oogenblikken van den dag waren aan afzonderlijke Godsdienstoefeningen toegewijd, en zijne huiskapel was vervuld met de beeldtenissen dier edelen, welke, door de verbetering of volmaking van het menschelijk leven, zich den dankbaren eerbied der nakomelingschap hadden waardig gemaakt (*). Maar dewijl hij het dienen van de menschen voor den aangenaamsten dienst der Goden hield, werd het grootste gedeelte zijner morgenuren in zijnen raad doorgebragt, waar hij de openbare aangelegenheden onderzocht, en bijzondere geschillen besliste, met een geduld en beleid boven zijne jaren. Voor het drooge dezer werkzaamheden vond hij vergoeding in de bekoringen der wetenschappen, en er werd steeds een gedeelte van den tijd afgezonderd tot zijne geliefde oefeningen, de dichtkunst, de geschiedenis en de wijsbegeerte. De werken van virgilius en horatius, de
Gemeenebesten van plato en van cicero vormden zijnen smaak, breidden zijnen geest uit, en boezemden hem de verhevenste denkbeelden in van den mensch en van het staatsbestuur. Op de oefeningen van den geest volgden die van het ligchaam; en alexander, die eene voordeelige gestalte met werkzaamheid en sterkte vereenigde, overtrof de meeste zijner tijdgenooten in Gymnastische kun-
{==504==} {>>pagina-aanduiding<<}
sten. Door het gebruik van het bad en een eenvoudig middagmaal verfrischt, hervatte hij met nieuwen ijver de werkzaamheden van den dag, en hij werd, tot het uur des avondetens, den voornaamsten maaltijd bij de Romeinen, door zijne geheimschrijvers opgewacht, met welke hij de menigte brieven en verzoekschriften, die aan den beheerscher van het grootste gedeelte der wereld natuurlijkerwijze moesten gezonden worden, las en beantwoordde. Hij hield eene sobere en eenvoudige tafel, en, wanneer hij de vrijheid had om zijne eigene neiging alleen te raadplegen, bestond het gezelschap in een klein getal uitgekozene vrienden, mannen van geleerdheid en deugd, onder welke ulpianus altijd genoodigd werd. Hun onderhoud was gemeenzaam en onderwijzend, en werd, bij voorkomende gelegenheden, door het voorlezen van eenig aangenaam opstel verpoosd, hetwelk de plaats vervulde van de dansers, de tooneelspelers, en zelfs van de zwaardschermers, die zoo dikwerf bij de maaltijden der rijke en weelderige Romeinen genoodigd werden. - Alexander's kleeding was eenvoudig en zedig, zijn voorkomen minzaam en beleefd: op zekere bepaalde uren stond zijn paleis voor alle zijne onderdanen open; doch daar hoorde men de stem van eenen uitroeper, die dezelfde heilzame waarschuwing als in de Eleusinische verborgenheden bekend maakte: dat niemand binnen deze geheiligde muren trede, ten zij hij zichzelven bewust is van een
zuiver en onschuldig gemoed!’ - Eene breede opgave van den algemeenen toestand der Romeinsche Geldmiddelen besluit dit Hoofdstuk, zoo vol heilzame regeringslessen.
Het VII H., het laatste dezes Deels, loopt over de verheffing en dwingelandij van maximinus; beschrijft den opstand in Afrika en Italie, door den Senaat gestijfd; Burger-oorlogen en oproeren; den geweldigen dood van maximinus en zijnen Zoon, van maximus en balbinus, van de drie gordianussen, en besluit met de onwettige regering en eeuwspelen van philippus.
De veelvuldigheid van het fraaije heeft, om het Werk, uit vele oogpunten bezien, onzen Lezeren bekend te maken, onze aanhalingen vermenigvuldigd, en met moeite weerhouden wij onze pen van meer daartoe door ons bestemde plaatsen af te schrijven. Het slot, waarin gibbon alles opsomt, mogen wij onzen Lezeren niet onthouden. ‘Tien eeuwen waren er reeds verloopen, sedert dat romulus zich, met eenen kleinen hoop herders en ballin-
{==505==} {>>pagina-aanduiding<<}
gen, op de heuvelen nabij den Tiber verschanst had. Gedurende de vier eerste hadden de Romeinen in de arbeidzame school der armoede de deugden der krijgs- en regeerkunde verkregen; door de wakkere beoefening dezer deugden hadden zij, in den loop der drie volgende eeuwen, een volftrekt gehied over menige landen van Europa, Azie en Afrika bekomen; de laatste driehonderd jaren waren in schijnbaren voorspoed en inwendig verval voorbijgegaan. De natie van soldaten, overheidspersonen en wetgevers, die de vijf-en-dertig stammen van het Romeinsche volk uitmaakten, was in den grooten hoop des menschelijken geslachts versmolten, en vermengd met millioenen slaafsche gewestbewoneren, welke den naam der Romeinen verkregen hadden, zonder derzelver geest en moed aan te nemen. Een gehuurd leger, uit de onderdanen en de barbaren van de grenzen geligt, bevatte de eenige klasse van menschen, welke hunne onafhankelijkheid behielden en misbruikten. Door derzelver onbestuurde keuze werd een Syrier, een Goth, of een Rome's troon verheven, en met het willekeurige gebied over de gewonnen heerschappijen en over het Vaderland der scipio's bekleed. - De grenzen des Romeinschen Rijks strekten zich nog van den Wester Oceaan tot de Tigris, en van het
Atlantische gebergte tot den Rijn en den Donau uit. In de kortzigtige oogen van het gemeen scheen philippus een niet min vermogend monarch te zijn, dan augustus of adrianus voorheen geweest waren. De gedaante was nog dezelfde; maar de bezielende gezondheid en krachten waren gevloden. De nijverheid des volks was, door eene lange reeks van onderdrukkingen, ontzenuwd en uitgeput. De krijgstucht der legioenen, welke alleen, na het verlies van alle andere deugden, de grootheid van den Staat ondersteund had, was door de heerschzucht der Keizeren bedorven, of door derzelver zwakheid verslapt. De sterkte der grenzen, welke altijd meer in wapenen dan in vestingwerken bestaan had, was ongevoelig ondermijnd; en de schoonste wingewesten waren ter prooi gelaten aan de schraap- of de heerschzucht der Barbaren, welke het verval des Romeinschen Rijks spoedig gewaar werden.’
Zoo vele aanhalingen, uit dit Werk bijgebragt, strekken ten voldingenden bewijze, dat de Heer messchaert ‘de vertaling niet welligt al te ligtvaardig ondernomen hebbe,’ gelijk hij in zijne Voorrede zich uitdrukt. Wij

{==506==} {>>pagina-aanduiding<<}
twijfelen geenszins, of de Lezers van dit Deel vinden zich uitgelokt, om, met reikhalzend verlangen, het volgende, en de voltooijing dezes belangvollen Werks, te gemoet te zien.




Alb. Jac. Duymaer van Twist, Professoris Groningani, Oratio de iis, ad quae Codicis Napoleontei Hollandi Doctor, ad saluberrimum Regis, hunc perferentis, consilium sua docendi ratione adjuvandum, inprimis attendat. Habita d. XII Oct. MDCCCIX, cum, ineunte anno Academiae Groninganae CXCVII, Rectoris Magnifici honorem deponeret. Groningae, apud N. Veenkamp et Fil. et W. Wouters.

Het verstrekt den Hoogl. duymaer van twist tot eer, dat hij, bij de nederlegging van zijn Rectoraat, juist het onderwerp zijner openbare Redevoering bepaalt tot datgene, waarop de Leeraar van het nieuwe Burgerlijke Wetboek, ter bevordering van des Konings heilzame bedoelingen, in zijn onderwijs, vooral behoort te letten. Immers de zaak zelve is nieuw, daardoor aan geenen geringen tegenstand des vooroordeels, en, daar in dit opzigt een volmaakt werk ligtelijk de grenzen van menschelijke wetenschap overschrijdt, altijd aan tegenspraak onderhevig. Doch ook zoo veel te belangrijker blijft de taak des Onderwijzers, hoe veel te meer hij overtuigd is, dat er altijd, zeifs met de grootste uitvoerigheid en naauwkeurigheid eens Wetboeks, een aantal gevallen in het menschelijke leven voorkomen, die, niet met name genoemd, alleenlijk hunne oplossing en uitspraak in de gezonde rede, in de billijkheid en het algemeene belang, kunnen en moeten vinden.
Noodzakelijk is alzoo, in de eerste plaats, de eenvoudige voordragt dezer Regtsleer in hare allereerste gronden, opdat zij eenpariglijk begrepen worde, en tot algemeenen maatstaf diene. Voorts, moeten daarmede de schriften onzer oude, beroemde Regtsgeleerden vergeleken, en ook der laatsten gebruik en toepassing worden aangewezen. Al verder, behoort ook de toepassing des Romeinschen Regts niet achterwege te blijven, doch zoo zorgvuldig geregeld, dat niet het oude misbruik wederom plaats grijpe, en de beslissing nimmer beruste op gezag

{==507==} {>>pagina-aanduiding<<}
van namen, maar op den aard der Regtsleer zelve. Eindelijk, daar het Hollandsche Wetboek, hoe zeer naar het Fransche gevormd, inderdaad zeer merkelijke veranderingen heeft ondergaan, voor dit Land en onzen tijd geschikt, zoo behoort ook hetzelve als Hollandsch erkend, de Regtsleer niet uit eenig ander vreemd Wetboek, maar daaruit alleen verklaard te worden, met terugwijzing op datgene, wat in dit Hollandsche Wetboek als grondregel wordt erkend en aanbevolen.
Het is deze voorzigtigheid en wijsheid, welke de Hoogl. in zijne Redevoering met nadruk beveelt, opdat eenmaal aan het heilzame oogmerk der invoeringe van ons Hollandsche Wetboek voldaan worde. En de Recensent kan niet nalaten, den Hoogleeraar openlijken dank te betuigen voor eene taal, zoo juist van pas gevoerd, daar de ondervinding van meer dan eene eeuw, ook in dit Land, geleerd heeft, hoe jammerlijk het vooroordeel zich aan het oude vasthecht, om al wat nieuw is te wederstreven, hoe zeer zelfs de waarheid en het belang van dat nieuwe bewezen ware. Heil zij der Hooge Schole van Groningen, welke zulk een treffelijk voetspoor ter navolginge baant! Moge dit voorbeeld even zoo door alle andere Hooge Scholen worden gevolgd, opdat één geest van wetgevinge des Volk hoogste belangen regele!
Ook de form dezer Redevoeringe beveelt zich allerwegen door de levendige en krachtige voorstelling, welke door hare verscheidenheid den lezer behaagt, gelijk zij des toehoorders aandacht heeft moeten boeijen. Belangrijk is de voordragt der tegenwerpingen, welke nog van vele kanten worden aangevoerd; doch even gewigtig, nu en dan vernuftig en door hare kortheid afdoende, is derzelver wederlegging. Het Latijn is over het geheel zuiver. Eene enkele Drukfout is ons voorgekomen op bladz. 31 reg. 6 van onder, alwaar gravissima staat voor gratissima. De Recensent las inderdaad het slot dezer Redevoering, behelzende het verslag wegens de lotgevallen en den toestand van Groningen's Hooge School in het afgeloopene jaar, met geen minder behagen, dan de Spreker zelfzich en zijnen Hoorderen zulks dankbaar erinnerde; te weten, des Konings goedgunstige beschikking, de getrouwheid der Bezorgeren, de herstelling van den grijzen, met roem alom bekenden Hoogl. de rhoer, en tevens van

{==508==} {>>pagina-aanduiding<<}
den achtenswaardigen muntinghe, en eindelijk van den bloei der Akademie, blijkbaar niet slechts in het aantal, maar bovenal in de goede zeden, der studerende Jongelingen, van wier vlijt en deugd het Vaderland zich te regt alle goed belooft.






De Nagedachtenis van Joseph Haydn, (overleden te Weenen den 31 van Bloeimaand 1809.) in de Maatschappij Felix Meritis, den 25 van Sprokkelmaand 1810, gevierd. Te Amsterdam, bij Immerzeel en Comp. In gr. 8vo. 80 Bl.

Recensent, die deze Feestviering slechts gelezen heeft, kan zich de hooge geestverrukking, die hen moet bezield hebben, welken het vergund is geweest bij de plegtigheid tegenwoordig te zijn, niet dan flaauwelijk voorstellen.
De stukken, hier voorkomende, zijn in dezelfde volgorde gerangschikt, waarin zij in de Maatschappij Felix Meritis zijn uitgevoerd. Zij bestaan in eene Cantate, eene Lofrede, een Dichtstuk en eenen Slotzang.
De woorden der Cantate, door den Heer j. kinker opgegeven, zijn roerend, edel en verheven. Men oordeele uit den statigen aanhef van het Choor:

Toonen van heilige smart, 
ô Bezielt, ô bezielt onze zangen! 
Doet het weeklagende hart 
Kwijnend verlangen. - 
Grijpt smachtend naar den toon, die haydn's geest gebiedt! 
Verheft, van de zaligste aandoeningen zwanger, 
Germanjes onvergelijklijken zanger, 
En prijst den Godlijken bard in uw lied. 
Voer ons, ô heilige toonkunst! 
In uwe trillende wolk van geluiden, 
Van toonen, die beurtlings elkander vervangen, 
Naar 't oord, waar haydn's lied 
In zuiverder' luchtstroom klinkt! 

De muzijk is door den Heer a. fodor vervaardigd, welken kinker zijnen dank betuigt voor de voortreffe-
{==509==} {>>pagina-aanduiding<<}
lijke wijze, waarop hij de woorden der Cantate bearbeid heeft.
De Lofrede, welke dit zangstuk vervangt, waarin haydn's scheppend vernuft, dichterlijk kunstvermogen en blinkende verdiensten geschetst worden, is den Heere kinker waardig, dat is voortreffelijk schoon. Zij doet ons den onsterfelijken Toonkunstenaar in deszelfs eigene, hem onderscheidende, waarde kennen, als oorspronkelijk denker in de taal der aandoeningen, die aan zijne kunst eene geheel nieuwe gedaante schonk, en haar, meer dan iemand vóór hem, beschouwde als eene taal, welke zich voor het gevoel, en, door middel van de nabootsing der hartstogten en aandoeningen van het menschelijk gemoed, ook voor het verstand verstaanbaar uitdrukt. Vóór hem had men deze waarheid gegist en er werktuigelijk naar gearbeid, maar niemand had zoo regelmatig en aaneengeschakeld gedacht. Hij dacht het onderwerp van zijne hartstogtelijke schilderingen door, gelijk een dichter het plan zijner vinding overziet. - - - Door en na haydn werd de toonkunst eene taal, geschikt, om, geheel alleen en op zichzelve, dichtkundige voortbrengsels op te leveren; door en na hem werd zij de verhevene dichtkunst van die eindelooze onuitsprekelijke gewaarwordingen, welke, aan onze inwendige zelfbewustheid verknocht, te zamen dat fijn bewerkte snarenweefsel der ziel uitmaken, waarin ieder drift, ieder neiging, ieder aandoening haren toon, hare leiding, hare overgangen heeft.
De Heer kinker wijst de vele en groote verdiensten van haydn in onderscheidene bijzonderheden aan, zijne Hoorders meermalen herinnerende de meesterstukken van den vereeuwigden kunstenaar, en eenigen van dezelve beschrijvende, niet met de taal van den koelen kunstkenner, maar met warm, hartelijk gevoel en eene gloeijende verbeelding. Ja! kinker gevoelt de kunst, zoo als haydn, en na hem mozart, haar beoefende, in alle hare verhevenheid. Hij overtuigt ons van de waarheid zijner opmerkingen en uitspraken. Als haydn het ware kunstgevoel in beweging brengt, dan wordt men overtuigd van de armoede der woordenrijkste taal, wanneer zij zonder behulp der toonkunst tot het inwendig gevoel spreekt; dan gevoelen wij, hoe groot het verlies zij, hetwelk de dichtkunst heeft moeten ondergaan, toen zij van hare zuster, de toonkunst, gescheiden werd; maar te gelijk gevoelen

{==510==} {>>pagina-aanduiding<<}
wij ook, dat er Genies als haydn noodig zijn, om beider vereeniging weder tot stand te brengen.
Om onze Lezers de schoone voordragt en edelen stijl van den Redenaar, die de kunst, om de aandacht zijner Hoorders voortdurend te boeijen en hen in zijne verrukkingen mede te voeren, bij uitnemendheid verstaat, eenigermate te doen kennen, schrijven wij hier af de beschrijving van haydn's Chaos.
‘Zouden niet de meesten dit denkbeeld uitgedrukt hebben, door een verward geraas van in elkander loopende fugen? Zou een gestadig gekletter van pauken en trompetten ons gevoel niet bedwelmd, ons gehoor niet verdoofd hebben? Geheel anders beschouwde haydn dit verheven onderwerp. - Statig en ontzag - inboezemend begint hij zijn tafereel. - Een loome, trage klomp schijnt zich te ontwikkelen; met moeite en slepende scheiden zich de accoorden van elkander. Angstvallig wordt iedere levendige beweging afgebroken. De natuur, in eenen zwaren arbeid, ontzwachtelt zich, met langzame maar krachtige pogingen. De tegen elkander woelende, vreemd aangebragte dissonanten schilderen den strijd der Elementen, in een' zwoegenden barensnood elkander als verdringende. In het midden van dit alles, hooren wij opborlende stroomen en doffe donderslagen de schepping eener nieuwe wereld aankondigen. Alles is in den hoogen deftigen stijl; alles geeft ons het voorgevoel van eene ontzaggelijke ontknooping, tot eindelijk de schoonste en welluidendste volstemmigheid de woorden: “In den aanvang schiep God hemel en aarde!” voorbereidt. Iedere overgang is onverwacht, maar te gelijk ongezocht; in de grootste verwarring blijft alles, echter, gebonden en aaneengeschakeld; afstanden, door van elkander afwijkende toonleidingen aan het gehoor voorgesteld, hooren wij, door eene invallende Harmonie, weder aanvullen. - Dan hoe flaauw moet alle beschrijving van het schoone uitvallen, ook dan, wanneer zij allernaauwkeurigst is, als wij dezelve met de uitwerking op ons gemoed vergelijkt(en)? ô, Mijne hoorders, wanneer gij, op het zelfde oogenblik, waarin ik tot u spreek, dit meesterstuk hoordet uitvoeren, en u, daarbij, aan mijne beschrijving herinnerdet, hoe vele gapingen zoudt gij in haar ontdekken!’
Ook het Dichtstuk, achter de Lofrede geplaatst, is voortreffelijk, zoo als men verwachten mogt van eenen

{==511==} {>>pagina-aanduiding<<}
man, die eenen echt wijsgeerigen geest met het schitterendst dichterlijk vernuft vereenigt. Het schetst, even als de Lofrede, de zeldzame verdiensten van haydn.
Een Slotzang besluit de geheele plegtigheid, die zonder twijfel aan het oogmerk, dat zich de Maatschappij: Felix Meritis, heeft voorgesteld, volkomen beantwoordt, deze Maatschappij, zoo wel als den Hr. kinker en allen, die het hunne hebben bijgedragen tot de aandoenlijke viering van dit Lijkfeest, bijzonder vereert, en der nagedachtenis van den vereeuwigden Toonkunstenaar allezins waardig is.




Proeve van Hollandsche of Nederduitsche Synonyma, door Mr. O. de Flines, Advocaat en beëedigd Translateur. Te Amsterdam, bij W. Bolt. In gr. 8vo. 84 Bl.

Wat zijn Synonyma? Wat verstaat men door dezen Griekschen kunstterm? Zijn het gelijkluidende woorden, zoo als men dit niet zelden vertaalt? Maar dan zijn alle klankgelijkende woorden, of die elkander in klank en geluid gelijken; dan zijn, zoo men wil, alle rijmwoorden; dan zijn b.v. de woorden bruisen, ruischen, suizen, allen Synonyma. Ondertusschen blijkt, uit het onderscheid tusschen het bruisen van de zee, het ruischen van eene beek, en het suizen van den wind, dat zich de oorzaken van deze uitwerkselen duidelijk onderscheiden en verschillende wijzigingen ondergaan. Zijn dan Synonyma gelijkbeteekenende woorden, zoo als het onze beste Schrijvers eenpariglijk gebruiken? Maar indien dit naar den letter de waarheid was, dan verviel immers de vraag over het verschil dezer verscheide beteekenissen als van zelve; dan kwam het gevoelen van voltaire in geene aanmerking, dat, namelijk, er geene zoogenoemde Synonyma zijn, welke volstrekt hetzelfde beteekenen. Wij willen omtrent deze meening niets beslissen; echter komt het ons voor, dat men dit niet in dien strengen zin moet opvatten, of dat men ligtelijk hierdoor verleid kan worden, om den draad al te fijn te spinnen, of een verschil te zoeken, waar het niet te vinden is, en bijgevolg niet natuurlijk of van eene algemeene bruikbaarheid. En laat het dan waar zijn, dat zoodanige woorden, als magt en vermogen, bloedgetuige en martelaar, hetzelfde beteekenen; deze overtol-
{==512==} {>>pagina-aanduiding<<}
ligheid zal altoos den Redenaar voor zijne gladde perioden, en den Dichter voor het zamenstellen zijner verzen te stade komen.
En wat zijn dan Synonyma? Het zijn, naar onzen dunk, zoodanige woorden, welke in de hoofdzaak, in de hoofdtrekken, hetzelfde bedoelen, doch door bijzondere schakeringen van elkander onderscheiden zijn. Indien men dan met de woorden gelijkluidende en gelijkbeteekenende, met ons, niet te vrede mogt wezen, zou men het misschien, met den Heer de flines, beter door verwante of vermaagschapte woorden kunnen vertalen.
Door zoodanige Synonyma wordt der tale eigenlijk die naauwkeurige fijnheid bijgezet, die haar even zoo vatbaar maakt voor eene verscheidenheid van uitdrukkingen, als de onderscheidene nuances van kleuren den Schilder dienen, om het licht en bruin van zijn tafereel te beter te doen uitkomen. Hoe veel dank is dan niet elk letterminnaar den man verschuldigd, die hem in deze sijne onderscheiding behulpzaam is! En hoe veel lofs verdient, derhalve, de Heer de flines niet, die dezen zoo moeijelijken als nuttigen, maar ook tevens zichzelven rijk beloonenden, arbeid op zich heeft genomen! Hoe zeer men dit altoos gewenscht heeft, behoeven wij hier niet te betoogen. Men herinnere zich alleenlijk, hoe de Hoogleeraar siegenbeek, nog onlangs in eene keurige Verhandeling, over den rijkdom en de voortreffelijkheid der Nederduitsche tale (te vinden in het Vde Deel van de Werken der Maatschappij van Taal- en Dichtkunde) derzelver rijkheid, onder andere uit den schat van hare Synonyma, met zoo veel klaarheid als nadruk, heeft aangewezen.
De Heer de flines geeft het zelf bescheidenlijk op als eene proeve; en wie kan hier ook meer verwachten? Iets volledigs van dien aard te begeeren, ware de ongerijmdheid zelve; genoeg is het, hier de ijsbreker te zijn, en andere taalminnaren den weg te wijzen en tot dezelfde taak aan te moedigen: men behoeft niet te vreezen, dat men hierdoor vergeefsch werk zal verrigten. Alle bijdragen van dien aard, als het werk van enkele menschen, en alle vervaardigers van Woordenboeken, zelfs van het volmaaktste, dat wij ooit van eenig Vorstelijk Instituut zouden kunnen verwachten, blijven toch altoos aan het schiftend oordeel van elk taalkenner overgelaten.
Recensent nam dit boekske met een gunstig vooroordeel in de hand, en werd bij het lezen van het Voorberigt

{==513==} {>>pagina-aanduiding<<}
daarin niet weinig versterkt. Ongemeen behaagde hem de geschiedkundige opgaaf van de behandeling dezes onderwerps, als behelzende een sprekend blijk van 's mans nijvere navorsching en bedrevenheid in dit gedeelte der oude en nieuwe Letterkunde. Minder, echter, behaagde het ons, dat de Schrijver, aan het einde van dit Voorberigt, zich verschoont van de moeite, om iets over den aard der Synonyma te zeggen, vermits dit te breed zou uitloopen. Eene bekwame pen kan in een kort bestek veel nuttigs mededeelen: honderd Oratiën, welker bedoeling is, eenige theorie of leerstelsel kort te behandelen, en echter het zakelijke aan de hand geven, strekken hiervan ten bewijze. Eene andere reden, dat men namelijk zoo iets heeft te verwachten, wanneer eene menigte dergelijke Stukjes elkanderen zijn opgevolgd, voldoet ons beter, en wenschen wij hartelijk vervuld te zien. Het is toch niet onverschillig, te weten, op welke gronden een Schrijver, bij onderwerpen van dien aard, zijne theorie vestigt; in hoe verre hij, bij voorbeeld, zich daarbij van het taalgebruik, zoo wel in den beschaafden omgang als bij de beste Schrijvers, bedient: men zou zelfs gaarne wenschen, dit, in twijfelachtige gevallen, door eenige plaatsen uit de beste schriften te zien gestaafd en opgehelderd; - doch wij gevoelen, onder het schrijven, dat wij hier te veel wenschen. Wij meenen, echter, regt te hebben, om bij zoodanige onderwerpen te vorderen, dat men zeer juist en scherp de omheining afperke, en de palen, met alle zorgvuldigheid, op den regten stand plaatse, ten einde wij den Schrijver daarnaar kunnen beoordeelen. In hoe verre die beperking en palen goed zijn, is eene andere vraag, die tot het vak van een wijsgeerig onderzoek behoort.
Recensent vond zoo veel smaaks in het doorbladeren van dit Werkje, dat hij onmiddellijk besloot, hetzelve, met wit papier, te laten doorschieten, om vervolgens, bij eene herhaalde lezing, met de pen in de hand, zijne invallende bedenkingen aan te stippen. Hij beschouwde dit als de beste hulde, van zijnen kant, aan de verdiensten des Schrijvers, en vertrouwt nog, dat, indien andere taalminnaars hetzelfde voetspoor wilden volgen, hierdoor tot de eindelijke bedoeling van dezen arbeid allernuttigst zou worden medegewerkt. Na aldus de eerste 25 bladz. doorgeloopen te hebben, moest Recensent de voortzetting staken; doch, bij een overzigt van zijne gemaakte aanteekeningen, meende hij nu in staat te zijn, over

{==514==} {>>pagina-aanduiding<<}
den geest des werks en de wijze van behandeling genoegzaam te kunnen oordeelen, om zulks in het algemeen aan het publiek mede te deelen; hetgeen hij zoo kort mogelijk zal opgeven.
Gaarne dan had hij wat meerder uitvoerigheid gewenscht, zoo met betrekking tot de omschrijving der definitiën, als het bijvoegen van meerdere Synonyma onder ééne rubriek. De Heer de flines zegt, dat hij zijne definitiën zoo kort heeft opgegeven, dewijl hem dit genoegzaam scheen, (hierover kan hij gewisselijk alleen oordeelen) en dat hij slechts eene proeve wilde leveren. Men kan, echter, in eenige gevallen, al te kort zijn. Wanneer men in gebreke blijft de leest aan de hand te geven, op welke men zijne oordeelvellingen heeft geschoeid, kan men ligtelijk in verdenking geraken van loutere willekeur, of dat men te luchtig over het werk henen stapt. Wanneer men b.v. (bl. 2.) leest, dat schreijen te pas komt als het kortstondig is, en weenen wanneer het lang aanhoudt, - heeft dit niet den zweem van willekeur, en is dit overeenkomstig met het doorgaand taalgebruik? Of (bl. 8.) dat gemaskerd beteekent iemand, die het gezigt met een grins of momaangezigt bedekt heeft, - verstaat men dan door een maskerade ook geene geheel verkleede personaadjen? Of (bl. 14.) dat beeldtenis de afbeelding is van een persoon of zaak, enz. - zou het niet natuurlijker wezen, als men beeldtenis verklaarde door eene buste, of borstbeeld? afbeelding, door een portret, het zij geschilderd of in plaat gebragt? Of (bl. 18.) dat men door verbeelding zich iets voorstelt dat niet bestaat, enz. - kunnen we ons dan ook geene wezenlijke dingen voorstellen? Of is (bl. 5.) dwaasheid dan alleen oogenblikkelijk? wat verstaat men dan door een dwaas mensch? of zijn er geene dwazen, die wij altoos als zoodanig beschouwen? - Wij zouden nog eene menigte dergelijke vragen kunnen doen; doch de engheid van ons bestek gedoog alleen, dat wij het hoogstnoodige aanwijzen. Eenige definitiën
voldeden ons meer, alleenlijk dewijl zij eenigzins uitvoeriger de denkbeelden des Schrijvers ontwikkelden. Zoo b.v. (bl. 1.) over straffen en kastijden; (bl. 8.) nederigheid, ingetogenheid; (bl. 6.) zuinigheid, bezuiniging, enz.; (bl. 13.) misslag, overtreding, enz.; (bl. 15.) geluk, voorspoed; (bl. 21.) vernedering, verlaging, en meer anderen. Wij kunnen niet nalaten hierbij aan te merken, dat de meeste definitiën, welke betrekking hebben tot de zedekunde, de leer der regten en pligten, enz. ons bovenal voldoen;

{==515==} {>>pagina-aanduiding<<}
vermoedelijk dewijl die tot het bijzonder vak der studie van den Heer de flines en zijn eigenlijk beroep behooren, waardoor hij gewisselijk met die vraagbaken meer bekend is, dan met die, welke men over andere vakken van wetenschappen of kunsten gewoon is te raadplegen. Hij zal het, zoo wij vertrouwen, ons niet ten kwade duiden, dat wij hem verzoeken, als Dichter, (van welke zijde hij niet ongunstig bekend is) ook in het oog te houden, vooral de eigenlijke dichterlijke woorden, in hunne onderscheidene schakeringen, scherpelijk af te teekenen, waarmede hij zijnen Kunstbroederen gewisselijk eenen bijzonderen dienst zal bewijzen.
Wij zeiden verder, dat tot de desiderata van zulk een werk, onzes oordeels, mede behoorde eene genoegzame uitvoerigheid, ten opzigte van de menigte der Synonyma, welke met eenige welvoegelijkheid onder dezelfde rubriek kunnen geplaatst worden. Wij bedoelen er dit mede: Hoe meerder woorden van zekere verwantschap, het zij dan door een ruimer of enger verband, het zij dat ze merkelijk van elkander onderscheiden, of bijna met elkander verwisseld kunnen worden; hoe meerder van deze woorden, zeggen wij, onder eenen enkelen opslag van het oog vallen, des te aangenamer is het voor den Lezer, dat hij hier de geheele familie bij malkander vindt; des te aangenamer voor den Schrijver, dat hij zijne rubrieken niet te veel behoeft te snipperen; daar hij toch altoos tot de noodige verwijzingen, en vooral tot een alphabetisch register, zijne toevlugt kan nemen. Zoo moet bij vernuft (bl. 4.), volgens onzen Schrijver, ons ligtelijk geestigheid invallen; bij fierheid (bl. 6.) trotschheid; bij ontveinzen (bl. 7.) verzwijgen, verhelen; bij binden (bl. 15.) zamenvoegen, aaneenhechten; bij bevalligheid (bl. 17.) bekoorlijkheid; bij bezorgdheid (bl. 25.) bekommering, en wat dies meer is. Dit komt ons te belangrijk voor, om er niet nog iets van te zeggen. Het kan den vluggen Schilder niet dan aangenaam wezen, en moet natuurlijkerwijze zijn werk bespoedigen, wanneer zijn palet met eene groote verscheidenheid van gemengde kleuren gestoffeerd is, om die oogenblikkelijk, naar welgevallen, te kunnen aanleggen; zoo moet het ook den Schrijver een ongemeen vermaak verschaffen, wanneer hij zijne toevlugt kan nemen tot een welgestoffeerd magazijn van allerlei woorden en spreekwijzen, om naar vereisch van
omstandigheden te kunnen gebruiken. Wanneer zoo de Rede

{==516==} {>>pagina-aanduiding<<}
naar of Dichter b.v. de werkzaamheden van den geest, de gevoelens van het hart, wil schilderen, hoe zeer komt hem dan eene rijke verzameling van Synonyma te pas! Om dit duidelijk op te helderen en door sprekende voorbeelden te bewijzen, beroepen wij ons op de boven reeds aangehaalde Verhandeling van den Hoogl. siegenbeek, waarin hij eenige Synonyma, met de netheid en het scherpzinnig oordeel, hem zoo bijzonder eigen, ontleedt, en derzelver gelijkheid, afleiding, onderlinge betrekking, en wat dies meer is, ten klaarste aantoont. Wanneer men nu hiermede eenige rubriek van den Hr. de flines vergelijkt, zal het den Lezer klaar in de oogen vallen, wat wij eigenlijk te dezen opzigte in een Werk over de Synonyma zouden begeeren. Als wij zoo, b.v., in deze proeve (bl. 8.) de rubriek: lijden, verduren, verdragen lezen, vinden wij daarvoor bij den Heer siegenbeek nog: dulden, dragen, uitstaan, doorstaan; - zoo ook bij de flines, (bl. 9.) ongeluk, toeval, ramp, onheid, daarvoor bij siegenbeek nog: ongeval, ellende, leed, tegenspoed, wederwaardigheid; - (bl. 11.) bij de flines, smert, pijn, bij siegenbeek nog: droefheid, treurigheid, bedruktheid, rouw; - bij de flines (bl. 18.) denken, peinzen, overwegen, bij siegenbeek nog: bedenken, nadenken,
overdenken, bepeinzen, overpeinzen, overleggen; - en eindelijk bij de flines (bl. 20.) zachtzinnigheid, menschlievendheid, bij siegenbeek nog: welwillendheid, menschenliefde, genegenheid, liefde, min, gehechtheid, verkleefdheid. En dit zal, zoo wij vertrouwen, genoeg zijn, om te doen zien, wat wij bedoelen: niet dat wij, door eene vergelijking van de verscheide behandeling dezer Geleerden, iets ten nadeele van den Schrijver der Proeve zouden besluiten; maar met dit oogmerk, dat, daar de Hr. de flines hier zulk eene juist geteekende schets, zulk een goed model, voor zich heeft, en wij inderdaad van het nut en de waardij zijns werks doordrongen zijn, wij hem gerustelijk durven aanmoedigen, zijne onderneming met vernieuwden ijver voort te zetten, en, door meerdere volmaking van zijnen arbeid, zich der erkentenis van alle echte minnaats en beoefenaars onzer Nederduitsche tale waardig te maken.
Nog ligt ons een ding op 't hart, waarvan wij ons moeten ontlasten. Waarom volgt de Heer deflines niet geheel en al de nieuw ingevoerde Spelling? Hij kent ze gewisselijk, en, als Schrijver over een fijn gedeelte

{==517==} {>>pagina-aanduiding<<}
onzer tale, mag hij er niet onkundig van wezen. Men heeft bijna anderhalve Eeuw vuriglijk gewenscht, dat, zoo wel ten nutte van den Vaderlander, als van den Vreemdeling, deswege een algemeene regel mogt bepaald worden: onder de geduchtste omwentelingen en beroeringen is dit eindelijk tot stand gebragt; en wie zou tot de invoering daarvan niet gaarne willen medewerken? Het is toch de billijke pligt van elk Bestuurder, de wettige Staatsbesluiten te helpen handhaven, hoewel die, in het een of ander geval, met zijne vorige gevoelens mogen strijden: en zouden dan, in het Rijk der Letteren, de Geleerden, en wel zulken, die als Taalkenners den regten toon kunnen en mogen geven, uit eigenzinnigheid, elk hunne bijzondere gewoonte en hebbelijkheden blijven aankleven, en, daar zij van hunne zijde niets willen opofferen, zulke loffelijke bedoeling tegenwerken of nutteloos maken?





P. Ovidh Nasonis Heroides et A. Sabini Epistolae e Burmanni maxime recensione editae cura Davidis Jacobi van Lennep, qui et suas animadversiones adjecit. Amstelaedami apud Petrum den Hengst et Filium. Pp. 323.

Proeven eener vrije Navolging van eenige Stukken uit de Werken van Publius Ovidius Naso in Hollandsche verzen, door Jan Messchert van Vollenhoven. III Deelen. Te Amsterdam, bij Immerzeel en Comp. In gr. 8vo. Te zamen 399 bl.

Zijn in het algemeen de werken der oude Dichters belangrijk, om ons kennis van zaken, rijkheid van denkbeelden, zwier van uitdrukking, levendigheid, speling van vernuft, met één woord alles, wat ware kunst en smaak aankweekt, bij te zetten; de schriften van ovidius zijn voorzeker in dit alles bijzonder belangrijk. Geen Dichter van zoo eene rijke dichtader is ons bij eenig Volk bekend. Geestig, levendig, natuurlijk, menschkundig, schilderend is zijne dichtwijze. Hoe gemakkelijk zijn de ongemakkelijkste zaken behandeld, hoe aardig de overgangen; alles rolt en vloeit als van zelve.
‘Ovidius,’ zegt zeker Schrijver (*), ‘is overal vernuftig, overal geleerd.’ ‘Ovidius,’ schreef een ander (†)

{==518==} {>>pagina-aanduiding<<}
‘is niet vernuftig, maar het vernuft zelve.’ ‘Ovidius,’ getuigt daniel heinsius, ‘maakt het onware waarschijnlijk, het duistere helder, en in alles blijft hij eenvoudig.’ Inderdaad, wanneer men het fabelachtige in de Gedaantewisselingen, het oudheidkundige in de Jaarboeken slechts nadenkt, weet men niet, waarover men zich meer verwonderen moet, over de kunde of den rijken geest van dezen Dichter. Hij onderwijst ons, terwijl hij ons vermaakt. Hij zegt in goede dichttaal bijkans wat hij wil, en onderrigt, dat ieder het verstaat. Hij is van zoo eene gemakkelijkheid en verwonderenswaardige vruchtbaarheid, dat ieder meent hetzelfde te kunnen, en echter niemand het vermag. Hij kan kort zijn, als het hem lust, en de zaken tot de minste bijzonderheden uitpluizen, als hij zulks noodig oordeelt. Welluidender, zachter, gemakkelijker versificatie heeft niemand gehad. Eindelijk, (want het zoude een geheel boekdeel behoeven, om in den lof van dezen Dichter uit te weiden): ‘ovidius,’ het zijn de woorden van den grooten manutius, ‘ovidius, de bevalligste der Dichteren, behoeft niemand der Ouden in geest of geleerdheid te wijken.’
Velen hebben zich vermoeid, de gebreken van ovidius gade te slaan; weinigen zich bezig gehouden, de uitnemende en zeldzame verdiensten naar eisch in het licht te stellen. Dat zijne welige dichtader door eenen te rijken stroom wel eens buiten boord en oever zwol, is bij zulk een gemakkelijk-vloeijend water uit eene bijkans onuitputbare dichtbron geenszins te verwonderen. Ovidius zal, ondanks kleine gebreken, de geliefdste Dichter blijven, omdat hij door kunst en gemakkelijkheid zich bij de letterkundige menigte boven allen met regt aanprijst.
Wij zouden dus, slechts op de bron lettende, waaruit de werkjes, in het hoofd dezes aangekondigd, zijn voortgevloeid, onverantwoordelijk handelen, geene behoorlijke melding van dezelve te maken; en zien wij op de behandeling, zoo van den Latijnschen Uitgever en Uitlegger, als Nederduitschen Navolger, niet minder onverschoonlijk zou zulks zijn. Zij hebben ovidius regt gedaan; en dit zegt veel, wanneer men let op den lof, door ons zoo even aan ovidius van goeder en ganscher harte gegeven.
Dan, spreken wij van ieder afzonderlijk.
De Amsterdamsche Hoogleeraar van lennep, een man, doordrongen van den echten smaak, edel in geleerdheid, edel in geboorte, en, dat meer is, edel van aard en zeden tevens, levert ons hier eene uitgave der Heldinnebrieven van ovidius met zijne eigene Aanteekeningen. Was iemand tot dergelijk een werk geschikt, het is voorzeker de Hoogleeraar, wiens eigen poëtische geest en aanleg hem de verplaatsing in dien van den grooten en zoetvloeijenden ovidius gemakkelijk maakt. Wij hadden eerst voor, eene eenigzins bearbeide be-
{==519==} {>>pagina-aanduiding<<}
oordeeling van dit werkje te geven; dan, verwachtende, dat de Hoogleeraar wijttenbach, met wien wij het volkomen eens zijn, dat geleerde werken eigenlijk in de geleerde taal dienen beoordeeld te worden, deze kleine doch gewigtige proeve van de bekwaamheid zijns Opvolgers in het Amsterdamsche Leergestoelte behoorlijk regt zal doen wedervaren in zijne Philomathia, zullen wij slechts kortelijk dit werkje aankondigen en van deszelfs aard eenig verslag doen.
In de Voorrede zegt de geleerde Schrijver, dat hij jaarlijks gewoon zijnde, eenige Heldinnebrieven van ovidius, zoo wel als eenig Boek van cicezo, of eenig Spel van terentius, op zijne Collegien te behandelen, het niet weinig hinder toebragt, sommigen zijner Leerlingen dikmaals te hooren klagen, dat de uitgaven van heinsius en burman al meer en meer zeldzaam werden, terwijl anderen, om die zelfde reden, zich van min goede uitgaven bedienden, zoodat men dikwerf noch de woorden van ovidius, noch de aanteekeningen van den Leermeester begreep; dat hij daarom den Boekverkooper den hengst aanraadde, de Heldinnebrieven van ovidius met de Brieven van sabinus, naar de uitgave van burman, te doen drukken; dat deze Boekhandelaar zulks gaarne aannam, mits van lennep de zorg der uitgave op zich nam, hetwelk hij gaarne deed; dat van lennep in den beginne geen ander denkbeeld had, dan eenvoudig den tekst van burman naauwkeurig te doen volgen, en dat hij (*) nog wel wenschte bij dat voornemen gebleven te zijn; doch dat hij onder het lezen en nazien terstond stootte op die plaatsen, waar hij de oude lezingen, boven die door heinsius of burman aangenomen, stelde; dat hij het dus pligt achtte, den ouden tekst hier en daar te herstellen; dat hij ook andere plaatsen ontmoette, waarin hij van heinsius en burman verschilde, welke hij in het eerst met schroom, doch allengskens met meerder moed poogde te verbeteren, waardoor als 't ware geheel het plan veranderde, en voor aanteekeningen
plaats werd ingeruimd, waarin reden gegeven werd van de aangenomene lezing. Hierna geeft de Hoogleeraar eenige duidelijke redenen, waarom hij, naar zijne meening, niet ten volle weder aan dat laatste oogmerk voldaan heeft; geeft verder de hulpmiddelen, nog te bezigen, op, en doet ons de aangename hoop vatten, dat ook deze kleine uitgave als 't ware de voorloopster zal zijn eens meer rijken en meer volmaakten arbeids van zijne hand, waarin alsdan op de verbeteringen van jo. frbd. heusinger, op de Leidsche en Parijsche (†) Codi-
{==520==} {>>pagina-aanduiding<<}
ces, en de Grieksche vertaling van maximus planudes zal gelet worden.
De reden, zoo even door ons gemeld, zoo wel als de aangelegenheid der zake, eenen man vorderende van meer diepe geleerdheid, dan de Recensent in dezen zich vermeet te zijn, doet ons de diepere en bijzondere beoordeeling van dit uitmuntend werkje aan anderen overlaten. Dit achten wij ons verpligt, ter liefde der waarheid, in het algemeen bij deze aankondiging te zeggen, dat, naar ons inzigt, de oude tekst of krachtig gehandhaafd, of hier en daar uitmuntend verbeterd is, en dat de aanteekeningen zoo geleerd als bevallig gesteld zijn; zoodat van lennep het gelukkig midden tusschen den lossen Burmanniaanschen en den veelal stijven trant van andere hooge Critici schijnt gevonden te hebben. De drukletter vinden wij wat klein; ook schuilt hier en daar nog menige drukfout, vooral, zoo ons bleek, in de aanteekeningen.
Spreken wij nu van het werk van den Hr. van vollenhoven.
Het heeft ons dikwerf verwonderd, dat men zoo spaarzaam dichtstukken van ovidius in onze dichtmaat heeft overgebragt. Wij kennen de Feestdagen van smits; wij kennen andere proeven van andere bekende Dichters; maar over het geheel genomen heeft ovidius niet die gezette dichterlijke navolgers gehad, die men natuurlijk zou verwachten. Onzes oordeels, is eene der redenen hiervan, dat ovidius niet altijd zaken, voor ons even belangrijk als voor de Romeinen, behandelt; dat hij meer gedeeltelijk dan geheel onze verwondering en navolging uitlokt. Eene onbepaalde vertaling van den ganschen ovidius zouden wij daarom altijd afraden; een gedeelte, bij wijze van losse proeven, afgescheiden in dichtmaat over te brengen, keuren wij hoogst lofselijk.
Zulks nu was het doel, zulks de welgeslaagde poging van den Hr. van vollenhoven, door verwantschap aan wijlen den Hr. pieter van winter ns. zoon, en door dezen aan den Hoogleeraar van lennep verbonden. Gelukkige verwantschap van aanzienlijke Mannen, die bij vermogen edelaardigheid, bij edelaardigheid lust tot de letteren, en bij dezen kunde en smaak zoo uitmuntend voegen!
Wij hebben bij de aankondiging van de Lierzangen van horatius, vertaald door den Hr. van winter, onze gedachten opengelegd, hoe moeijelijk Vertalingen uit haren aard zijn; hoe weinig zij ons het oorspronkelijke eigenlijk kunnen doen kennen; hoe vooral het onafscheidbaar verband tusschen taal en zin verloren gaat; hoe de fijnste deelen bij deze overhaling noodwendig vervliegen moeten; en hoe dwaas het derhalve zij, van Vertalingen dat te vorderen, wat men

{==521==} {>>pagina-aanduiding<<}
van een oorspronkelijk werk vorderen mag. Wij zijn nog in dezelfde gevoelens. - Zijn dan de Vertalingen overbodig? - Geenszins. Zij zijn ten hoogste te prijzen en aan te moedigen. Zij zijn de afbeeldsels van het levende oorspronkelijke; de teekeningen naar echte gezigten, plaatsen of voorwerpen. Het mag ieder niet gebeuren, eenen Vesuvius te aanschouwen, wanneer hij ontzetting, licht en vuur op eenen verren afstand heerlijk verspreidt; wij voelen ook met verbazing, in teekening of prent, de uitwerking van zulk een voorwerp. Het is ieder niet gegeven, in Italië of Zwitserland, zelfs niet langs den Rijn, de heerlijkste landsdouwen als reiziger te bewonderen; wij staren met gretig oog, vol genoegen, op de afbeeldsels van dezelve. Op deze of dergelijke wijze beschouwe men Vertalingen, en men zal billijker oordeel vellen. Wij verhieven den horatius door den verdienstelijken van winter; wij vonden er een uitnemend geheel van kunst in, eene fraaije navolging, keurige afteekening en goede kopij van den onnavolgbaren horatius. Wij prezen denzelven van ganscher harte; terwijl anderen, die gestreng en onbillijk daarin den eigenlijken horatius zochten, een onbescheiden oordeel velden. Noch van winter, noch van vollenhoven wilde ons horatius of ovidius in alle hunne waarde, in alle hunne fijne deelen, met alle toetsen der kunst doen kennen; maar zij bieden ons aan, fraaije, juiste en treffende afteekeningen van dat beeld, hetgeen den kunstenaar eeuwig vereert, en ieder niet gegeven is te aanschouwen. Fraaije asgietsels van den Apollo van Belvedere, der Venus van Medicis, van den Laocoon behagen kundigen, doen veel nut voor leerlingen, en houden allen met regt opgetogen; doch noch maker, noch leerling, noch aanschouwer ziet ze voor den echten Apollo, Venus of Laocoon, of wil ze daarvoor gehouden hebben en doen
gelden.
Eene bevallige, gemakkelijke, beschaafde en naïve navolging bestnurt de keurige dichtpen des bejaarden van vollenhoven; alles draagt de kenmerken van bedaarden, oordeelkundigen en stevigen dichttrant, die den man van jaren kenmerkt, zonder dat echter het verlies van aardige speling en geestige wending, die de jeugd gewoon is aan te brengen, bespeurd wordt. Uitmuntend veel dienst heeft de Dichter onze Letterkunde met deze bijdragen aangebragt. Ieder liefhebber, ieder beoefenaar der oude en nieuwe Letterkunde moet den braven, den kundigen Grijsaard dank weten, dat hij ovidius meer algemeen doet achten, vooral bij hen, die van het licht der oude Letterkunde verstoken zijn. Van vollenhoven verschaft hierdoor aan jeugdige Dichters een fraai leerboek, waaruit zij zich kunnen eigen maken, rijkdom van denkbeelden, gepaste

{==522==} {>>pagina-aanduiding<<}
vergelijkingen, geestige wendingen, kiesche versieringen, en bovenal den waren smaak, waardoor zich de Ouden bijzonder doen kennen.




Euras, of de edele Ro(o)ver. Tooneelspel. Het hoogduitsch, na(ar) de(n) roman van Cramer. Vrij gevolgd door Jan Gerhard van Beulingen. Te Amsterdam, bij P.P. Bertram en Comp. 1810. In kl. 8vo. 142 Bl.

Wanneer men in aanmerking neemt de vereischten van een goed Tooneelspel, en gevolgelijk de ongemeene mate van geestvermogens in deszelfs Zamensteller, - van vinding bij voorb. ter ontwerping, van smaak en oordeel ter bewerking, van vernuft ter verlevendiging, van menschkunde vooral ter schetsing en volhouding der onderscheidene Karakters, en wat des meer zij; dan voorzeker hebbe men zich minder te verwonderen, dat zelfs Mannen van eenigen naam in andere vakken der Fraaije Letteren kwalijk geslaagd zijn als Tooneelschrijvers. En wanneer dan nu een Jongeling, door het veelvuldig lezen van Tooneelspellen of het bijwonen en dadelijk deelnemen van Tooneelvertooningen met eene vurige drift voor het Tooneel bezield, en daarenboven welligt bij de openlijke of bijzondere voordragt van eenig poëtisch of prozaïsch opstel door onbevoegden of ongemeenden lof verblind; - wanneer nu zulk een Jongeling, wiens smaak en oordeel niet gevormd zijn door verkeering of onderwijs, die zelfs nog te eenemaal onkundig is van de allereerste beginselen zijner moedertale, op den ontijdigen inval mogt komen, om ook eens een Tooneelstuk zamen te lappen, - dan neme hij dezen Euras in handen, of liever, vrage over denzelven het oordeel van deskundigen, en leere zich alzoo zachtelijk spiegelen aan eenen anderen; ga vervolgens naar eene onzer zoo wél ingerigte Stads scholen; zie aldaar met beschaming, in het voorbeeld eener schamele Jeugd, wat hem ontbreke; en zoo hij dan nog niet genezen zij van zijnen waan, dan ga het hem, zoo als wij vreezen, dat het den Hr. van beulingen met zijnen Euras gaan zal. Hier een veelbeteekenend grimlagchen, daar een medelijdend schouderoptrekken, ginds een dubbelzinnig compliment, - mogt dit een en ander hem de oogen openen! Maar, wien eigenliefde, of, misschien, de nietsbeteekenende loftuiting van onkundigen, zóó ver brengt, dat hij een Stuk, als dit, met
zijnen naam het licht doe zien, die zal ook voor de stem der openlijke afkeuringe welligt de ooren sluiten. Wel nu! van beulingen ruste dan toch maar op de behaalde lauweren.

{==523==} {>>pagina-aanduiding<<}
Waarlijk, onze Komenijswinkels (dank zij de schrijfzucht dezer Eeuwe) worden buitendien overvloedig van Misdruk voorzien.

De Geschiedenis van Abraham. Een Schoolboek. Naar de Spelling van den Hoogleeraar M. Siegenbeek en den Heer P. Weiland ingerigt. Te Dordrecht, bij A. Blussé en Zoon. In 8vo. 44 Bl.

Of de Geschiedenis van Abraham voor Kinderen, door van hamelsveld, voor het platte land indedaad nog te kostbaar zij, en of men aldaar tegen een Schoolboekje in Zamenspraken gesteld over 't algemeen zoo bevooroordeeld zij, laten wij onbeslist; maar gaarne gelooven wij, dat minachting voor dat werkje geenszins de bron of bedoeling was van dit kortere opstel; en al had de Schrijver het niet uitdrukkelijk genoemd en geprezen, wij zouden aan zijne achting voor hetzelve geenszins twijfelen; dezelve blijkt toch aanstonds bij de vergelijking! Die nu van hamelsveld bezit, kan dit boekje wel ontberen; en de Schoolleeraar, die dit verkiest, doet wel, als hij zich er het eerstgemelde bij aanschaft, niet alleen wegens de tijdreken- en aardrijkskundige aanwijzingen, maar vooral ook omdat hij, zonder vervelende langwijligheid, er uitvoeriger in vinden kan, hetgeen in dit kort verhaal of slechts aangestipt, of geheel is voorbijgegaan. Het mondeling onderrigt mag dit een en ander dan aanvullen, waardoor dan ook voor Kinderen het verkort verhaal hier en daar duidelijker worden zal. Met de geboorte van ismaël wordt dit Stukje besloten; dus zal een tweede nog volgen. Ook in deze splitsing wordt alzoo van hamelsveld gevolgd. De Spelling, op den titel gemeld, geeft aan dit werkje, in ons oog, dan wel de meeste verdienste.

Goeddorp, of het voorbeeld van eene Christelijke Landgemeente. Een Boekje voor alle Klassen der Maatschappij: In Gezangen tot Nut en Vermaak, op bekende Zangwijzen. Te Amsterdam, bij J. Tiel. In 8vo. 79 Bl.

‘Het staat zeker ieder vrij, dit werkje goeddorp, niet te willen lezen: maar het is hatelijk, wanneer men terstond datgeen, waarin men geen zin heeft, openlijk afkeurt: daardoor zou ten aanzien van dit werkje zeer kwalijk gehandeld worden. Geen enkel man is bevoegd om

{==524==} {>>pagina-aanduiding<<}
over zulk een werkje in naam van het Algemeen te oordeelen. Het Algemeen is er alleen bevoegd toe en geeft ook - mogelijk in tien of twintig jaren - daarover een beter oordeel, dan men van iemand, die zich Recensent noemt, kan verwachten.’ Dusverre de Schrijver en Voorredenaar. Dit klinkt als een klok, en dus zullen wij ons wachten! - Evenwel eene proeve, waarover het Algemeen dan oordeele:

Slecht was onze Kerk voorheen, 
Waar men haar beschouwde 
Doch nu is er nergens een, 
Die men fraaijer bouwde; 
Alles is eenvoudig schoon, 
Bijbels in de banken, 
En een orgel, zoet van toon, 
Leert ons vrolijk danken. enz. 

Het Kerkhof te Goeddorp is van alle deze liedekens het éénige, dat ons nog al, en zelfs wel bijzonder behaagt; ons, zeggen wij, en de bevoegdheid, om in onzen eigen naam te oordeelen, laten wij ons noch in rijm noch in onrijm betwisten.




Spreuken van oude Wijzen, opgehelderd door leerzame Voorbeelden. Door W.G. Reddingius, Predikant te Dronrijp. Te Groningen, bij W. Zuidema. In 8vo. 186 Bl.

Een boekje voor den burgerstand en voor kinderen, in denzelfden smaak als de Bijbelspreuken van dezen zelfden Schrijver, en hetwelk alzoo denzelfden lof verdient. Deze Spreuken van oude Wijzen (20 in getal) zijn wel gekozen, en de voorbeelden waarlijk leerzaam en naar eens ieders vatbaarheid. Op een soortgelijk boekje nog, waarin Vaderlandsche spreekwoorden den toon zullen geven, geeft het Voorberigt ons hoop.





{==525==} {>>pagina-aanduiding<<}

Algemeene Vaderlandsche Letter-oefeningen.

Leerredenen over het Geweten, door Ewaldus Kist, Predikant te Dordrecht. Aldaar, bij A. Blussé en Zoon. 1810. In gr. 8vo. XL, 136 Bl.

Uit eenen voorafgaanden Brief aan den Hoogleeraar j.h. van der palm vernemen wij, dat de Eerw. kist, hoewel hij zich eerst had voorgesteld, om, na de uitgave der Beoefeningsleer, niets meer van zijnen arbeid in het licht te geven, echter, na deze vijf Leerredenen, tot genoegen der Gemeente, uitgesproken te hebben, het oor had beginnen te leenen aan het dringend verzoek van velen, om dezelve nog eens achter elkander te lezen, en eindelijk, na de ontvangst van dergelijken Brief van den Hoogleeraar van der palm, aan den Schrijver gerigt, en voor het tweede Deel van deszelfs uitgegevene Leerredenen geplaatst, tot het volkomen besluit overgehaald is, om ook nog dezen bundel van Leerredenen in het licht te geven. Men heeft dan dezelven, als een gedenkteeken der oude vriendschap tusschen beide deze waardige mannen, van den kant van kist, naast dat van zijnen Vriend van der palm geplaatst, aan te zien. De Brief van den Dordrechtschen Kerkleeraar is niet minder lezenswaardig, dan die van zijnen Vriend. Het verschuldigde offer aan de oude vriendschap volbragt hebbende, geeft hij daarin eerst eenig verslag van den inhoud van dit stel Leerredenen, en van de wijze, op welke de Bijbelleer, aangaande het geweten, door hem, in dezelven, is behandeld, en laat daarop eene breedvoerige uitweiding volgen over een onderwerp, waaromtrent niet alle hedendaagsche predikers het met hem zullen eens zijn. Het betreft de rangschikking der toehoorders in twee klassen van menschen, en het zoogenaamde onderscheiden prediken, hetgeen de Eerw. kist volstrekt noodig oordeelt, en ten sterkste verdedigt. Wij willen daaromtrent geen partij

{==526==} {>>pagina-aanduiding<<}
kiezen. In vroegere eeuwen was ongetwijfeld dit onderscheiden prediken onbekend; maar de geheele gesteldheid van onze tijden is zoo verschillend van de vroegere, dat, ook in andere opzigten, datgene, waaraan voorheen niet gedacht werd, behoefte is geworden.
Wat de Leerredenen zelve aangaat, ‘ik heb,’ zegt hij, ‘den dorren schoolschen leertrant trachten te ontwijken, noodelooze onderscheidingen achterwege gelaten, en alleen die verdeelingen van het geweten behouden, die de Bijbel zelf maakt, of aanleiding geeft te maken, en die, tot opheldering van het onderwerp, dienstig zijn. Ik heb geschilvragen over het geweten, over welken men, met veel scherpzinnigheid, twisten kan, geheel onaangeroerd gelaten, wanneer derzelver beslissing mij onverschillig scheen voor de beoefening, en over andere van eene gewigtigere soort heb ik in het kort mijne gedachten gezegd, zonder van de gevoelens van anderen gewag te maken. Ik heb trachten na te gaan, wat de Bijbel al, aangaande het geweten, leert, door deszelfs uitspraken niet slechts, maar ook door geschiedenissen en voorbeelden. In mijne voordragt heb ik den kunstmatigen en wijsgeerigen toon, zoo veel in mij was, pogen te vermijden, en in eenen stijl trachten te spreken, die, zonder plat te zijn, voor den onkundigen zoo wel, als voor den kundigen verstaanbaar is. Op deze wijze heb ik de stoffe van het geweten, als een vruchtbaar praktikaal onderwerp, willen behandelen, en dus beantwoorden aan het eigenlijk oogmerk, waartoe wij prediken, en hetwelk ik hartelijk wensche en bidde, dat ook door deze Leerredenen mag bereikt worden.’ In de eerste Leerrede wordt, naar aanleiding van Rom. II. 15, ontwikkeld, wat het geweten zij en verrigte, bewezen, dat het in de daad aanwezig is in de menschelijke ziel, en aangetoond, dat het een uitnemend geschenk is van Gods wijsheid en liefde. In de tweede wordt uit Heb. IX:13, 14 eene verhandeling afgeleid, over de noodzakelijkheid der reiniginge van ons door schuld bevlekt geweten, en aangewezen, hoe onze conscientien gereinigd worden van de doode werken door het bloed van Christus. In de derde wordt Hand. XXIV:16 ten gronde gelegd, en aangetoond, dat wij ons met eene
gereinigde conscientie niet moeten te vrede houden, maar ook, door opregtheid en heiligheid des levens, het tot onzen ernstigen toeleg moeten stellen, om altijd een goed

{==527==} {>>pagina-aanduiding<<}
en onergerlijk geweten te bewaren voor God en voor de menschen. In de vierde, over Hand. XXVI:14b, aangewezen, hoe wij, wel verre van het geweten te doen zwijgen, integendeel naar deszelfs vermaningen, waarschuwingen en bestraftingen hooren, en dezelve met getrouwheid opvolgen moeten. Eindelijk in de vijfde, over Ephes. V:10, hoe wij zorgen moeten, om een wel onderrigt geweten te bekomen, opdat wij voor een onverlicht, dwalend of twijfelend geweten bewaard mogen worden.
Men kent uit zoo vele, door den Eerw. kist uitgegevene, Leerredenen en andere schriften 's mans denkwijze over het Christelijk leerstelsel, en de wijze van beoefening van 't geen hij oordeelt daartoe te behooren. Dezelfde verkleesdheid aan de karakterizerende leerbegrippen van het Hervormde Kerkgenootschap, welke hij, inzonderheid in zijne Beoefeningsleer, heeft aan den dag gelegd, gepaard met een toeleg, om hetzelve te ontheffen van al het harde en aanstootelijke, dat men wel eens gemeend heeft daarin aan te treffen, ontmoet men ook in deze Leerredenen. Er heerscht ook in dezelven allerwegen dezelfde natuurlijke en geleidelijke orde van behandeling, dezelfde duidelijkheid en ongezochte bevalligheid der uitdrukking, ook dezelfde gemoedelijke, op het verstand en hart een diepen indruk makende, toon en overredende zeggingskracht. Waarom wij niet twijfelen, of ook deze bundel zal, in den grooten kring der Lezeren van de Leerredenen van kist, regt welkom zijn.




Homiliën over de Gelijkenissen van Jezus, van (door) R. Eylert den Jongen, thans Predikant bij het Hof te Potsdam: vertaald en met eenige Aanmerkingen voorzien door N. Westendorp, Predikant bij de Hervormde Gemeente te Sebalde-Buren. Te Groningen, bij W. Zuidema. 1810. In gr. 8vo.

Dit Werk bevat twintig Homiliën over de Gelijkenissen van onzen Heiland. Deze meesterstukken der oude welsprekendheid, menschenkennis en zuiveren godsdienstijver zijn, of behooren ten minste bij ieder Christen genoegzaam bekend te wezen, om het vruchtbare gebruik af te leiden, welk door ieder opmerkzamen daaruit voor

{==528==} {>>pagina-aanduiding<<}
het verstand en hart te maken is. Gelukkig vooral de Christenleeraar, die deze rijke bronnen niet onbezocht laat, daar zij zich voor elken dorstigen geduriglijk openen ter verkwikkinge en versterkingen tevens! De Potsdamsche Predikant eylert heeft door zijn voorbeeld getoond, welk edel gebruik daarvan te maken zij. Hetzelve is zeer onderscheiden. Dus levert de Gelijkenis van het Mostaardzaad aan hem de stelling: ‘Dat het Rijk van God, van godsdienst en deugd, in s'menschen geest, klein en ongemerkt is in den aanvang, maar gezegend in wasdom en heerlijk in het einde:’ - Die van het Zuurdeeg: ‘Dat de goddelijke kracht van Jezus leer wel stil en zonder gedruisch werkt, maar den geheelen mensch doordringt:’ - Die van de kostbare Parel: ‘Dat hij, die waarheid zoekt, bemint en ernstig volgt, in de leer van Jezus meer zal vinden, dan hij verwachtte:’ - Die van den Wijngaard; de slechte Huurlieden en den goeden Wijngaardenier: ‘Dat God in behandeling van ondankbaren en gehoorzamen goed, langmoedig en tevens gestreng is, gelijk zulks blijkt uit de geschiedenis der Joodsche Kerk:’ - Die van het verlorene en wedergevondene Schaap: ‘Dat God den zondaar waarlijk poogt te verbeteren, en dat de laatste, zich verbeterende, waarlijk is te regt gebragt, zoodanig dat de hemel zich over hem verheugt:’ - Die van den onvruchtbaren Vijgeboom, in twee Leerredenen: ‘Dat God met groote goedheid en langmoedigheid voor ons welzijn zorgt, den ondankbaren lang verschoont en voor de deugd poogt te winnen, maar, bij eene vruchtelooze liefde, zekerlijk straft:’ - Die van den Rijken Man en Lazarus, in zes Leerredenen: ‘Dat de Eeuwigheid het raadsel oplost van dit Leven:’ - En die van den Landman en de onderscheidene Akkers, in vijf Leerredenen: ‘Dat een verhard en gevoelloos, een zwak en onbestendig, een zorgvuldig en wereldsgezind Hart het Christendom volstrekt
onvruchtbaar maakt, en daarentegen een warm, gevoelig, vroom en bestendig Hart den heilzamen invloed van het Christendom bewerkt.’
De opgave van dezen Inhoud wijst onzen Lezeren van zelf het leerzame, dat zij alhier mogen verwachten, en wij durven hen verzekeren, dat zij zich in hunne verwachtingen geenszins zullen bedrogen vinden. Velen onzer Lezeren zijn gewisselijk bekend met den aard der Ho-
{==529==} {>>pagina-aanduiding<<}
miliën of korte Leerredenen. Deze volgen het beloop van den Tekst, zoodanig als dezelve gesteld is. Men geeft daarvan geene geleerde verklaring, maar men lascht dezelve allezins eenvoudig in de behandeling des onderwerps, bij wijze van uitbreiding; men trekt uit ieder gedeelte de naaste stelling, welke daarin begrepen is, en men gaat alzoo, van deel tot deel, tot den einde voort. Zulk eene voordragt was de oudste manier van prediken in de Christelijke Kerk; zij was ook die der Kerkvaders, en zij is gewisselijk de eigenaardigste, die althans met eene verzierde voorstelling (hoedanige de Gelijkenissen zijn) het beste strookt. Dank zij den Christenleeraar, die dit oude spoor thans op nieuw betreedt, daar helaas! zoo vele gezochte kunst het nut der openbare Leerredenen maar al te dikwerf verdringt! Hier is de Leeraar bij uitnemendheid eenvoudig, zonder plat te wezen; hij spreekt verstaanbaar voor ieder; hij dringt met zijne ongekunstelde voordragt diep in het hart; de oplettende Toehoorder vindt zich geroerd, en de gelukkige invloed is zeker.
Bij zulk eene vruchtbare behandeling van godsdienstige zaken, waar de Leeraar, bij de ontvouwing van alle de plooijen des harte, alleen zedelijk onderwijst en waarachtig nut sticht, komt het niet te pas te vragen, hoedanig hij over deze en gene geloofspunten denkt? De Eerw. eylert toont zich hier en daar, waar het te pas komt, Luthersch regtzinnig, in de gewone beteekenis van dit woord; doch ook dit zal en mag ieder echt Christen niet hinderen, al ware hij van een gansch tegenovergesteld gevoelen. Wij zegenen den arbeid des welmeenenden Leeraars, en betuigen ook daarom onzen dank aan den Vertaler, die zulk een godsdienstig Werk tot ons overbragt, daar het blijkbaar naauwkeurig overgezet, en ten slotte met eenige geleerde Aanmerkingen verrijkt is. - Wij onthouden ons van het geven eener proeve en van alle andere bedenkingen, verlangende alleen, dat dit Stuk algemeen in handen zij tot nut en stichting; gelijk wij tevens met lust te gemoet zien des Schrijvers Voorrede: Over het karakteristieke van Jezus Gelijkenissen, welke de Vertaler, als een afzonderlijk Stuk, belooft te zullen uitgeven.


{==530==} {>>pagina-aanduiding<<}

In welk gedeelte van het Gezigt der vier Dieren en tien Hoornen, aan Daniël vertoond, leven wij? Te Dordrecht, bij A. Blussé en Zoon. 1810. In gr. 8vo. 48 Bl.

Alhoewel de nasporing der overeenstemming van de gebeurtenissen van den tegenwoordigen tijd met de godspraken van den Bijbel niet altijd die opheldering en opruiming geeft, welke men zich daarvan voorstelt, zoo schijnt dezelve echter nog steeds aan dezen en genen eene aangename bezigheid te verschaffen.
De ongenoemde Schrijver van dit Stukje, ook een liefhebber van zoodanige onderzoekingen, heeft dezulken, welke hunne aandacht tot hiertoe weinig tot het Profetisch woord bepaalden, aanleiding willen geven, om het voornaamste, en, bij de voorvallen van den dag, meest belangrijke der Voorzeggingen, als met een opslag, te overzien, en daardoor opgespoord te worden, om dit gedeelte des Bijbels meer gezet te onderzoeken, schrift met schrift te vergelijken, en van de hulpmiddelen voorhanden, naar hun vermogen, gebruik te maken. Hij vleit zich aldus mede te werken tot daarstelling van de belofte, Dan. XII:4. dat velen het Profetisch woord zullen nasporen, en de wetenschap zal vermenigvuldigd worden: waartoe elke proeve zeker iets zal bijdragen, al ware het, dat men, in deze of gene bijzonderheid, van de regte uitlegging afweek.
Hij bepaalt zich bijzonder tot de voorzeggingen, die hij meent vervat te zijn in het gezigt, door Daniël, H. VII, beschreven. Er vertoonden zich vier dieren. Het eerste dier was een leeuw met arendsvleugelen, doch wien de vleugels reeds uitgeplukt waren, en een menschenhart gegeven was. Het tweede dier was een beer, die reeds nevens den leeuw stond, en drie ribben, zeker van den leeuw, in den muil had. Het derde was een luipaard met vier vleugels en vier koppen, aan hetwelk de heerschappij gegeven werd. Het vierde was een verschrikkelijk afschuwelijk dier; het had groote ijzeren tanden, en verslond alles. Het had tien hoornen, tusschen welke een kleine hoorn oprees, zoodat drie der overigen uitgerukt wierden; deze hoorn was voorzien van menschenoogen, en sprak godslasteringen. Hierop volgde eene

{==531==} {>>pagina-aanduiding<<}
majestueuze verschijning, ter verdelging van de magt van dat dier; welk vermogen werd gegeven aan eenes menschen Zoon. Daniël ontvangt er deze uitlegging van: Het vierde dier is eene verschrikkelijke aardsche magt, die, in de gevolgen, voor het menschdom noodlottig zal zijn, terwijl op dezelve tien Koningrijken zullen volgen, en uit deze wederom een Koning zal opstaan, die een godslasteraar en verdrukker der aanbidders van den waren God zal zijn; maar ook daarvoor zoo gestraft zal worden, dat zijne magt verdelgd, en het rijk, het groote wereldrijk gegeven zal worden aan het volk der heiligen der hooge plaatsen; en welk rijk niet verdelgd of vernietigd worden zal. Om aan te toonen, dat dit gezigt gedeeltelijk vervuld, en gedeeltelijk nog onvervuld is, vergelijkt hij daarmede het gezigt, aan Nebukadnezar vertoond, Dan. II. en onderzoekt den parallelismus tusschen beide gezigten. Beiden duiden, zijns inziens, vier heerschappijen aan, waarvan het rijk van Nebukadnezar het eerste en voortreffelijkste was, terwijl de voeten en teenen een rijk teekenden, dat met de vierde heerschappij in verband stond, ten deele sterk, ten deele zwak zijn zou, en door huwelijken zou bijeengehouden worden: doch welke heerschappijen eindelijk zouden verdelgd, en vervangen worden door een rijk, dat eeuwig duren zal. Het vierde duidt de slechtste, hardste en afschuwelijkste regering aan. Op dezen grond neemt hij aan, dat het eene gezigt kan dienen ter verklaring van het andere, voor zoo veel het eene gezigt meer, dan het andere, aanwijst of bepaalt. En zoo gaat hij voort, om aan te toonen, dat Dan. VII. eene gedeeltelijk vervulde, gedeeltelijk onvervulde voorzegging bevat. Dit meent hij daaruit te kunnen bewijzen, omdat het hier beschreven rijk van den Zoon des menschen wordt voorgesteld, als nog toekomstig, en als zijnde van denzelfden aard met de overige heerschappijen, en dus een aardsch rijk, dat eene bijzondere betrekking op het nageslacht van Abraham zou hebben, en de
andere aardsche rijken zou vervangen of verpletteren, nadat eene zware, schoon kortstondige, vervolging zou zijn voorafgegaan.
Op dezen grondslag rust nu de nadere verklaring, zoo van het reeds vervulde, als nog onvervulde van deze godspraken, waarvan wij dit alleen tot eene proeve zullen mededeelen. In de teekening der tien teenen van ijzer en leem, of klei, vindt hij eene eigenaardige teekening van

{==532==} {>>pagina-aanduiding<<}
de magten, welke in Europa het Romeinsche gebied gevolgd zijn, en wier toestand tot op onzen leeftijd heeft geduurd. Men heeft in dezelve een wonderlijk zamengesteld, ijzer en leemachtig rijk ontdekt, dat in meer rijken verdeeld is, gelijk de voeten in tien teenen, welke nogtans in zeker opzigt één rijk uitmaken, maar op eene andere wijze verdeeld zijn zullen. Dezen toestand zien wij thans ophouden. Het evenwigt van magt in Europa is verbroken, en thans wordt dat gedeelte van het gezigt vervuld, dat, terwijl tien hoornen op het vierde dier zich, als eene vijfde heerschappij, hebben staande gehouden, er een kleine hoorn is opgestaan, die drie der overigen verdringt; een hoorn, die menschen oogen heeft: hetwelk een groot vernuft aanduidt. Hij verstaat er de magt van Frankrijk door, die, in den beginne klein, en door velen tegengestaan, nu de overmagt in Europa heeft. Het onvervulde, aangaande deze magt, naar de uitlegregels van den Schrijver, willen wij door hen, die het verlangen, liever bladz. 32. bij hem laten lezen, dan door ons Maandwerk algemeener bekend maken. De tijd zal alles leeren. Wij achten het, in de daad, geenszins raadzaam, in de toekomst alzoo in te dringen, en op willekeurig uitgelegde godspraken zoodanige soort van verwachtingen te gronden, als men er reeds zoo vele in rook heeft zien verdwijnen.

Geschiedenis van het Leven en de Regering van Paus Leo den Tienden, door W. Roscoe; verrijkt met Aanmerkingen van den Hoogleeraar H.P.K. Henke. Naar het Engelsch en Hoogduitsch. IIde Deel. Te Haarlem, bij F. Bohn. In gr. 8vo. 387 Bl.

Van den aanleg en de uitvoering des bovengemelden Werks, welks Tweede Deel zich thans te onzer overweginge aanbiedt, hebben wij in 't breede gesproken en beide beoordeeld (*). Dit Deel is zoo zeer van gelijken aard, dat het gezegde daar op passe. Dat men, in de Vertaling, alle de Aanteekeningen onder den Tekst gevoegd, en niet deels achteraan geplaatst hebbe, gelijk de Vertaler ons verwittigt, zal zeker den Lezeren wel be-
{==533==} {>>pagina-aanduiding<<}
vallen. Voor velen, voor de meesten zou het aangenaam geweest zijn, het veelvuldig Latijn en Italiaansch, 't welk men in deze Aanteekeningen ontmoet, verduitscht te zien. Wij bevroeden zeer gereed de moeijelijkheid, welke daar in steekt, ja zelfs dat het geestige, of de slag, somtijds in de bewoording ligt, en dus niet dan met omschrijving, of aanduiding, voor den onkundigen van de vreemde taal vatbaar te maken is, 't geen zeker zijn gebrek heeft; maar nog liever wil men eenig licht hebben, dan geheel in het donker zitten.
Gelijk van het vorig Deel, zullen wij het beloop en den inhoud doen kennen, alsmede hier en daar eene Karakterschets uitkippen, ten einde onze Lezers met den inhoud bekend te maken, en iets meer dan een dor geraamte te leveren van een Werk, 't geen een schat van belezenheid bevat.
Het VI H. waarmede dit Deel aanvangt, behelst de pogingen van lodewijk den VI tot herovering van Milaan en Napels, en de verbindtenissen te dezen einde door hem met alexander den VI en Venetie aangegaan. Te dezen tijde verliet de Kardinaal de medicis Italie, en deed eene reis door verscheide landen van Europa. - In dit Tijdsgewrichte viel de dood van alexander den VI voor. Van dezen wordt dit Karakterbeeld opgehangen: ‘Wanneer wij de Italiaansche Schrijvers volkomen geloof mogen geven, zoo heeft er nooit een mensch van een afschuwelijker karakter op aarde geleefd dan alexander de VI. Ontembare eerzucht, onverzadelijke hebzucht en wellust, onverbiddelijke en grenzenlooze roofgierigheid; deze en andere misdadige eigenschappen maken het beeld uit, hetwelk van hem zonder eenige bedenking is ontworpen door mannen, wier schriften onder de oogen der Roomsche Kerke uitkwamen. Ook beschuldigt men hem, dat hij de eerste was, die het gebruik invoerde, om, door geheime bespieders, de misdaden tegen den Staat op te sporen; een systhema, 't welk altoos ten verderve gestrekt heeft van elken. Staat, die zich tot het gebruiken van een zoo verachtelijk middel verlaagde. Als Paus vergat hij zijne waardigheid, daar hij bij elke gelegenheid zijne geestelijke magt ten dienste der wereldlijke gebruikte; en hij zou zeer gevoegelijk Jupiter, aan wiens voeten een roofgierige Adelaar den bliksem in zijne klaauwen houdt, tot een zinnebeeld zijner regering hebben kunnen kiezen. -
{==534==} {>>pagina-aanduiding<<}
De ondeugden, die hem als bijzonder persoon eigen waren, deden wel der wereld minder schade, maar waren des te aanstootelijker. De berigten van zijne levenswijze leveren trekken op van buitensporigheid en zedeloosheid, waardoor elke stand, doch bijzonder eene zoo hooge kerkelijke waardigheid, moest onteerd
worden.’ - Deze zwarte trekken poogt roscoe te verzachten, door aan te merken, dat, welke misdaden hij ook immer bedreven moge hebben, men niet ontkennen kan, dat ze zeer zijn vergroot geworden, en dat, ten andere, de gebreken van dezen Paus eenigermate werden opgewogen door verscheide uitmuntende hoedanigheden.
In het VII H. vinden wij vermeld de oneenigheden tusschen Frankrijk en Spanje over het Koningrijk Napels. In dit woelig Hoofdstuk, 't geen onder andere den dood van cesar borgia en diens Karakter vermeldt, komt de Kardinaal de medicis te voorschijn, als te Rome wonende, en zich onledig houdende met letteroefeningen en werken van smaak. De nadeelen, zijn Geslacht overgekomen, maakten hem, die van goede siere en rijkelijkheid hield, dikwijls schaars bij den gelde, doch nooit in lustige vrolijkheid. - Paus julius de II, Perugia in handen gekregen hebbende, nam bezit van de heerschappij over die Stad, en droeg dezelve over aan den Kardinaal de medicis.
Naijver der Europische Mogendheden omtrent het Gemeenebest van Venetie, met de daaruit gevolgde krijgsverrigtingen, ook in Italie, maken de stoffe uit van het VIII H., te midden van welke Paus julius de II de medici te Florence wilde herstellen, en den Kardinaal, onder den titel van Legaat van Bologna, tot Opperbevelhebber des Legers benoemde. Twist kreeg hij met den Spaanschen Generaal. Te midden onder het krijgsvolk behield de Kardinaal zijne vreedzame ambtskleeding, en bewaarde een zacht en menschlievend karakter. Tot de bedrijven van den krijg was hij, uit hoofde van zijne kortzigtigheid, niet zonderling geschikt; doch des te zorgvuldiger waakte hij voor de goede orde in het leger, en vermaande dikwijls de Officieren en Soldaten nadrukkelijk, om, met moed en eendragtelijk, zichzelven en hunne bezittingen, alsmede de zekerheid van den Heiligen Stoel en de vrijheid van Italie te verdedigen. In het voor zijne Partij ongelukkige en bloedige gevecht bij Ravenna gaf hij, naar 't berigt onzes Levensbeschrijvers, terwijl zoo velen zijner vrien-
{==535==} {>>pagina-aanduiding<<}
den en aanhangeren sneuvelden verscheide ondubbelzinnige bewijzen van standvastigheid en sterkte van ziel. Weerloos en ongewapend, bevond hij zich midden in het gevecht, en sprak zijne lieden moed in, met die rustigheid en standvastigheid, welke misschien moeijelijker te behouden is, dan de woeste hevigheid, tot welke de mensch, uit zucht om zich te verdedigen, wordt aangedreven. Zelfs toen de overwinning reeds beslist was, verliet hij het slagveld niet terstond, maar bewees den stervenden allen bijstand, en troostte hen in hunne laatste oogenblikken met de hope der onsterfelijkheid. - Hij geraakte gevangen, en werd naar Bologna en Milaan gevoerd, waar hij, in weerwil van zijnen ongunstigen toestand,
zijnen rang en het aanzien van den Apostolischen Stoel wist te handhaven.
Het IX H. vermeldt de verzoening tusschen julius den II en lodewijk den XII, de herkrijging der vrijheid voor den Held dezes Werks, en de herstelling der medici te Florence. Te dezen tijde viel de dood voor van Paus julius den II, wiens Karakterschets in dezer voege wordt opgegeven: ‘Koen, ondernemend, eerzuchtig en onvermoeid, begeerde hij zelf geene rust, en gunde die ook aan anderen niet. Het zou in der daad moeijelijk zijn, een Stadhouder van christus te kunnen vinden, wiens zeden en gedrag meer lijnregt strijdig waren met den zachten geest des Christendoms en van deszelfs Stichter. Doch dit voorbeeld had het Conclave ook niet voor oogen gehouden, toen het eenen Paus verkoos, van wien niemand verwachten kon, dat hij zich van alle wereldlijke zorgen ontslaan en enkel tot het geestelijk welzijn zijner kudde zou bepalen. Men moet hem derhalve niet beoordeelen naar eenen maatstaf, dien hij zelf niet gekozen had, en naar welken niemand verwachtte, dat hij zich zou regelen. Zijn levendige en werkzame geest van onderneming stemde overeen met de heerschende denkwijze van zijnen tijd, en zijn geluk verhief hem tot eene hoogte, dat hij op de vermogendste Vorsten der aarde met gevoel van trotschheid nederzag. Zijne eerzucht was echter geenszins de hartstogt van eenen kleinen en beperkten geest, en streefde ook niet enkel naar tijdelijk gewin. Den Heiligen Stoel eene magt te verschaffen, die zich over geheel Europa uitstrekte, alle de eigendommen der Kerke te herwinnen, alle vreemde, of, zoo als men dezelve toenmaals noemde, bar-
{==536==} {>>pagina-aanduiding<<}
baarsche magten uit Italie te verdrijven, en inboorlingen op de troonen van dit land te plaatsen; zie daar het grootsch ontwerp van zijnen veelomvattenden geest. Dezen wensch zag hij nog bij zijn leven grootendeels vervuld, en welligt ware dezelve geheel vervuld geworden, zoo
julius den Pauselijken Stoel vroeger beklommen had.’
Niet streng zeker is deze Karakterschets opgemaakt. Ongunstiger spreken de Italiaansche Geschiedschrijvers van hem. Vele Geschiedboekers zijn ook, en niet zonder grond, van oordeel, dat het krijgszuchtig karakter van dezen Paus, 't welk hem aandreef, om zich meermalen aan het hoofd zijner troepen te stellen, zoo wel als het schandelijk leven van alexander den VI, veel heeft bijgedragen, om den eerbied, dien men anders gewoenlijk het Hoofd der Christelijke Kerke bewees, te verminderen, en de spoedig daarop gevolgde Hervorming den weg te banen. Dronkenschap wordt dezen Paus ten laste gelegd; doch alle Schrijvers stemmen overeen, dat hij zijne Regering door geen baatzuchtig Nepotismus heeft bezwalkt. Schoon hij zelf bekende geen Geleerde te zijn, betoonde hij zich een beschermer en voorstander der Geleerden. Dit wordt door voorbeelden bewezen.
Hebben wij, ingevolge van den aanleg dezes Werks, de Hoofdpersonaadje, van wiens Leven het den titel voert, te meermalen uit het oog moeten verliezen, het X H. brengt hem bepaalder voor ons gezigt, diens verkiezing tot Paus vermeldende. Als Aartsdiaken moest hij de stemmen in het Conclave opnemen; bij welke gelegenheid hij zich met uitnemende bescheidenheid gedroeg. Ontdekkende, dat de meeste stemmen zich voor hem hadden verklaard, bemerkte men niet de minste verandering in de trekken van zijn gelaat. Zedig was hij bij de aanneming van zijnen Pauselijken Naam, leo de X.
Omtrent de beweeggronden der Kardinalen tot het doen dezer keuze kan men niet anders dan gissingen maken, door roscoe opgegeven. Aangezien leo, vóór zijne verkiezing tot Paus, enkel Aartsdiaken was, moest hij tot de Priesterlijke waardigheid worden ingewijd; dit geschiedde met veel toestels en prachts. Groot en heerlijk was deze bij den plegtigen optogt ter bezitneming van het Paleis van Lateraan: eene schoone gelegenheid, om zijner praalzucht bot te vieren. Florence zond hem een luisterrijk Gezantschap. Hij schonk de Florentijnsche zamengezworenen

{==537==} {>>pagina-aanduiding<<}
vergiffenis. De benoeming van p. bembus en j. sadoleti tot Geheimschrijvers deed onverwijld hope scheppen, dat de Geleerdheid door hem krachtdadig zou bevorderd worden.
In dien verheven stand trachtte leo de twisten onder Christen-Mogendheden uit den weg te ruimen, gevoelig beseffende de dwaasheid en schandelijkheid dier verwoestende Oorlogen, welke zoo lang de Christen-wereld beroerd en ontvolkt hadden. Dan hij vond zich welhaast in krijg ingewikkeld. Na behaalde overwinning en de daarop gevolgde uitdrijving der Franschen uit het Milaneesche, beklaagde leo, in eenen Brieve, ‘als mensch en opperhoofd der Christenheid, het aangeregte schrikkelijke bloedbad; doch tevens verheugde hij zich, dat zij, die met eene wrevelige hand de Bruid van christus hadden trachten te schenden, en zich daardoor den vloek der Kerke op den halze gehaald hadden, naar verdiensten waren gestraft geworden.’ Gematigdheid gebruikte hij niet alleen bij zijne zegepraal, maar maande ook andere Vorsten daartoe sterk aan.
In zijne Pauselijke waardigheid opende leo de X de Kerkvergadering van Lateraan op nieuw, en benoemde vier nieuwe Kardinalen: eene benoeming, die, naar het aangeteekende van den Hoogleeraar henke, geen blijk droeg van groot verstand of eene waardige keuze: twee van dezelve waren leo's Bloedverwanten, de een van onechte geboorte, en de ander van te jonge jaren; jovius beschrijft den derden als een onbeschaamden hebzuchtigen Aflaatkramer, en schildert den vierden af als 's Pausen potsemaker. - Aan de wederkeerende en berouw betoonende Kardinalen schonk hij vergiffenis.
In het V H. dezes Werks had roscoe een tafereel opgehangen van den toestand der Geleerdheid in Rome, op het einde der vijftiende Eeuwe, toen leo de X zijne woonplaats eerst te Rome genomen had. Meer dan twintig jaren waren er intusschen verloopen, zonder eenige verbetering van belang aan te brengen. Heugelijke dagen mogt men nu verwachten: beschermde hij als Kardinaal reeds de Wetenschappen, deze en de Kunsten mogten van hem als Paus alles verhopen. Hoe hij dit deed en aan deze verwachting beantwoordde, leert ons het XI en laatste Hoofdstuk dezes Deels, daar hij het Gymnasium of de Universiteit te Rome herstelde, den grond lag tot de Grieksche Kweekschool te Rome, en de beoefening der Oostersche Letterkunde deed herleven. Van de Mannen, die hem in een

{==538==} {>>pagina-aanduiding<<}
en ander dezer Geleerdheidsverbeteringen behulpzaam waren, geeft het gemelde Hoofdstuk een vrij uitvoerig berigt.
Wij verlangen naar de voortzetting dezes weldoorwrochten Werks.

Dissertatio Medica Inauguralis agens de prosopalgia, feliciter in Nosocomio Academico sanata, item de visa ibidem cordis ruptura, subito lethali, una cum prolusione in ignavos theoriae Medicae contemtores empiricos, pro gradu defensa a Car. Gust. Isac. Jac. Falck. Traj. ad Rhen. pp. 65. 4to.

Twee waarnemingen, de eene omtrent eene gelukkig genezene krampachtige pijn van het aangezigt (Prosopalgia), de andere aangaande eene inscheuring van het hart, door eenen spoedigen dood achtervolgd, waarbij eene afbeelding gevoegd is van deze inscheuring zelve, zoo als zij zich bij de opening van het lijk vertoonde en aan het benedenste einde van de linker borstholte plaats had, maken, benevens eene Prolusio tot aantooning van de onontbeerlijkheid der voorbereidende wetenschappen bij de beoefening der Geneeskunde, in het bijzonder voor eene gezuiverde Physiologie, den inhoud uit van deze Akademische Verhandeling, die wij over het geheel met genoegen hebben gelezen, en, ofschoon de Prolusio zelve uitvoeriger had kunnen bewerkt worden, (iets, hetgeen de Schrijver welligt zoude gedaan hebben, indien hij zich bij dit onderwerp alleen bepaald had) zoo voeden wij evenwel de beste gedachten omtrent des Schrijvers oordeel en kunde.






Redevoering over de verdiensten van Petrus Camper in de vergelijkende Ontleedkunde, gehouden door den Hoogl. J. Mulder, enz. Uit het Latijn vertaald door G.H. Wachter, Pz., Student in de Genees- en Heelkunde te Groningen. Aldaar, bij J. Römelingh. In gr. 8vo.

Gelijk wij onze billijke lofspraak aan de oorspronkelijke Redevoering des Hoogleeraars mulder ga-
{==539==} {>>pagina-aanduiding<<}
ven (*), zoo moeten wij zulks ook omtrent deze Vertaling doen, welke hem, die in de Latijnsche taal onbedreven is, en echter de meer bepaalde verdiensten van onzen camper verlangt te weten, zeer welkom zijn zal; zij is ons daarbij zeer naauwkeurig voorgekomen, en de Vertaler verdient dus onzen billijken dank.




Verhandelingen, uitgegeven door Teyler's Tweede Genootschap. XVIIde Stuk. Te Haarlem, bij J.J. Beets. In gr. 4to. 462 Bl.

Eerste Berigt.

De Vraag, in dit Boekdeel beantwoord, luidde: Wat is de reden, dat de Nederlandsche School, zoo wel voorheen, ten tijde van haren grootsten bloei, als hedendaagsch, zoo weinig Meesters in het Historisch vak heeft opgeleverd, daar zij zoo uitnemend slaagde, en nog slaagt, in alles, wat de eenvoudige navolging der Natuur, of de meer beperkte kring van het Huisselijk Leven, het vermogen der Kunst aanbiedt; en welke zijn de Middelen, om, in dit Land, uitmuntende Historieschilders te vormen?
Geen Voorberigt meldt ons, of er meer dan het hier gedrukte viertal naar den opgehangen Gouden Eereprijs gedongen hebben; schoon het zeer waarschijnlijk is, dat zulks het geval geweest zij. Vreemd zou het wezen, al het ingekomene te doen drukken, en, op één na, alle met eene Eeremunt te beschenken. Wat hiervan zijn moge, het heeft aan Antwoorden niet ontbroken op eene Vrage, zoo uitlokkende voor de Beminnaars der Schilderkunst, waaraan het ons Vaderland geenszins mangelt.
Wij willen de voor ons liggende Antwoorden onzen Lezeren doen kennen. De Heer pieter kikkert, te Schiedam, verwierf den Gouden Eerepenning op eene Verhandeling, die allerwegen blijken draagt van Geschiedkunde, van belezenheid en van smaak, opgesteld in eenen medeslependen stijl. Een algemeen overzigt des onderwerps opent de Beantwoording, met aanwijzing van de gepastheid der Vrage. Om dezelve te beantwoorden, onderzoekt hij vooraf, wat men hier door de Nederlandsche School te ver-
{==540==} {>>pagina-aanduiding<<}
staan hebbe. Het komt er op aan, of en hoe dezelve van de Vlaamsche School te onderscheiden. Breedvoerig is de Schrijver over dit onderwerp, en deelt ook zijn begrip, wat eigenlijk het Historisch vak zij, mede. - De eerste Afdeeling geeft de redenen op, waarom de Hollandsche School zoo weinig Historieschilders heeft opgeleverd. Eerst bepaalt hij zich tot oorzaken, getrokken uit den geschiedkundigen loop der dingen; bovenal komt hier in aanmerking de vestiging van den Protestantschen Godsdienst, met mindere, uit dezelfde bron voortvloeijende, redenen; voorts de Regeringsvorm van ons Land, namelijk de voormalige Republikeinsche. 't Kon hier aan geene tegenwerping, uit het Republikeinsche Griekenland, Venetie enz. ontleend, ontbreken; dan deze tracht de Schrijver uit den weg te ruimen. Waarop hij bijzondere gewoonten en manieren van Kunstoefening, die elders, en bij ons geene, plaats hadden, aanvoert. - Andere oorzaken leidt hij af uit den smaak der Natie, en der Kunstminnaren onder dezelve. - Eindelijk komt hij tot de laatste en gewigtigste oorzaak, zijns oordeels te zoeken bij de Schilders onzer School zelve, hierin gelegen, dat zij geen genoegzaam belang stelden in de kennis van de algemeene en bijzondere Theorie der Schilderkunst.
Dit mangel biedt den Verhandelaar gelegenheid aan tot de opgave eener algemeene Theorie der Schilderkunst, in drie onderscheidene deelen beschouwd.
    - Vooreerst, het ware aesthetische grondbeginsel, of het eigenlijk doel der Kunst. - Ten tweede, de kennis van
    het zamenstel eens Kunsttafereels, in deszelfs deelen beschouwd. - Ten derde, het gebruik der hulpmiddelen, die de onmisbare kennis van kunsten en wetenschappen den Schilder aanbiedt.
Kikkert bevestigt zijne eigene denkbeelden over deze stoffen menigmaal met de gevoelens van sommige der beste Theoretische Schrijvers. Dit maakt, als 't ware, eene Verhandeling op zichzelve uit. Vol is dit gedeelte van Aanhalingen en Voorbeelden. Vele dier Aanhalingen worden in den tekst ingevlochten en onvertaald gelaten; 't geen den enkel Nederduitschen Lezer ongevallig moet wezen. Van de verzen, uit vreemde talen bijgebragt, als uit het Latijn, Fransch, Italiaansch, Engelsch en Hoogduitsch, eene vertaling te vorderen, ware zeker te veel gevergd; maar het veelvuldig onvertaalde in ondicht lijdt die verschooning niet. - Wij kunnen, met hoe veel ge-
{==541==} {>>pagina-aanduiding<<}
noegen wij dit gedeelte lazen, deze groote uitvoerigheid in eene Verhandeling, wat ook de Schrijver ter verschooning inbrenge, daar hij zelve eenigzins het te omslagtige schijnt gevoeld te hebben, niet billijken. Met verlangen zien wij te gemoete, dat de Steller dezer Verhandelinge, die reeds sedert lang bezig is, om het moeijelijk Vraagstuk, wat eigenlijk het Schoone zij, op te lossen, daarin gelukkig slage, en der kunstlievende wereld eene nieuwe theorie geve, die dit onderwerp eenvoudig zal ontwikkelen, en voor den kunstoefenaar van meer praktikaal gebruik doen zijn.
Voorts treedt de Verhandelaar in een onderzoek, in hoe verre de algemeene Theorie der Schilderkunst bij de aloude Kunstenaars beoefend is; wat de latere Meesters daarin verrigt hebben, en hoe de Hollandsche School daarin ten achtere gebleven is.
In de tweede Afdeeling, bepaald tot het onderzoek, of er middelen kunnen gevonden worden, om bekwame Meesters in het Historisch vak te vormen, werpt hij, alvorens regtstreeks tot dit doel te treden, een vlugtigen blik op den tegenwoordigen staat van vordering, waarin de beeldende kunsten zich thans in Europa bevinden. - De vraag zelve: welke middelen zijn er, om in ons Land uitmuntende Historieschilders te vormen? moge, gelijk de Schrijver verklaart, in den eersten opslag, niet zwaar te beantwoorden schijnen, en er zich aan den geest terstond eenige wegen voordoen, die daartoe eene gunstige strekking vertoonen; bij eene rijpere nasporing zullen die veelal moeten wegvallen, en zal het, naar mate men de zaak dieper inziet, te moeijelijker worden, een gepast antwoord daarop te vinden, ondanks den veranderden vorm van ons bestuur, en den overgang daarvan in een Koninklijk [nu Keizerlijk] Huis. In de opgave van die redenen der bezwaarlijkheid is de Heer kikkert, naar gewoonte, breedsprakig.
Een eenig middel oordeelt hij gevonden te hebben. Dan, om te doen gevoelen, dat geen ander middel, dan juist dit éénige, met hoop op eenen gelukkigen uitslag, in het werk kan gesteld worden, neemt hij eenen omweg; en het middel bestaat enkel in het stichten van eene algemeene theoretische Leerschool voor jonge Schilders, waarvan hij eene uitgewerkte schets ophangt, schoon hij zegt alleen de grondtrekken op te geven van de inrigting eener dusdanige Akademie. - Niet vrij van bedenkingen en te-
{==542==} {>>pagina-aanduiding<<}
genwerpingen kon dit plan blijven. De Schrijver zet zich ter oplossing en wegneming; waarin hij vrij gelukkig slaagt.
Hierop laat kikkert volgen een Vertoog over den smaak der Hollanderen in de Schilderkunst, en in hoe verre dezelve vatbaar is voor eene wijziging, ten voordeele van het Historisch vak dier kunst. Men zal in dit gedeelte vele schoone en gepaste bedenkingen aantreffen, te veelvuldig om hier aan te stippen. Hetgene hij met dit alles wilde betoogen, komt, om 's Schrijvers eigene woorden te bezigen, hier op neder: ‘De smaak voor Historische Kunsttafereelen, hoe zeer tegenwoordig niet onder den Nationalen Kunstsmaak onzer liefhebberen te betrekken zijnde, is echter zeer wel daarmede overeen te brengen; en de smaak onzer kunstminnaren zal ongemerkt die wending aannemen, wanneer wij eerst Historieschilders bezitten, welke hunnen arbeid inrigten naar de gronden, welke wij gepoogd hebben voor te dragen; zulke kunstenaars, die, door de wijze inrigtingen der Professoren van de Theoretische Akademie geleid, zich bevlijtigen, om de edele teekening der Romeinsche, de bevalligheid der Florentijnsche, de waarheid der Venetiaansche met het vindingrijke der Fransche School te verbinden, en het schoon penseel, het uitmuntend koloriet en de ware natuur der Hollandsche School door eene beredeneerde en schrandere theorie te veredelen: en zulke kunstenaars ééns onder ons bestaande, lijdt het geenen twijfel, of zij zullen, door hunne voortbrengselen, den smaak der Natie die wending geven, dat ook, bij de overige vruchten van het Hollandsch kunstpenseel, de kunstgewrochten in het Historisch vak hooggeschat, verzameld en naar waarde beloond worden.’ - Eene zwarigheid wordt door hem opgelost.
Het door den Schrijver verkozen Motto behelst den grondregel, dien hij in 't geneel beloop van zijne Verhandeling in 't oog gehouden heeft: Si l'on ne sait employer à propos les regles de l'Art, la simple imitation de la Nature ne servira de rien. Mengs.
Min omslagtig, min met uitweidingen vervuld, maar niet minder doeltreffende, is de Verhandeling van den Heer adriaan van der willige(n), aan welke de eerste Zilveren Eerepenning is toegewezen. - Na de opgave van zijne meening, dat, in de Vrage, door de Nederlandsche School, die der Vereenigde Nederlanden, of de zoogenaam-
{==543==} {>>pagina-aanduiding<<}
de Hollandsche, afgescheiden van de Vlaamsche School, moet verstaan worden, oordeelt hij, en onzes inziens te regt, gepast, een woord te spreken van den roem, welken zich die School verworven heeft in het vak haar bijzonder eigen, en noodig, te bepalen, hoe het te verstaan zij, dat zij slechts weinig Meesters in het Historisch vak hebbe opgeleverd.
Met een Vaderlandsch genoegen lazen wij dit voorbereidend gedeelte, waarin hij meer dan een vijf-en-twintigtal Historieschilders optelt, waaronder er van de eerste klasse zijn; en heeft hij deze optelling niet vroeger begonnen dan met het tijdvak, dat de Reformatie de Schilders van de gelegenheid beroofde, om de Kerken en Kloosters met hunne Kunsttafereelen te versieren. Men zou derhalve den roem der Hollandsche School te kort doen, met te veronderstellen, dat zij bijna geheel geene mannen zou hebben opgeleverd, die in het Historisch vak verdienen genoemd te worden. Dan erkent hij gaarne, dat, men zich bepalende tot het zuiver Historisch vak, onze School met andere, en vooral met de Italiaansche, niet in vergelijking komt. De redenen van dit verschijnsel gaat hij na. In dit geval is hij veel min Theoretisch dan de Heer kikkert. Van der willigen merkt in 't algemeen op, dat verscheidene oorzaken, welke invloed hebben op het karakter en het grootste aantal bijzondere wezens der onderscheidene Volken, datgene voortbrengen, wat men nationaal karakter noemt. De natuurlijke gesteldheid van het Land, de Luchtstreek, het Staatsbestuur, de Godsdienst, de soort van werkzaamheid, die de meerderheid der Inwoneren doet bestaan, zijn de voornaamste, en daarvan stammen dan af het Nationaal Karakter, de Zeden, de Vooroordeelen, de Smaak en de Gewoonten. Al dit verwerkt van der willigen, met toepassing op het hoofdonderwerp in dezen, op eene beknopte wijze; en draagt dit gedeelte blijk, dat hij van zijne Reizen, onzen Landgenooten bekend, in de Kunstbeoordeeling ook der Buitenlanderen veel vruchts getrokken heeft. De gepaste vergelijking der vreemde met de Vaderlandsche Kunstenaars en Kunstwerken geeft een hoogst leerzaam onderhoud.
Om den weg te banen tot het opgeven van de Middelen, om in dit Land uitmuntende Historieschilders te vormen, geeft van der willigen op de Oorzaken, welke aan dit vak in ons Land hinderlijk zijn; als de gesteldheid

{==544==} {>>pagina-aanduiding<<}
des Lands, de Luchtstreek, en de afgelegenheid van de schilder- en dichtmatige tooneelen in Italie: deze zijn niet weg te nemen, maar alleen eenigzins te matigen of tegen te gaan in hare werking. Deels zijn het toevallige; als het Staatsbestuur, de Godsdienst, de middelen van bestaan, het karakter der Inwoneren, hunne zeden: deze zijn alle niet uit den weg te ruimen; en oordeelt hij, dat het van vele niet te wenschen is; nogtans zouden zij zekere wijzigingen kunnen ondergaan. Ten aanzien van andere keurt hij het niet onmogelijk, en tevens wenschelijk, dat zij worden opgeheven; dan hiertoe zullen tijd en omstandigheden vooral moeten medewerken. ‘Het Staatsbestuur,’ zegt hij, ‘heeft sedert eenigen tijd eene aanmerkelijke verandering ondergaan: welken invloed deze verandering heeft op het vak der Schilderkunst, dat wij hier behandelen, zal ons de tijd leeren.’ - Al dit wordt op eene gepaste wijze ontwikkeld.
Voorts geeft hij de Middelen op. Eene daartoe strekkende opvoeding. Het reizen prijst de Verhandelaar aan. ‘Hierdoor is het,’ schrijft hij, ‘dat de denkbeelden van den jeugdigen kweekeling verrijkt worden, zijne beschouwingen worden meer uitgestrekt, zijne vooroordeelen aanmerkelijk verminderd, en zijn smaak gezuiverd. Het gezigt van de werken van groote meesters formeert zijnen smaak en verheft zijne verbeeldingskracht, en de mededingers, die hij ontmoet, sporen hem aan om hen voorbij te streven. Onder de heldere lucht van Italie, op den klassiken bodem van Rome, voelt hij zijne genie bezield, op eene wijze, die hij misschien in zijn Vaderland nimmer zou ondervonden hebben; en het bekoorlijke, dat eene zoodanige geestvervoering verspreidt op den kring der kunstenaren, waaronder hij verkeert, geeft hem vrije denkbeelden, heft zoo vele hinderpalen op, en verwarmt den geest, welken het eenzelvig leven in het vaderlijke huis, en de overdrevene orde en stijve regelmatigheid, die hij schier bij iedere schrede ontmoette, hoe langer hoe kouder zou gemaakt hebben.’
Nader tot de opgave der Middelen komende, prijst van der willigen het oprigten van Teeken-collegien aan, en vervolgens van eene Schilder-akademie in ons Vaderland, waarvan hij eene uitgewerkte schets opgeeft; doch derzelver dadelijke tewerkstelling komt ons, hoe fraai het plan zij, hoogst moeijelijk voor. Allerwenschelijkst acht hij, dat, schoon onze School, op die wij-
{==545==} {>>pagina-aanduiding<<}
ze ingerigt, niet wel de hoogte in het Historisch vak, welke de Italiaansche bereikt heeft, kan beklimmen, dezelve ook inzonderheid die vakken, waarin zij steeds heeft uitgemunt, blijve beoefenen. Regt Vaderlandsch luidt zijn woord, 't geen hij voorts met daadzaken bevestigt: ‘De rang, dien de Hollandsche School bekleedt in den Tempel der Schilderkunst, is te vereerende, om niet voldoende te zijn voor den Nationalen roem.’ - Eene tegenbedenking, dat de Hollandsche Meesters, aan welken die School haren luister voornamelijk te danken heeft, niet gereisd hebben, weert hij, het reizen voorheen aangeprezen en tot een deel der Akademie gemaakt hebbende, verder af.
Tot de plaatsing der geschetste Akademie, prijst hij Haarlem, als in vele opzigten het geschiktste, aan. ‘Hoe zeer,’ dus sluit de Verhandeling, ‘men ook de slechte tijden, welke wij beleven, als hinderlijk ter uitvoering van het opgegeven ontwerp zou kunnen doen voorkomen, is het juist in deze tijden, dat ons schier alles ontzinkt, dat wij verpligt zijn alle onze vermogens in te spannen, ten einde alles, wat maar eenigzins kan dienen om den Vaderlandschen roem en welvaart te ondersteunen en te handhaven, ja alles, wat maar eenigzins Vaderlandsch is, nog met hand en tand vast te houden.’ - Wij stemmen met 's Schrijvers Motto van geheeler harte in:

Mogt Neêrlands Schilderkunst, met d'ouden roem en zeden, 
Na zoo veel jaren ramps, eens weêr te voorschijn treden! 

Verwacht in een volgend Stukje, 't geen wij wegens de twee andere Verhandelingen te zeggen hebben.





{==546==} {>>pagina-aanduiding<<}

Geschiedenis van het Straf- en Dood-regt van het gelukkig Eiland Teneriffe; meer dan Roman. Met eenige Stukken daartoe betrekkelijk. Uit het Hoogduitsch van H.A. Vezin en anderen, vertaald, en met Aanmerkingen enz. vermeerderd, door Mr. H.W. Tydeman, Hoogleeraar in de Burgerlijke en Hedendaagsche Regtsgeleerdheid aan 's Lands Universiteit te Franeker, enz. Te Amsterdam, bij Immerzeel en Comp. In gr. 8vo. 313 Bl.

Wij ontvangen hier van den werkzamen Franeker Hoogleeraar tydeman vezin's Straf- en Doodregt van het gelukkig Eiland Teneriffe, vergezeld van een aantal, tamelijk uitvoerige aanmerkingen; voorts het Regt van Doodstraf systematisch overwogen uit vezin's Kopographiën, waarachter (regt in den smaak van onzen tijd) gevoegd is eene Tabelle, behelzende eene beknopte voordragt des geheelen stelsels van Bewijs der onregtmatigheid der Doodstraffen; wijders eene vollediger opgave van de gevoelens en bewijsredenen der in dit werk (van vezin) aangehaalde Schrijvers voor- en tegen de Doodstraf, met aanmerkingen; dan nog eene plaats van romb. hoger beets tegen de Doodstraf, en, eindelijk, een Naschrift des Verzamelaars en Vertalers dezer stukken.
De Geschiedenis van het Straf- en Dood-regt van Teneriffe is, naar het ons voorkomt, een niet onaardige Roman, die ten tijde, dat dezelve in het oorspronkelijke verscheen, zonder twijfel nut heeft gedaan. Volgens het oordeel van den Heer Vertaler, vereenigt deszelfs Schrijver, door zijne bewijzen kunstig in het verdichtsel in te weven, al het aangename van een' Roman met al het grondige en overtuigende van de geleerdste Verhandeling. Of dusdanig eene vereeniging wel gepast zij, meenen wij met redenen te mogen betwijfelen. Wij, voor ons, zien niet gaarne, dat men wetenschappelijke zaken op zulk eene wijze behandelt, en houden meer van een streng betoog, zonder opschik en romantische inkleeding. Doch wij willen den Heere tydeman zijnen smaak niet betwisten, en het zij hiermede zoo als het wil - vezin heeft, zonder twijfel, de verdienste van geleerd en geestig te-
{==547==} {>>pagina-aanduiding<<}
vens te zijn. Hij heeft veel toegebragt, om de Regtsgeleerdheid te zuiveren van het woeste, ruwe en barbaarsche, waarmede zij, in zijnen tijd, nog eenigermate besmet was, en om er eenen geest van gematigdheid en humaniteit in te brengen, welke haar in velerlei opzigten scheen te ontbreken.
Maar, of dit Romannetje van vezin nu nog, in onze dagen, belangrljk genoeg ware, om het in onze taal over te brengen? - dit is eene vraag, welke wij niet toestemmend kunnen beantwoorden. In den tijd, waarin vezin schreef, heeft hij nut gedaan. Dit is ontegenzeggelijk. Maar naderhand is de materie van strafwetgeving, bijzonder ten aanzien der doodstraf, zoo ex professo behandeld, dat de vraag: is de doodstraf regtmatig, en in hoe ver mag zij worden uitgeoefend? naar onze meening, thans wel aan geenen twijfel meer onderworpen is. De zaak, waarover men te voren met belangstelling en zekere geestdrift streed, heeft thans opgehouden een point van discussie te zijn. De leer opzigtelijk de doodstraffen is een systema geworden, en het verwondert ons grootelijks, dat men, na dit alles, met de vroegere twistredenen over dit onderwerp weder ten voorschijn komt, zonder over de nieuwere leer een enkel woord te spreken. Dan, laat ons eerst zien, wat er in dit Boekdeel al verder voorkomt, en, ten slotte, over den geheelen arbeid des geleerden Vertalers ons oordeel rondborstig zeggen.
De aanmerkingen, die op het verhaal volgen, en waarin, volgens tydeman, de ziel en sleutel van 't geestig verdichtsel vervat zijn en ontwikkeld worden, zijn, over het geheel genomen, belangrijk, en berekend naar den tijd, waarin zij geschreven zijn. Wij hebben echter onder dezelve eenigen aangetroffen, die ons niet juist zijn voorgekomen; - anderen ademen eenen zekeren geest van onverdraagzaamheid jegens andersdenkenden, welke gisping verdient, en sommigen zijn zelfs niet vrij van hatelijk te zijn. Ons bestek gedoogt niet hierover uit te weiden. Dit weinige slechts. 1o. Is het niet onverdraagzaam, niet hatelijk te zeggen, dat de ware geheime grond der doodstrasfen zij, om den rijken bij het gerust, weelderig en wellustig genot van dien overvloed, waarvan de arme beroofd is, zeker te stellen, hetwelk niet anders kan geschieden, dan door elke onaangenaamheid, elke storing zijner Bassa-rust met den dood te straffen? en moet het geene verwondering baren, den Heer tydeman,

{==548==} {>>pagina-aanduiding<<}
(in stede van hier ter plaatse eens den echten, niet geheimen, grond, dien men voorheen voor de doodstraffen had, op te geven, of althans eene verzachtende aanmerking op dezen nijdigen uitval van vezin te maken) te hooren uitroepen: ‘ô Gij rijken en magtigen, stelt u liever op eene andere wijze geheel en volkomen zeker, door uitroeijing van alle armoede en behoeftig geboefte. - Laat eens in practijk gebragt worden, hetgeen, met zoo vele andere mooie woorden in onze voormalige Constitutien plagt te staan; dat de maatschappij den behoeftigen arbeidzamen werk, den onvermogenden onderstand verschaffe! - Door openlijke werkhuizen, en ondersteunen van bijzondere inrigtingen, door weren van bedelaars en landloopers, en door 't zorgen voor goede aanwending en bestier der vrome fondsen, legaten, en gestichten, zou men, ook in 's lands tegenwoordigen toestand, het ver kunnen brengen, - en wie juicht niet toe aan de pogingen die, althans tot het eerste, door eenen meerman en anderen, waarlijk menschen vaderland-lievend worden in 't werk gesteld!’ enz. Ergdenkenden, die gaarne de dingen van eene ongunstige zijde beschouwen, zouden het, misschien, wel willen doen voorkomen, dat de Hoogleeraar zich hier aan eene gezochte en ongepaste vleijerij jegens den Heer meerman had schuldig gemaakt. Doch wij denken er geheel anders over, en zouden er zelfs zeer aan twijfelen, of de lof, ter dezer plaatse aan den Heer meerman toegezwaaid, na zulk eenen aanhef in zulk eenen toon, en na de menschlievendste pogingen, ter verschaffing van werk en onderstand aan behoeftigen, uitroeijing van alle armoede en behoeftig geboefte genoemd te hebben, wel eens als een compliment kan worden opgenomen.
2o. Hetgeen door den Schrijver op bl. 75 over de Pijnbank gezegd wordt, is, naar ons oordeel, niet gegrond, en toont ten duidelijkste, dat de man het eigenlijk gebruik (niet het misbruik) dat door kundige en eerlijke Regters, in sommige gevallen, van dit middel ter ontdekking van de waarheid kan gemaakt worden, in het geheel niet kent. Te zeggen, dat de Pijnbank tegen de natuur en de menschelijkheid strijdt, is niets meer, dan ijdele declamatie. Het is hier de plaats niet om dit verder te onderzoeken. Het zoude anders, onzes erachtens, niet moeijelijk zijn te bewijzen, dat de Pijnbank, (op zichzelve beschouwd) wel ingerigt, wijsselijk aangewend, slechts in enkele, bij de

{==549==} {>>pagina-aanduiding<<}
wet uitdrukkelijk bepaalde, gevallen, en door bekwame, brave en ervarene Regtsgeleerden, een nuttig en zeer geoorloofd werktuig is in de criminele Regtspleging. Of echter de schandelijke en menschonteerende misbruiken, die in vroegere tijden van de Pijnbank gemaakt zijn, en of de onzekerheid, of wel het instellen en voeren van het inquisitoir proces altijd aan kundige en regtschapene lieden zij toevertrouwd, het niet raadzaam hebben gemaakt, om dit, op zichzelve nuttig en geoorloofd, doch voor zoo vele en zoo groote misbruiken vatbaar, werktuig ganschelijk af te schaffen - dit is eene geheel andere vraag, die wij, niettegenstaande de gewigtige nadeelen, die deze afschaffing oplevert, toestemmend zouden beantwoorden.
3o. Komt ons de aanmerking op bl. 105, over de wijze van procederen in criminele zaken, zeer ongepast voor, en wij hadden wel gewenscht, dat de Heer Vertaler, die anders met het geven van aanmerkingen in het geheel niet karig is, de eer van ons land, ook in dit opzigt, verdedigd had. Wij gelooven niet, dat men hier ligtelijk iemand onschuldig veroordeelt, ook niet op die plaatfen, waar men gewoonlijk nooit eenen verdediger aan den beschuldigden toestaat. Zelfs is het, naar ons oordeel, nog lang niet uitgemaakt, of dit laatste wel zoo verwerpelijk zij, en of het doorgaans toestaan van Advocaten aan gevangenen wel altijd het bedoelde nut bereikt. Waar kundige en eerlijke Regters en openbare Aanklagers zijn (en daaraan heeft het, God dank! tot dus verre in ons land nog niet ontbroken) behoeft men - al zijn dan ook de verdedigers niet genoegzaam bekwaam - al zijn er ook in 't geheel geene verdedigers - niet uit te roepen: ‘God zij den rampzaligen, over wiens hoofd het gaat, genadig!’ Ook het plan, om dáár, waar men eenen eigenen bestendigen Aanklager, die NB. als 't ware de plaats van Advocatus Diaboli bekleedt, den kost geeft, ook eenen eigen bestendigen verdediger aan te stellen, is zeer onheusch en zelfs lomp voorgesteld, en daarbij nog niets meer, dan eene fraaije hersenschim.
Het hier op volgend Regt van Doodstraf, systematisch overwogen, is zijnen oorsprong verschuldigd aan de overtuiging van den Heer vezin, dat zijn Roman het voorgestelde doel niet had bereikt. Hij had daarin opzettelijk den droogen wijsgeerigen loop van redenering vermijd; de voorgedragene gronden en gevolgen lagen er zonder orde, zonder systema, zonder zigtbaren zamenhang in ver-
{==550==} {>>pagina-aanduiding<<}
spreid. Doch hierdoor verloren ook anderen den draad, enz. Men nam de moeite niet, om de eigenlijke bewijzen, deels uit het vertelsel, deels uit de aanmerkingen, te onderscheiden, zamen te verbinden, en de leden der met opzet verbroken keten weder aaneen te schakelen. Men tastte nu den eenen, dan den anderen grond afzonderlijk aan, en daardoor werd waarschijnlijk de uitwerking van het geheel mede verhinderd. [Natuurlijke gevolgen van dusdanig eene wijze van schrijven! dat komt van het romantiseren in wetenschappelijke zaken!] In dit Vertoog worden de vragen: I. Is de doodstraf op zichzelve, en zonder betrekking op de grondverbindtenis der Maatschappij, regtmatig? en II. is zij door deze grondverbindtenis regtmatig geworden? overwogen en ontkennend beantwoord. Wij hebben dit stuk, wegens deszelfs geregelden afloop, des Schrijvers strengen betoogtrant en de duidelijke ontwikkeling zijner ideën, met genoegen gelezen, en stellen het in wezenlijke waarde ver boven den Roman; ofschoon wij er ook al niets nieuws in gevonden hebben, maar thans ook alles als overtollig moeten beschouwen: daar het toch nu slechts op de laatst behandelde vraag: Is de doodstraf onmisbaar? aankomt, en het te denken is, dat de latere gronden van strafwetgeving den Heere vezin, zoo dezelve aan hem waren bekend geweest, geheel andere resultaten zouden gegeven hebben.
Nu komt de vollediger opgave van de gevoelens en bewijsredenen der in dit werk aangehaalde Schrijvers voor- en tegen de Doodstraf, met aanmerkingen. De Schrijvers, hier voorkomende, zijn j.j. rousseau, sonnenfels, beccaria, a.l. jacobi, victor barckhausen, h.l.w. barckhausen, h.p. sturz, runde, feder, j.e. fr. schall en c.fr. schott. Tusschen beide heeft de Vertaler ingelascht de wederlegging van sommiger gevoelens door vezin en j.a.bergk, welke laatste bij zijne nieuwe Hoogd. vertaling van beccaria de verschillende gevoelens van meer dan veertig Schrijvers in naauwkeurige en breede uittreksels verzameld, en daarbij zijne eigene kritiek der gevoelens over de doodstraf gevoegd heeft.
Wij zijn het volkomen met den Hr. Vertaler daarin eens, dat het weten van 't gene in de laatste schier 50 jaren over de doodstraf is geschreven aangenaam en belangrijk is voor de letterkundige geschiedenis der Crim. Regtsgeleerdheid. Doch de Vertaler zal tevens moeten toestemmen, dat hetgeen hij ons hier levert niet slechts zeer on-
{==551==} {>>pagina-aanduiding<<}
volledig is (daar bergk alleen de gevoelens van meer dan 40 Schrijvers niet bloot voorgedragen, maar kritisch voorgedragen heeft) maar zelfs voor hen, die het om overtuiging en zekerheid ten aanzien van de zaak zelve te doen is, geheel overtollig moet zijn. Immers verklaart de Heer tydeman zelf, dat de Schrijvers, door bergk opgegeven, nog met eenigen, vooral lateren, - daar q.b.n. de algemeene hervorming der strafwetgevingen in de laatste jaren bijzonder ook aan deze vraag nieuw belang en leven geeft - zouden kunnen vermeerderd worden.
Het gevoelen van hogerbeets, 't welk nu volgt, kon, op zichzelve, ook zeer wel gemist worden; schoon de opgave daarvan in dit werk, zoo als het nu eenmaal is ingerigt - eene rapsodie van rein en onrein - nog al als doelmatig kan worden beschouwd.
In het Naschrift des geleerden Verzamelaars en Vertalers komen eenige goede aanmerkingen voor. Jammer slechts, dat zij zoo wat verward en verstrooid door elkander liggen. Eenigen hadden noodzakelijk in een voorberigt moeten geplaatst zijn; anderen zijn wat gezocht en ongepast. Daaronder behoort, voornamelijk, de vraag: of het werkje niet overbodig zoude zijn, geen doel missen, omdat het Holl. Crim. Wetboek is ingevoerd? en of 's Lands Hooge Magt zich aan zulk een vrijmoedig wetenschappelijk onderzoek niet zal ergeren? Waarlijk! dit zijn aanmerkingen en bedenkingen zonder doel, alleen ter nedergesteld, om aanmerkingen en bedenkingen te maken. Wie toch zou hieromtrent eenigen twijfel kunnen voeden? De Heer Vertaler en Verzamelaar geeft zich nogtans eenige moeite, om zijn werk te dezen aanzien te verdedigen. Men merkt, dat hij over die verdediging zelf niet weinig te vreden is, en wij verbeelden ons, dat hij, toen hij dezelve schreef, en over zulk een kritiek vraagstuk zoo maar eens regt ouvertement zijne meening zeide, er zeer heldhaftig zal hebben uitgezien.
Nu nog ons oordeel over dezen geheelen arbeid van den Heer tydeman.
Welk een doel heeft zich de Professor met dit werk voorgesteld? Is het, om den Lezer met de onderscheidene gevoelens der geleerden over de doodstraf bekend te maken, en dus eene geschiedenis der verschillende gevoelens aangaande de leer der doodstraffen te geven? dan is het werk zoo onvolledig, zoo gebrekkig, dat het geene aanmerking verdient. Zelfs eene vertaling van bergk's boven-
{==552==} {>>pagina-aanduiding<<}
gemelden arbeid zoude voor dit doel nog niet voldoende zijn. Of is het, om den Hollander van de onregtmatigheid der doodstraf te overtuigen? dan begrijpen wij, inderdaad, niet, hoe een man, als de Heer tydeman, wiens beroep, zoo wel als hart (volgens zijne eigene erkentenis) hem noopt in dit onderwerp belang te stellen, de materie niet systematisch hebbe behandeld, de gevoelens der latere Schrijvers onderzocht, en ons zijne eigene resultaten medegedeeld. Hij spreekt wel van algemeene hervorming der strafwetgeving in de laatste jaren - doch wat helpen deze woorden, wat beteekenen dezelve, daar de man ons volstrekt niets, dan ouden kost opdist? Wij willen den Professor hier niet veroordeelen. Wij zouden zelfs gaarne gelooven, dat hij met zijnen tijd is voortgegaan, dat hij het belangrijkste, 't welk er over dit onderwerp voorhanden is, wel kent, en in de schriften van eenen grolmann, almendingen, feuerbach en anderen geen vreemdeling kan zijn: maar hoe zullen wij dit geloof overeenbrengen met des Hoogleeraars verklaring, ‘dat hij acht, dat vezin zijne zaak voldongen heeft en dat hij het in 't algemeen (zonder voor elke zijner uitdrukkingen of bewijsredenen te willen instaan) met vezin eens is?’
Wat leert nu vezin, met wien tydeman het eens is? Dat alle doodstraffen onregtmatig, ongeoorloofd, onregtvaardig zijn. Wanneer men nu de gronden en bewijsredenen van vezin (en dus ook van tydeman) overweegt en naspeurt, dan zou men, misschien, kunnen zeggen: de man redeneerde, in zijnen tijd, wél. Maar kan men daarom ook zeggen: tydeman redeneert in zijnen tijd (1809!) ook wel? Vezin heeft voor hem de zaak voldongen en daarmede is hij het eens? Hoe! weet de Professor dan niet, of wil hij het niet weten, dat men, na het werk van vezin, den grond en de bedoeling van alle strafwetten uit een geheel ander oogpunt heeft beschouwd? dat de zaak, nadat men bewezen heeft, dat de Souverein de bevoegdheid had, om door bedreiging de regten van den Burgerstaat te verzekeren, en men die bedreiging als een afschrikkend middel tegen alle Regtsschennis moest aanmerken, een geheel ander aanzien heeft gekregen? en dat het gevolg daarvan was, dat men wel degelijk aan den Wetgever het regt toekende, om den dood te bedreigen, in zoo verre, als sommige regten door de bedreiging van een minder kwaad niet kunnen beveiligd worden? Of ver-
{==553==} {>>pagina-aanduiding<<}
dienden wel de latere Schrijvers geheel geene wederlegging, zelfs geene opmerking? Hoe kan dan toch de Prosesfor spreken van algemeene hervorming der strafwetgeving in de laatste jaren, d.i. na vezin, waarmede de Professor het eens is - zelfs na de laatste uitgave van bergk's Kritiek der Meinungen über die Todesstrafe?
Om kort te gaan. De leer der doodstraffen is, zoo als wij boven reeds hebben opgemerkt, door den arbeid der latere Regtsgeleerden tot zoodanige zekerheid en tot een systema gebragt, dat men thans, in een boek over hetzelfde onderwerp, daarvan niet zwijgen kan of mag. Door dien arbeid moeten eene menigte van gronden, waarop men te voren de verdediging der doodstraf bouwde, zoo wel als eene menigte van bewijzen, waarmede men te voren die gronden ondermijnde, van zelfs vervallen. Al dat vervallene nu nog weder op te zamelen; de oude gevoelens te herhalen en van de nieuwere te zwijgen, is, op het zachtst uitgedrukt, een nuttelooze en onvruchtbare arbeid.
Wij kunnen den Heere tydeman hierom den lof niet geven, dat hij met zijn' arbeid eenigen dienst aan de wetenschappen heeft gedaan; wij kunnen hem niet aanmoedigen, om het uitgebreider werk, waarvan hij in zijn Naschrift spreekt, in het licht te geven - ten zij hij in staat mogte zijn, om de laatste leer over de doodstraffen te wederleggen, en iets nieuws (geen' ouden kost van vezin en anderen) daarvoor in de plaats te geven. En dan.... zoo gij dit kunt, Heer Professor! ... magnus nobis eris Apollo!




Het tegenwoordig Amsterdam. Met acht Platen. Te Amsterdam, bij L.A.C. Hesse. 1809. In gr. 8vo. 358 Bl.

Zoo zien wij dan het aantal van meer of min uitvoerige Beschrijvingen der wereldwijd vermaarde Stad Amsterdam met eene nieuwe vermeerderd. Blijkbaar heeft, schoon ons des niets vermeld worde, de groote verandering, die dezelve tot de Hoofdstad des Koningrijks Holland maakte, daartoe de voornaamste aanleiding gegeven. En, indedaad, deze verschaft, benevens andere wisselingen, welke het verloop des tijds altoos medebrengt, ruim-
{==554==} {>>pagina-aanduiding<<}
te van schrijfstoffe. Op de wijze van bewerking komt het in dezen voornamelijk aan. Laten wij zien, hoe de ons onbekende Schrijver deze taak ter hand sla en volvoere.
Zeer kort behandelt de Schrijver (1) de Opkomst, Aanwas en tegenwoordigen toestand der Stad; alsmede (2) de Ligging, Klimaat, gesteldheid der Lucht, Grond, Water en Bevolking; doch, hoe kort ook, niet, zonder, daar het pas gaf, met een enkel woord tot het oude terug te wijzen. Dan (3) tot de Regering, onderscheidene takken van Bestuur en Politie komende, vangt hij onverwijld met het Decreet des Konings van 28 Oct. 1807 aan, zonder eenig rugzigt op het vroegere Stadsbestuur. Waarom deze ongelijkheid? - Voorts vinden wij hier eene optelling van andere Collegien van Stadsbestuur, noodeloos hier bijzonder op te noemen. De Schrijver daalt tot vele oude en nieuwe kleinigheden af, waarin de Stadbewoners misschien eenig belang stellen, doch die andere Lezers veelligt vervelen; schoon eenige een algemeener nut hebben, of liever hadden; als de aanwijzing van de onderscheidene Bureaux. Dit alles is in ruim 50 bladzijden begrepen.
Eenigzins meerder ruimte neemt de Schrijver, als hij (Afdeeling 4) den Godsdienst, Opvoeding, Zeden en Gebruiken onderneemt toe te lichten. Hoog wordt de Godsdienstige verdraagzaamheid geroemd; met lof van de vele Schoolinrigtingen gesproken. Geen wonder, dat de Schrijver zich niet weinig verlegen vindt, om eene karakterschets der Ingezetenen van Amsterdam te geven. Veel wraakbaars treft hij aan in die door Franschen en Engelschen veelal daarvan zijn opgehangen; en heeft hij daarin volmaakt gelijk. Door geven en nemen, door het onderscheiden van standen, komt de Amsterdammer er nog al gunstig af, - de Amsterdammer, schrijven wij: want het heeft veel in, dien te vinden in eene Stad, waar, zints zoo lange, vreemdelingen van allerlei landaard en soort toevloeiden en zich vestigden. Hij handhaaft de schoone Sekse tegen veelvuldige opspraak. De uitspanningen worden voegelijk beschreven, en het laakbare kortelijk aangeroerd. Hiervan zou intusschen vrij meer te zeggen vallen. - Onder deze Afdeeling wordt ook gebragt de Bouwtrant der Huizen, en vele zaken, die men ja des noods tot Gebruiken kan brengen; doch hier ontbreekt vrij veel, schoon men er kleinigheden in menigte aantreft.
De Afdeeling (5) openbare Gebouwen getiteld, onderscheidt zich, even als die der Regering, van alle vorige

{==555==} {>>pagina-aanduiding<<}
Stadsbeschrijvingen, daar het prachtig Stadhuis in een Koninklijk Paleis herschapen is. Na eene opgave uit wagenaar van het Stadhuis zelve, zegt de Schrijver: ‘Het is niet te ontkennen, dat het gebouw, thans zoo veel doenlijk naar den hedendaagschen bouwtrant ingerigt, vooral wanneer men 't zelve van de zijde van den Vijgendam nadert, eene luisterrijke vertooning oplevert. Droeg het Stadhuis van Amsterdam de bewondering van geheel Europa weg, het Koninklijk Paleis doet zulks niet minder, door de eenvoudige, maar tevens prachtige inrigting van het geheel, en door de smaakvolle verdeeling der onderscheidene vertrekken in 't bijzonder. Hij, die eertijds het Stadhuis met opmerkzaamheid beschouwde, of dagelijks op 't zelve verkeerde, zal nu, het Paleis betredende, zich niet dan met moeite herinneren, tot welk een einde het gebouw nog voor weinig tijds geschikt was.’ De daarop volgende beschrijving van de gemaakte veranderingen en de inwendige hoogstkostbare sieraden dient om den Lezer een denkbeeld daarvan te geven; overal heerscht pracht en vorstelijke grootheid.
Het tegenwoordig Stadhuis, het voormalig Admiraliteits Hof, wordt, met de daarin gemaakte veranderingen ten tegenwoordigen gebruike, voorgesteld. De Beurs en Koornbeurs krijgen eene beurt. Kleine veranderingen zijn er in die Koopmans Stichtingen voorgevallen. Grootere hervormingen worden vermeld. Wij stappen dit een en ander spoedig voorbij.
De tien Gereformeerde Kerken worden vervolgens gedacht. Deze zijn in den ouden stand gebleven. Eene elfde Kerk dier Gemeente, de Gasthuis-kerk, is, sedert de overbrenging van den zetel des Gouvernements naar Amsterdam, niet meer ten Godsdienstigen gebruike geschikt; alsmede eene der Fransche Kerken: derzelver tegenwoordig gebruik wordt vermeld. Kort is het verslag van de Engelsche Presbyteriaansche en Episcopale Kerken.
De Remonstrantsche, de Luthersche en Doopsgezinde Kerken worden vermeld: bij der Doopsgezinden kleine Kerk heeft hij de aanzienlijke Boekerij en het Orgel vergeten. - Breeder, naar evenredigheid van de vorige Kerkbeschrijvingen, zijn die der tweeëntwintig Roomsch-Katholijke Kerken. Tot verscheide kleinigheden daalt de Schrijver af. De uren van den Kerkdienst worden bij elk opgegeven. Van de Armenische en de Russische Kerken

{==556==} {>>pagina-aanduiding<<}
treft men een kort berigt aan, zoo ook van der Joden Synagogen.
Vroegere en latere Gestichten tot liefderijke einden, die tot de Stad en bijzondere Gezindheden behooren, en in zulk een verbazend aantal voorhanden zijn, krijgen ieder eene beurt, het een uitvoeriger dan het ander. Van de Roomsche Gestichten, tot deze Afdeeling behoorende, is het verslag het bijzonderste. De Hofjes worden meest alleen met enkele naamsopgeving aangeduid.
Met vermelding van eenige bijzonderheden, krijgt men kennis aan de Gevangenhuizen. Desgelijks aan de Gebouwen, tot openbare Opvoeding en tot de beoefening van Kunsten en Wetenschappen bestemd. Onder deze wordt de Latijnsche School, gelijk bekend is, thans tot andere einden gebezigd. Verre de meeste dezer Stichtingen, echter, hebben, zints de laatste uitvoerige Beschrijving van Amsterdam door wagenaar, met het Vervolg daarop, weinig veranderings ondergaan. Zoo is het ook met de Schouwburgen. Vreemd is de vermelding der thans in leven zijnde Tooneeldichters, ter gelegenheid van de vermelding des Schouwburgs: en wie ontdekt niet het onvolledige! - Van de Stads Werkplaatsen heeft de Schrijver weinig te zeggen.
De Werktuigen, ten algemeenen gebruike bestemd, (6) en de Pleinen (7) hebben niets bijzonders. Eene naamlijst van alle de Straten, Grachten, Steden en Gangen maakt eene Afdeeling uit (8). Voorts worden (9) de Publieke Hotels beschreven, alsmede (10) de Koffijhuizen, en (11) de Gaarkeukens. Dan, bij geene dezer wordt men lang opgehouden. Van de laatste leest men alleen: ‘Gaarkeukens vindt men in merkelijken getale hier en daar door de Stad verspreid. De houders van zoogenaamde Nachthuizen hebben thans den naam van Restaurateurs aangenomen.’
De Koophandel (12) krijgt geene uitgestrekte beurt, schoon de Naamlijst der Kassiers er zeer uitvoerig in voorkome: 't geen, met vermelding van de Woonplaatsen en Betaaltijden, voor sommigen, zoo lang die Personen of Firma's leven en zij niet verhuizen, van dienst kan wezen. Men zou echter ook de 500 Makelaars op soortgelijk eene wijze hebben kunnen vermelden, alsmede de Cargadoors enz. Doch tot het een zoo wel, als tot het ander, ontbreekt het niet aan hulpboekjes.

{==557==} {>>pagina-aanduiding<<}

Met een woord, en 't is genoeg, wordt melding gemaakt van eenige andere inrigtingen; als het Huis van Leening, de Desolate-boedel-kamer, de plaatsen tot bijzondere Verkoopingen, Jaar- en andere Markten.
Fraaije Letteren, Wetenschappen, Kunsten en Nijverheid maken de laatste (13) Afdeeling uit. Deze is, in evenredigheid met eenige andere Afdeelingen, kort; schoon er in dezelve meer behandeld wordt dan het opschrift aanduidt; als de vermelding van de vier Loges der Vrijmetselaren, met aanwijzing van den Vergaderdag. Van de Maatschappijen Felix Meritis en Tot Nut van 't Algemeen, welke hier eigenlijk zouden behooren, had de Schrijver reeds gehandeld. Hier gewaagt hij van nog eenige Maatschappijen, en bijzonder van het Koninklijk Institut, het Koninklijk Museum en de groote Koninklijke Bibliotheek, en het nieuwe Institut tot Onderwijs voor Blinden, ten jare 1808 door de Vrijmetselarij opgerigt. Het heeft ons bevreemd, onder de Maatschappijen, die ter bevordering van den Landbouw niet vermeld gevonden te hebben.
Ziet daar het beloop enden voornamen inhoud dezes Boekdeels, 't geen nu aan te groote breedvoerigheid, dan aan te groote beknoptheid schijnt mank te gaan. De stijl is beurtelings eenigzins zwellend, en ook kruipend. Aan de taal ontbreekt zuiverheid. De lijst van Drukfouten zou veel uitvoeriger behooren te wezen; men had (juist ligt deze bladz. voor ons open) voor Betoonde Wereld van bekker, op die lijst, Betooverde moeten zetten.
Behalve eene Afbeelding van Amsterdam in het begin van de Dertiende Eeuw, komt er een Plattegrond van het tegenwoordig Amsterdam in voor, en de niet onaardige, schoon eenigzins vreemd bewerkte, Afbeeldingen van het Koninklijk Paleis, de Beurs van buiten en van binnen, het Magazijn der Marine, en Felix Meritis.






{==558==} {>>pagina-aanduiding<<}

Disputatio Juridico-Literaria de M. Tullii Ciceronis Oratione pro Aulo Cluentio Avito, quam, praeside H.W. Tydeman, v. cl. J.U. Doct. et in Academia, quae est Franequerae, Prosessore, ad publicam disceptationem proponit Cornelius Jacobus van Assen, Harlinga-Frisius, Auctor. pp. 173.

Dat wij deze waarheid toch ieder kenbaar mogten maken, dat geene bloote taalkennis, maar smaak, maar oordeel, maar gevoel voor het schoone en goede, aan de oude Letterkunde verbonden is. Het zijn geene lang in onbruik zijnde woorden, maar het zijn zaken; het zijn geene doode klanken, maar wezenlijke wetenschappen, welke de jonge lieden, die den waren weg op hunne Akademische loopbaan hebben ingeslagen, magtig kunnen worden. Gronden van troost, steunsels van tevreden- en gelatenheid, stille pligtbetrachting, onafhankelijk van den dankbaren of ondankbaren loop der zaken; dit leeren ons de oude Schrijvers. In dagen van beproeving gevoelt men het best den troost der Letteren. Geiukkige Jongelingen, die u met dit borstharnas hebt gewapend! gelukkige Ouders, die uwen kinderen dit schild hebt in handen gesteld! Wat ook het lot bitters geve, hij, die zich uit de beoefening der Ouden niet slechts rijkdom van woorden en smaak, maar ook kracht van geest, sterkte van ziel verworven heeft, zal eigene smart en die van anderen verligten, en de vrengde dubbel smaken; hij zal zich door het voorledene niet laten asschrikken, en de toekomst gelaten inzien. Onze tijd moge in andere opzigten niet gelukkig zijn. in het vak der Letteren is dezelve zeer voorspoedig; ons vooruitzigt zij in vele opzigten treurig, in de Letteren is het helder, daar wij zoo vele en zoo uitmuntende Jongelingen de uitstekendste proeven van hunnen aan de Hoogescholen zoo wél besteden tijd openlijk zien geven. Wij spreken nu niet van eenen bake, wiens werk over Posidonius meesterlijk moet genoemd worden; wij herhalen niet den algemeenen lof, door ieder aan eenen goudoever, pan, netscher, de geer van laar of luzac gegeven, maar wijzen op het stuk, dat voor ons ligt, van den kundigen van assen.
‘Daar in de Redevoeringen van Cicero,’ zegt de geleerde ernesti (*), ‘de kracht en volmaakte kunst zijner welsprekendheid meest zigtbaar is, en daar dezelve tevens zeer overvloedig zijn, om ons tot de kennis van niet alleen nuttige, maar noodzakelijke zaken te doen geraken, is het geenszins te verwonderen, dat velen aan de opheldering dezer Redevoeringen hun verstand en vlijt hebben te koste gelegd.’ Is deze vlijt, is eene verstandige toelichting

{==559==} {>>pagina-aanduiding<<}
van alle deze heerlijke stukken nuttig en noodzakelijk, bijzonder werden beiden sints lang verlangd omtrent de Pleitrede voor aulus cluentius avitus; eene Redevoering, ‘die,’ om met blair (*) te spreken, ‘niettegenstaande zij het ongeluk heeft van vrij lang en ingewikkeld in haar onderwerp te zijn, nogtans eene der zuiverste, naauwkeurigste en sterkste blijft van alle de geregtelijke Redevoeringen van Cicero.’ Zeer gelukkig noemen wij derhalve de keus van den geleerden Hoogleeraar tydeman, die, de krachten van zijnen Leerling van assen doorgrondende, deze belangrijke doch moeijelijke taak zijnen welgeoefenden Kweekeling toebetrouwde. Wij twijfelen zelfs eenigermate, of niet de uitslag de verwachting des Hoogleeraars nog overtroffen hebbe. Ons ten minste heeft de goede houding dezer Akademische Proeve, de geheele ontwinding dezer zoo ingewikkelde Redevoering, de zuivere Latijnsche schrijftrant, de goede taal, Regts- en Oudheidkunde verrast.
De Nederduitsche Lezer zou weinig nuts trekken, wanneer wij hier met van assen deze Redevoering van den Latijnschen Redenaar ophelderden; ook den zuiveren stijl kunnen wij hem niet doen kennen: het zij derhalve genoeg, dat wij hier openlijk de getuigenis asleggen, dat deze Proeve ons allezins lofwaardig voorkomt; te meer, daar eene gepaste vrijmoedigheid door de vereischte nederigheid wordt verzeld, blijkende de laatste, zoo in de Voorrede, als bij de erkentenis des Schrijvers, van de opheldering eener moeijelijke plaats (p. 116-120) aan den Hoogleeraar tydeman geheel verschuldigd te zijn. Uit welke opheldering zoo wel, als uit het overige des werks van zijnen Leerling, ons gebleken is, dat de Hoogleeraar allezins den roem verdient van oordeel en geleerdheid, en dat hij, zulks verkiezende, ten volle in staat is, den ouden, stevigen, Vaderlandschen studeertrant met kracht te handhaven. Deze stevigheid versiert het werk van van assen. Bijzonder trokken onze aandacht de met oordeel bijgebragte plaatsen van Grieksche Schrijvers, die bewijzen, dat van assen dezelve in het algemeen, en de Tragici in het bijzonder, aandachtig en gretig gelezen heeft. Ten voorbeelde kan de fraaije Aanteekening bij het 61ste Hoofddeel (p. 144-150) strekken.
De Heer van assen, de Franeker Hoogeschool verlaten hebbende, heeft zich te Leyden onder de Hoogleeraars wyttenbach, kemper en siegenbeek verder geoefend, en, na weder onder zijnen Leermeester te Franeker tot Doctor in de Regten bevorderd te zijn, zich in den Haag als Advocaat nedergezet, waar wij hem eene voordeelige praktijk van ganscher harte toewenschen.


{==560==} {>>pagina-aanduiding<<}

Les trois Règnes de la Nature, par Jacques Delille; avec des Notes par M. Cuvier, de l'Institut, et autres Savants. Chez Immerzeel et Comp. à la Haie &c. 1809. 8ve. Tom. I. 239 pag. Tom. II. 232 pag.

Il y a (dus zegt de Schrijver) dans tout ouvrage de Poésie deux sortes d'intérêt: celui du sujet, & celui de la composition; en deze beiden zullen, dit vertrouwen wij, even zeer dit meesterstuk aan iederen kenner aanprijzen. Wij hebben hier over het belangrijkst onderwerp een Beschrijvend Leerdicht, hetwelk even zeer bewondering wekt en goedkeuring vindt bij den beöefenaar der Natuur en den Wijsgeer, als het den Dichter verrukt, terwijl het tevens iederen Lezer uitlokt en als 't ware betoovert. Het leerzaam dichtstuk moge over 't algemeen en naar den aard der poëzij nog meer beöogen te bekoren, dan wel eigenlijk te leeren; hier wedijveren beide deze bedoelingen, en hier geldt volkomen, naar ons oordeel: de Dichter leert, opdat hij te krachtiger moge behagen. Het ontwerp is uitgebreid en moeijelijk, doch meesterlijk uitgevoerd; de Dichter is zijn onderwerp meester, en tevens alle de schoonheden der taal en alle de betooveringen der Dichtkunst. De Aanmerkingen achter iederen Zang, op den titel gemeld, bevatten ter opheldering, en vooral ter leerzame herinnering, eenen rijken schat; het Voorberigt geeft aangaande lucretius en virgilius, in zoo verre deze geärbeid hebben in dit vak, keurige aanmerkingen; kortom, leerzaam vermaak geeft dit Dichtstuk, de beschrijving der Natuur is overal verwonderlijk schoon, en telkens wordt de Lezer dan nog door treffende en doelmatige episoden verrast. In acht Zangen loopt hetzelve af. 1) La Lumière et le Feu. 2) L'Air. 3) L'Eau. 4) La Terre. 5) Règne Mineral. 6) Règne Végétal. 7 & 8) Règne Animaux. Tot eene proeve van taal en versificatie vooral kiezen wij,
(wij konden iedere bladzijde kiezen) uit den derden Zang, de beschrijving van eenen Watervloed.

Enfin de l'hydraulique interrogeons les lois; 
L'onde unit dans son choc sa vitesse & son poids. 
De ce double pouvoir que ne peut l'assemblage? 
Souvent, comme nos biens nos maux sont son ouvrage. 
Eh! qui ne connaît pas ses ravages affreux, 
Soit que le ciel s'épanche en torrents désastreux, 
Soit qu'aux antres profonds les ondes prisonnières. 
De ces grands réservoirs aient brisé les barrières. 
Ne perdez point de temps, malheureux, sauvez-vous, 
Fuyez; je vois venir les vagues en courroux; 

{==561==} {>>pagina-aanduiding<<}

Elles viennent. Déjà, telle que le tonnerre, 
Leur masse impétueuse ébranle au loin la terre: 
Ainsi que, de leurs flots inondant nos sillons, 
Les bataillons pressés suivent les bataillons; 
Ainsi, précipitant leur course vagebonde, 
La vague suit la vague & l'onde pousse l'onde. 
L'épouvante a saisi le peuple des hameaux; 
Il emmène en tremblant ses brebis, ses taureaux: 
L'un emporte son fils, cet autre son vieux père; 
Chacun fuit le trépas & prévoit la misère. 
Celui qu'en ses foyers l'espoir a retenu 
Bientôt voit jusqu à lui le torrent parvenu; 
De moment en moment, et d'étage en étage, 
Tout prêt à l'engloutir s'accroit l'affreux orage; 
Des caveaux de Bacchus aux gréniers de Céres 
Il s'élance, il poursuit ses terribles progrès. 
Lui, du haut de son toit, dans un morne silence, 
Pâle, les mains au ciel, voit le déluge immense 
Entraîner, en grondaut, arbres, bergers, troupeau, 
Le vieillard dans son lit, l'enfant dans son berceau, 
Des moulins, des maisons les solives flottantes, 
Les barques sans rameurs sur l'onde bondissantes, 
La dépouille des prés, les trésors des sillons. 
Déjà l'onde à ses pieds écume à gros bouillons, 
L'assiège, le poursuit, l'atteint & l'environne. 
Enfin, sous les assauts de la vague qui tonne, 
Tremblant, il sent fléchir ses fragiles lambris; 
Il tombe, il se confond dans ce vaste débris, 
Tandis qu'au haut d un mont sa famille plaintive 
Pleure et suit sur les eaux sa maison fugitive. 
Adieu, des soirs d'hiver les entretiens joyeux, 
Et la vieille romance, & les folâtres jeux, 
Et l'âtre où le matin, de la cendre fidèle 
Un souffle haletant réveillait l'étincelle, 
Et le buffet modeste où l'humble pauvreté 
Au lieu de la richesse offrait la propreté. 

Dit voortbrengsel eener Vaderlandsche drukpers maakte eene uitzondering op onze doorgaande gewoonte, hoezeer wij ons anders moeten bepalen tot onze Vaderlandsche taal en Vaderlandsche geschriften.





{==562==} {>>pagina-aanduiding<<}

George van Waardestein. (Een geheel oorspronkelijke Hollandsche Roman.) Te Haarlem, bij A. Loosjes, Pz. In gr. 8vo. 359 Bl.

George van Waardestein is een uitmuntend jongeling, wiens jeugd slechts door eenen enkelen misstap, maar die terstond erkend, betreurd en verbeterd werd, is ontsierd, en die door dezen misstap nu voortaan geleerd was, en gewapend tegen iedere verleiding. Hij werd een edel mensch, maar had een treurig lot; met geheel zijne ziel hing hij aan een achtenswaardig meisje, de omstandigheden schenen hem te begunstigen, en het meisje beminde hem. Dan zij was van den Roomsch-Catholijken Godsdienst; hij Protestant. De zwarigheden van den kant zijner voogden kwam hij te boven; doch hare ouders blijven onverbiddelijk. Opgestookt door eenen ellendigen dommen priester, is de moeder vooral onvatbaar voor alle overtuiging. Hortense kwijnt in een klooster, en sterft; en géorge overleeft haar niet. Geheel anders is de geschiedenis van sophia, zijne zuster; zekerlijk een mooi en aardig meisje, maar onbezonnen (wie Mädchen sind, zegt de Duitscher.) Nog in tijds opent de getrouwe broeder haar het oog omtrent het liederlijk gedrag van haren minnaar; dan zij is niet te raden, bedriegt broeder en familie, en gaat met den losbol door. Zijne liefde bekoelt. George vond de onteerde moeder, in armoede, in een vreemd land. Hij verzoent haar met hare bloedverwanten, en nog gelukkig zoekt eindelijk de uitgemergelde ferdinand haar weder op, en herstelt hare eer door het huwelijk. Kort daarop sterft hij, en nu wordt zij de echtgenoote van een edel en uitmuntend man. Het kan zoo gebeuren, en de Romandichter heeft de geschiedenis, die hij dichten wil, in zijne magt; maar ons deed deze verschillende uitkomst, vooral om george en hortense, leed; sophia, die waarlijk veel geboet had, gunnen wij anders haar geluk wel. De Roman is wel gesteld, wel geschreven, en heeft indedaad de
strekking ter bevordering van goede zedelijke beginselen.

Leontine, een Roman door A. van Kotzebue. II en IIIde Deel. Te Amsterdam, bij J.S. van Esveldt - Holtrop. In gr. 8vo. Te zamen 347 bl.

Wij gaven bij het eerste Deeltje van dezen Roman in het kort berigt van deszelss doel, ons niet ongunstig gevoelen, en eene onze Lezers, zoo wij vertrouwen, niet on-
{==563==} {>>pagina-aanduiding<<}
aangename proeve; wij kunnen ons alzoo met de aanmelding van de voortzetting en het slot vergenoegen. Het ging zoo als men vooraf berekenen kon: het kwam tusschen leontine en haren jeugdigen minnaar tot eene verklaring, niettegenstaande haar huwelijk; maar, hetgeen men niet berekenen kon, zij vertelt deze hare liefde aan haren echtgenoot, die, gelijk men dan weder wel berekenen kon, daar niet zeer door gesticht, en jegens den medeminnaar vrij wat koeler wordt. Intusschen vergeten en verzaken de gelieven hunne goede beginselen niet; maar het was wel eens nabij, en zij voelden dat eene scheiding noodzakelijk was. Om haren minnaar te bevredigen, inzonderheid om hem van de kwellingen zijns minnenijds te bevrijden, had leontine de zonderlinge belofte gedaan, dat zij voortaan slechts den naam van echtgenoote van haren man zou voeren, maar indedaad niets meer voor hem zijn dan zuster en vriendin. - En zij hield woord! Met dat al zij schijnt moeder. Zekere jonge Dame toch was te ver gegaan met leontine's man, die de gave der onthouding niet zoo als leontine bezat; en het vrouwtje speelt voor moeder, en dekt alzoo de eer van het meisje en haren man. Nu is de minnaar verwoed, en zelfs, toen zij kort daarop weduwe werd, ziet hij niet naar haar om. Hoe nu beiden treuren en kwijnen, hoe eindelijk het zonderling geval werd opgehelderd, hoe dit nog juist tijdig gebeurde, daar de minnaar den anderen dag huwen zou, en hoe daardoor nog een ander beminnelijk paar gelukkig werd, - leze men in het verhaal. Een onwaarschijnlijk verhaal; zoodat men het woord roman op den titel wel doorhalen kan, zonder dat eenig Lezer gevaar loopt zich te vergissen. De gevaren der reinste deugd en de vreesselijke
gevolgen van te vroeg aangegane huwelijken, het weinig beteekenende van den zoogenoemden goeden naam, vallen echter bij het lezen telkens in 't oog, en in zoo verre kleeden dan ook deze Deeltjes levenswijsheid in een liefelijk gewaad.




De Landjonker in Berlijn, Blijspel, (in 't Hoogduitsch: Das Intermezzo) van A. van Kotzedue. Naar het Manuscript vertaald door M.G. Engelman. Te Amsterdam, bij H. van Kesteren. 1810. In kl. 8vo. 132 Bl.

Onuitputtelijk in de daad schijnt het vernuft van kotzebue in het Dramatisch vak: deze Landjonker levert daarvan een nieuw bewijs. De zamenstelling zijner Stukken is doorgaans zeer gelukkig berekend voor het Tooneel; en dit is eene bijzondere verdienste, aan welke de meesten derzelven, ondanks de onverdiende minachting van bevooroor-
{==564==} {>>pagina-aanduiding<<}
deelde tegenstanders, hunnen bestendigen roem verschuldigd zijn. De vertooning van den Landjonker, in den Amsterdamschen Schouwburg, heeft ons van nieuws in dit gevoelen bevestigd; hoewel de verdeeling der rollen misschien beter konde geweest zijn: de begaafde Acteur majofsky ten minste is tot de voorstelling van een' Jonker Hans van Birken zoo juist geschikt, dat hem die rol niet had behooren te ontgaan. Ook de enkele lezing van dit Stuk vult een vermakelijk uur. De Vertaling verraadt nu en dan te zeer hare afkomst; b.v. uwe vrouw moeder - leider! enz. enz.

Lektuur in verloren oogenblikken. III Stukjes. Te Amsterdam, bij L.A.C. Hesse. In kl. 8vo.

Il y a des momens ou rien que des bagatelles vous peuvent amuser - dit gezegde van voltaire, hetwelk wij overigens niet wijsgeerig willen uitpluizen, is voorzeker een welgekozen Motto voor eene Verzameling als deze, welke wij over 't geheel met genoegen doorbladerd hebben. Het kan niet anders, of op het beste bouwland vindt men ginds en elders wel eens een' ledigen halm, en waar koorn is, wordt altijd kaf gevonden. Echter zijn het geenszins alles bagatellen, wat hier verzameld is; en wij gelooven onze Lezers geenen ondienst te doen, of ons Maandwerk te ontsieren, met de uitkipping van eenige Stukjes; achtende zulks tevens de beste aanbeveling van dit Werkje.
Een zesjarig kind, hetwelk men wegens zijne uitstekende vatbaarheden in een gezelschap bragt, werd door een' voornaam' geestelijke gevraagd, waar God ware, en te gelijk een appel ter belooning aangeboden. ‘Zeg mij,’ antwoordde het kind, ‘waar Hij niet is, en ik zal er u twee geven.’
Bij gelegenheid van eene nieuwe belasting in Duitschland, kwamen eenige boeren bij hunnen landsheer, om vertoogen daartegen te doen. De Vorst voorkwam hen met de vriendelijke vraag: ‘Wat wilt gij, mijne kinderen?’ De trouwhartige boeren antwoordden: ‘Vader! van u willen wij niets; wanneer gij maar van ons niets wilde!’
De Engelsche Dichter pope werd door een' zijner vrienden in een gezelschap gebragt, en met deze woorden aan de dames voorgesteld: ‘Hij is zoo dom niet, als hij er uitziet.’ - ‘Ja,’ zeide pope schielijk, ‘dit is juist het onderscheid tusschen ons beiden.’

{==565==} {>>pagina-aanduiding<<}

Men had den beroemden Abt voisenon gezegd, dat de Maarschalk van turenne zeer misnoegd op hem was; aanstonds ging hij naar hem toe, om zich te regtvaardigen. De Maarschalk verscheen; doch toen hij den Abt zag, keerde hij hem dadelijk den rug toe. ‘Nu ben ik te vreden,’ riep voisenon: ‘ik zie dat gij mij niet als een' vijand behandelt.’ - ‘Hoe zoo?’ vroeg turemne. - ‘Dewijl gij nooit een' vijand den rug toegekeerd hebt.’ - ‘Mijn lieve Abt!’ zeide turenne, en gaf hem de hand; ‘men kan niet boos op u zijn, zelfs niet eens uit scherts.’
Lodewyk XV. deed eens de revue over zijne rijdende grenadiers. In zijn gevolg bevond zich de Engelsche Ambassadeur. De Koning bleef voor een' grenadier staan, wiens gezigt geheel door lidteekens misvormd was, en zeide tegen den Engelschman: ‘Beken, Mijnheer de Ambassadeur! dat het deze lieden op het gezigt geschreven staat, dat zij de dapperste soldaten van Europa zijn.’ - ‘Maar, Sire!’ zeide de Engelschman, ‘wat zal uwe Majesteit dan van hen zeggen, door wie zij deze wonden bekwamen?’ De Koning, door dit antwoord verrast, zweeg stil. Toen brak de grenadier het militaire zwijgen, en mompelde onwillekeurig tusschen de tanden: ‘Die zijn gesneuveld.’
In het jaar 1697 voerde jean bart met zes Oorlogschepen en één Fregat den Prins van conti naar Polen. Hij ontsnapte gelukkig negentien vijandelijke schepen, die op hem loerden. Toen het gevaar voorbij was, zeide de Prins: ‘Wij waren verloren geweest, indien men ons aangevallen had.’ - ‘Toch niet,’ antwoordde jean bart koelbloedig. - ‘Hoe hadt gij het dan willen maken?’ - ‘Ik had ons schip in brand gestoken, en ware met u in de lucht gesprongen. Mijn zoon in de konstapelskamer had reeds order van mij, en wachtte slechts op het eerste teeken.’ De Prins sidderde, en verzocht hem zulke heldendaden niet weder voor te nemen zoo lang hij op het schip was.
In Frankrijk waren ten tijde der Ligue twee broeders, met name jean en guillaume renard, de eene Katholijk en de andere Protestant, beiden kundige Godgeleerden en door vele geschriften beroemd, waarin ieder zijne partij verdedigde. Eens troffen zij elkander in eene kleine stad aan, en disputeerden zoo sterk en zoo lang met elkander, dat de Protestant Katholijk, en de Katholijk Protestantsch werd.
Het Keurvorstelijk Saxisch regiment van Prins maximiliaan had, toen hetzelve te Dresden in garnizoen lag, den zoon van eene arme Schoenmakers weduwe, die haar en eene jonger zuster van zijn handwerk onderhouden moest, met ge-
{==566==} {>>pagina-aanduiding<<}
weld als rekrunt weggenomen. Men raadde de troostelooze moeder, die daardoor van haren kostwinner beroofd was, zich onmiddellijk bij den Prins, die een broeder van den Keurvorst was, te vervoegen. Hij hoorde haar aan, doch gaf haar ten antwoord: ‘Lieve vrouw! mijn broeder heeft soldaten noodig, en gij ziet dat ik ook den soldatenrok draag.’ - ‘Dat geloof ik wel,’ gaf de weduwe ten antwoord: ‘gij hebt anders niets geleerd; maar mijn zoon is een Schoenmaker, die zijn ambacht in den grond verstaat, en daarmede voor mij en zijne zuster den kost wint.’ De Prins vond dit onderscheid van gewigt, en daar hem het naïve antwoord van de arme vrouw geviel, gaf hij dadelijk bevel om den rekruut vrij te laten.
Weet gij wel, vroeg iemand den dansmeester vestris (den Vader) dat uw zoon u overtreffe? Dat geloof ik wel, zeide de bescheidene danser; ik heb ook zulk eenen goeden meester niet gehad.
Philip thiknesse, in behoeftige omstandigheden, zijnen zoon, Lord andley, te
    vergeefs om ondersteuning verzocht hebbende, huurde in wanhoop eene Schoenmakers werkplaats tegen over het huis van den Lord, en
    beval zich in de gunst van het Publiek door het volgend opschrift op zijn uithangbord: ‘Philip thiknesse, vader van Lord andley, lapt schoenen en laarzen, goed en goedkoop.’ Het gevolg dezer zonderlinge onderneming is ligt te raden. 's Anderen daags was de vader reeds buiten verlegenheid, en het hatelijk opschrift was niet meer te lezen.
Toen de inkomsten van lodewyk den vijftienden eens zoo zeer in wanorde waren, dat de bedienden van het hof hun traktement niet op den behoorlijken tijd konden bekomen, kwamen de zangers van de Opera met een smeekschrift bij den Minister, ten einde bij hun hun bepaald jaargeld deed betalen. Mijne Heeren! zeide de Minister, wij zullen eerst hen te vreden stellen, die schreijen; vervolgens zullen zij, die zingen, ook eene beurt bekomen.
Iemand verweet eens eenen eerlijken man, dat zijn vader Metselaar was geweest. Deze antwoordde: dat moet uw vader u gezegd hebben: want die was zijn Opperman.
Den Koning frederik den II. werd door eenige Tooneelspeelsters, die in de Opera te Berlijn bijrollen en staatsjuffers speelden, een sineekschrift overhandigd, in hetwelk zij om een vast traktement, als de overige Tooneelspeelsters, verzochten, dewijl zij van hetgene zij tot dus verre hadden bekomen niet konden leven. Frederik de II. schreef tot antwoord ach-
{==567==} {>>pagina-aanduiding<<}
ter op het smeekschrift: Dames! gij hebt u verkeerdelijk tot mij gewend; de zaak gaat uwe Vorsten en Prinsessen aan; mijne aangenomene beginselen veroorloven mij niet, dat ik mij met de zaken van vreemde Hoven inlate.
De doode letter-alléén beslist voor de regtbanken in Engeland, en bepaalt de toepassing van de wet. Een Specerijhandelaar werd beschuldigd, dat hij bladen van andere plantgewassen onder den tabak had gemengd. Hij bewees, dat, hetgene hij verkocht had, in het geheel geen tabak was, en kwam zonder tegenspraak vrij.
In Londen had een Schot zijn ambt verloren. Openlijk verklaarde hij, dat dit aan meer dan vijf honderd menschen het leven zoude kunnen kosten. De politie, aan welke deze woorden werden overgebragt, deed hem vatten; entoen hem in het verhoor gevraagd werd, wat hij met deze bedreiging had willen zeggen, antwoordde hij: Ik heb niet de minste bedreiging in mijn hart gehad; mijn oogmerk is enkel en alleen, mij weder met vernieuwden ijver op de Geneeskunst toe te leggen.
Een Monarch lag op zijn sterfbed. Er trad een kourier binnen, en zeide: Sire! wij hebben eene vijandelijke stad ingenomen. ‘Ga, hernam de Monarch, dit aan mijn' ersgenaam verhalen, en zeg hem, dat het innemen van honderd steden eenen Koning, in zijne laatste oogenblikken, niet zoo veel vertroosting geeft, als de herdenking van ééne goede daad!’
Ter gelegenheid van het kamp bij Dyon, vroeg iemand den Generaal bernadotte: Zal uwe gezondheid u niet toelaten de armée te volgen? - Wat praat gij van eene armée te volgen! Ik heb er nimmer eene gevolgd; maar ben dezelve altoos voorgegaan.
De Graaf van ***, driftig wordende tegen den Abt van ***, zeide: Het is wel de hatelijkste schurk, dien ik kenne. - Och, hernam zijne echtgenoote, beste! beste! gij vergeet uzelven.

Mariënthal's Lustpriëel voor Zonen en Dochters van beschaafde opvoeding, door C.A. Hirschman. Met Platen. Uit het Hoogduitsch. Te Gorinchem, bij J. van der Wal. In 8vo. 240 Bl.

Een welgekozene titel voor een uitmuntend, onderhoudend, welgeschreven boekje. De waardige Maijenthal, door zwakheid genoopt zich te ontslaan van die gewigtige en

{==568==} {>>pagina-aanduiding<<}
werkzame betrekkingen, waarin hij zijn land gediend had, bragt zijne dagen door op een aangenaam Landgoed. De genoegelijkste uren sleet men in een verrukkend priëel, waar het huisgezin zich tegen den avond verzamelde, en de vader zich onledig hield met het hart zijner veelbelovende kinderen te vormen, zoo wel als hun verstand te verrijken met nuttige kunde. Het werkje geeft ons onderscheidene van deze daar gehoudene gesprekken en leerzame, aangename verhalen: terwijl de Familie, waarvan de waardige moeder mede een belangrijk deel is, eindelijk een regt genoegelijk, leerzaam reisje doet, te voet, en slechts van éénen ouden, trouwen bedienden verzeld, om des te spoediger Maijenthal's waardigen broeder te ontmoeten, van wiens terugreize naar het Vaderland, na eene lange afwezigheid, men onverwacht berigt ontving. Aan het slot liggen de broeders in elkanders armen. Gerust durven wij het werkje aan alle die jonge lieden, voor welke de titel het bestemt, als zeer doelmatig aanprijzen.

Histoire abrégée de Robinson Crusoë, partagée en leçons et destinée à etre traduite en Hollandois. Par Matthieu van Oort, Maitre d'école Françoise et Hollandoise à Spaarndam. Deuzième Edition corrigée et augmentée. à Zutphen chez H.C.A. Thieme. In 8vo. 120 pag.

Het was wel te voorzien, dat de geschiedenis van Crusoe der lieve jeugd ook in dit kleed bevallen zou; en dat reeds eene tweede uitgave noodig werd, bevestigt dit. Bij deze vindt men nu noch het Alphabeth noch de beginselen der Spelkunst; ook onderging het Woordenboekje deze verandering, dat ieder werkwoord slechts aangegeven wordt in de onbepaalde wijze, opdat het kind alzoo de verbuiging zelve te beter beöefene. Het is nu eenvoudig een Themaboekje, met zoodanige aanwijzingen, waardoor men het zonder Woordenboek gebruiken kan. Het draagt in dezen vorm vooral ook onze goedkeuring weg.

No. XII. Lett. bl. 520. reg. 22. staat smits, lees hoogvliet






{==569==} {>>pagina-aanduiding<<}

Algemeene Vaderlandsche Letter-oefeningen.

J.H. Verschuirii - Opuscula in quibus de varlis S. Literarum locis, et argumentis exinde desumtis, critice et libere disseritur. Edidit - J.A. Lotze, &c. Traj. ad Rhen. ex Typ. Wild & Altheer. 1810. 8vo. f. maj. pp. LVI, 462.

De beroemde Hoogleeraar verschuir, het Hoogleeraarambt in de Oostersche Talen, aan de Akademie te Franeker, drieëndertig jaren lang, bekleed hebbende, vond, om gewigtige redenen, goed dezen post in 1797 neder te leggen, en zich op zijn landgoed ter woon te begeven, alwaar hij, zoo als wij uit de door hemzelven, voor de uitgave dezer Opuscula, gereed gemaakte Voorrede zien, zijne stille uren aan de altijd door hem beminde letteroefeningen heeft toegewijd, en ook nog het een en ander voor de drukpers heeft vervaardigd, en wel bijzonder den Commentarius van zijnen Oom venema, over Hosea, Joël, Amos, Jona en Micha, vermeerderd met eenige Aanteekeningen van zijne hand, en voorts deze en gene eigene opstellen, waarbij hij dan ook eene nieuwe uitgave van eenige vroegere, buiten Franeker weinig bekende. Akademische schriften wilde voegen. De genoemde Commentarie van venema is tot hiertoe achtergebleven, omdat men er nog geen drukker voor heeft kunnen vinden. Eene dergelijke over Obadja, met geleerde bijvoegselen van verschuir, is alleen in deze Opuscula geplaatst. Deze werkjes, welke het den Autheur zelven niet heeft mogen gebeuren in het licht te doen verschijnen, aan den Hoogleeraar lotze, door 's mans Zoon, den Burgemeester van Alkmaar, ter hand gesteld zijnde, komen nu met eene Voorrede van dien Heer te voorschijn, waarin hij, eerst verslag gedaan hebbende van den prijs, door hem op deze nagelatene schriften van verschuir gesteld, en van de wijze, op welke dezelve hem, tot vervaardi-
{==570==} {>>pagina-aanduiding<<}
ging der uitgave, zijn toevertrouwd, eenige levensberigten omtrent dezen waardigen man mededeelt, (waarbij hij de aan hem bewezene hulp van des Hoogleeraars ouden vriend, den verdienstelijken Professor
sypkens, en van deszelfs voortreffelijken leerling joannes bakker, dankelijk erkent,) en dan nog deze en gene aanmerkingen, over den inhoud van deze Opuscula, derzelver uiterlijken vorm, en hetgeen hij er bijgevoegd heeft, laat volgen. De bijvoegselen van lotze bestaan in zeer vele onder den tekst geplaatste Aanteekeningen, waarin hij zijne in de daad uitgestrekte belezenheid ten toon spreidt, ook met opzigt tot de Hebreeuwsche Letterkunde, waarvan hij zich geene geringe kennis toeschrijft, zich van ter zijde beklagende over zekeren Recensent, (wij weten niet, op wien dat ziet,) die had durven zeggen, dat hij van de kritiek des Ouden Verbonds geen werk ter wereld gemaakt heeft. Vooral is door hem veel arbeid besteed, tot afkeuring van de meeste kritische gissingen van venema over het Nieuwe Testament, waarbij wel eens deze vraag bij ons oprees: waartoe dan dezelve, als iets zoo uitgelezens, ter drukperse bezorgd, daar ook de meeste derzelven reeds genoeg bekend waren?
Van verschuir zelven verschijnen in dezen bundel de navolgende stukken:
1. Eene Verhandeling, over Genes. XIV: 18-20., waarin de Schrijver, na het geschiedverhaal uitgelegd te hebben, eenige berigten omtrent den Godsdienst van Melchizedek, en diens onderhoorigen, mededeelt.
2. Eene Verhandeling, over den inhoud van het boek van Jonas, en deszelfs geschiedkundige waarheid, met een Aanhangsel, waarin uit de aanhaling der geschiedenis van Jonas, in het Nieuwe Testament, de waarheid derzelve nader bevestigd, en tegen eenige nieuwere uitleggingen verdedigd wordt.
3. Eene Oratie, over de voorzeggingen, die de Hebreeuwsche Profeten, door goddelijke ingeving en aanblazing, voortgebragt hebben.
4. Eene dergelijke, over het nadeel, dat uit eene verkeerde toepassing van de Oude Huishouding op het Christendom en de Christelijke Kerk ontstaan is.
5. Eene Verhandeling, over den oorsprong en de oorzaken van de dwaze zucht en ijver voor de afgoderij, allermeest bij de Israëliten.
Daarop volgen Akademische Voorlezingen van venema

{==571==} {>>pagina-aanduiding<<}
over Obadja, met eenige bijgevoegde aanteekeningen van verschuir. Dan weder aanmerkingen van den laatstgenoemden, over eenige plaatsen van Hosea, Joël en Amos, en nog eene herdrukte Verhandeling, over uitgezochte Bijbelplaatsen: Gen. XX:16. Exod. IV:24-27. 1 Sam. III:13. IV:13. Alles wordt besloten met de kritische gissingen van venema over het Nieuwe Testament, waarbij ook verschuir zijne geleerde aanmerkingen gevoegd heeft.
Om dit alles, met vereischte naauwkeurigheid, in het licht te doen verschijnen, zegt ons lotze, na eerst de aan hem betoonde diensten, zoo door zijnen Ambtgenoot wassenbergh, als door den Heer bakker, die van p. 358 af de proeven heeft nagezien, geroemd te hebben, dat hij ook zelf over alles het oog gehad heeft; hoewel hij zich beklaagt, dat nog velerlei drukfeilen zijn overgebleven, waarvan hij de belangrijkste heeft aangewezen, in ver wachting, dat de overige, die hij van minder belang rekent (leviora,) door den goedgunstigen lezer zelven zullen verbeterd worden. Het is evenwel jammer, dat deze leviora zoo talrijk, en vele in de daad van dien aard zijn, dat het werk van den voortreffelijken verschuir, wiens andere, te voren door hemzelven uitgegevene, schriften er geheel anders uitzien, daardoor, zoo geheel ontsierd, te voorschijn komt. De meeste slordigheid vertoont zich evenwel in de bijgevoegde Aanteekeningen van lotze, en in de voorafgaande Voorrede van dien Hoogleeraar. In de Praefatie, p. XXVII. Deus veneratur. XXXVIII. Urbem migrans. XXXIX. Extiterunt, fuere, constituerat, dedit, est, (voor exstiterint, fuerint, constituerit, dederit, sit.) In de noot, bona facto. XL. stabat (voor staret.) XLIII. lectori (voor lectore.) XLIX. edendo (voor edendum.) In de Annott. p. 58. alium (voor aliud.) 75,76. paraboli. 130. vaticinio ipsa. 133. suspicari passive. 361. putas (voor
putes.) 401. dominare. 402. aderat (voor adesset.) 411. anhabebit (voor habiturus sit.) - Alicui offendat. - ut tradit. - quo reddit. 414. hortetur, sic animatos esse. 428. quod facili effugi poterat. 435. liberale adverbialiter. Zulke en dergelijke misstellingen, die de Heer lotze wel niet onder de leviora zal rekenen, hadden wij gehoopt, dat niet over 't hoofd zouden gezien zijn in een werk, dat anders zoo vele blijken draagt van te koste gelegde moeite en vlijt.


{==572==} {>>pagina-aanduiding<<}

Lettres a une Mère Chrétienne, contenant des instructions propres à affermir ses enfans dans la foi, et des méditations pour le culte domestique; par C.E.F. Moulinié, Pasteur de l'Eglise réformée de Genève. A Paris et Genève, chez J.J. Paschoud; à Amsterdam, chez Immerzeel et Comp. 1809. 8vo. 425 pag.

De vakken van Theologie, Moraal en Ascetica hebben sedert vele jaren in Frankrijk slechts weinige bearbeiders gevonden. De geest des tijds in dat land, zoo ongunstig voor de bewerking dier vakken, strookte meer met de beoefening van andere wetenschappen, - van Mathesis en Physica in derzelver uitgebreiden omvang. Andere Natien, met name de Duitschers, leiden zich intusschen met ijver toe op al 't geen met de hoogere belangen van den mensch in betrekking stond, en werden daarin de voorlichters van hunne naburen. Verblijdend is het derhalve, den lust voor deze lang verwaarloosde wetenschappen in Frankrijk herleven, en van tijd tot tijd werken te zien verschijnen, die blijken dragen van ware belangstelling in den Godsdienst; werken, die ons de tijden herinneren, toen een pascal, fenelon, een ostervald en vernet de Christelijke wereld met hunne nuttige geschriften stichtten.
Van harte tellen wij het voor ons liggende werk onder deze aangename teekenen des tijds, en verheugen ons, dat het ons te beurt mogt vallen, hetzelve ook in ons Vaderland bekend te doen worden, hopende door deze aankondiging iets daartoe bij te dragen.
Het werk is tot onderwijs en tot stichting te gelijk geschikt. Eene moeder, in den waren en verheven zin des woords, zoo schrijft de Eerw. moulinié in zijnen eersten brief, had hem als haren leeraar verzocht om eenigen leiddraad ter onderwijzing van hare kinderen in den Godsdienst, ten einde deze, bij hunne intrede in de wereld, een hecht steunsel mogten hebben te midden der verleidingen. Gaarne leende hij zijne pen daartoe, en schreef deze brieven. De eenvoudige en gemeenzame ontwikkeling der onderwerpen maakt den inhoud der brieven uit, terwijl aanmerkingen van meerder gewigt achter sommige derzelven gevoegd zijn. Eene godsdienstige overden-
{==573==} {>>pagina-aanduiding<<}
king sluit, als gemeenschappelijk, huisselijk gebed, elken brief.
Om onze Lezers met den inhoud van deze XXIV Brieven eenigzins bekend te maken, zullen wij, in eene aaneengeschakelde redenering, den korten inhoud van dezelve opgeven.
Er is een God, die zich in zijne werken en in ons geweten aan ons openbaart. Gevoelen wij God in ons binnenste, dan hebben wij eene ziel, en zijn, uit kracht van natuurlijke gevolgtrekkingen, verheven boven de dieren, zijn zelfstandige en levendige afbeeldsels van God, goddelijke wezens, kinderen van God, voor onsterfelijkheid, volmaaktheid en heerlijkheid bestemd.
Is dit onze bestemming, dan heeft God ons ook de middelen verschaft tot derzelver bereiking, en zijn wij vatbaar voor de mededeeling van goddelijke krachten en deugden, ofschoon er oneindig verschillende trappen van deze mededeeling bestaan. Hieruit vloeit niet alleen voort de natuurlijke Godsdienst, maar ook de mogelijkheid der openbaringen, derzelver noodzakelijkheid, en gevolgelijk de geopenbaarde Godsdienst. De tijd, waarin deze openbaringen geheele volken, of enkele personen, op onderscheidene wijze moesten verlichten, rigtte zich naar derzelver vatbaarheid om ze te ontvangen en daartoe mede te werken, naar de plaats, welke zij beslaan in de groote maatschappij der geesten, en naar de verhevene bedoelingen der opperste Wijsheid.
De mensch is nimmer zonder openbaring geweest, en zal nimmer daarvan verstoken zijn. Hij heeft er eene gehad in den staat der onschuld; hij heeft er eene in den staat der zonde, en hij zal er eene hebben in den staat der wedergeboorte en der heerlijkheid.
Sedert de zonde in de wereld is gekomen, heeft God het licht der openbaring laten schijnen door de tusschenkomst van Profeten, om ons het vereenigingspunt der aarde met den hemel en de volmaaktheid te toonen, welke wij kunnen en moeten bereiken.
Het licht der openbaring, met den tijd en de behoefte der menschen, allengs helderder schijnende, heeft met een geheel bijzonderen glans geschitterd in jezus christus, die, door de vereeniging der Godheid en der menschheid in zijnen persoon, ons aan den eenen kant de volmaaktheden en bedoelingen van onzen hemelschen Vader, en aan den anderen kant de waarde, de bestemming en de

{==574==} {>>pagina-aanduiding<<}
pligten van den mensch, met de barmhartigheid, welke den zondaar met zijnen Schepper, en den tijd met de eeuwigheid verbindt, zigtbaar heeft vertoond.
Al het wonderbare der gebeurtenissen, in de gewijde geschiedenis verhaald, is, uit het aangewezen oogpunt beschouwd, in den gang der dingen gegrond, en zoo wel Gode waardig, die handelt, als den mensch, waarvan Hij zijne werktuigen maakt.
Deze belangrijke onderwerpen worden doorgaans op eene duidelijke wijze uitnemend wel ontwikkeld. In 't algemeen kan men zeggen, dat de bewijzen krachtig zijn, en veelal met treffende voorbeelden en vergelijkingen, naar de vatbaarheid van jonge lieden geschikt, versterkt en aangedrongen worden. Echter schijnt ons de Schrijver, uit al te groote zucht, om alles te bewijzen en te betoogen, ja om het godsdienstig gevoel des harten onder de vormen des verstands te brengen, wel eens tot Sophisterij te vervallen, en alzoo bewijsgronden bij te brengen, welke, naauwkeurig beschouwd, op niets dan haarkloverij uitloopen. Van dezen aard zijn, onzes inziens, vele redeneringen in de noot op bl. 24, en de bewijzen, op bl. 76 en 105 aangevoerd.
Maar de groote, algemeene aanmerking, welke wij ons gedrongen voelen op het geheel van 't werk te maken, is, dat hetzelve die eenheid mist, welke bij de behandeling van dergelijke onderwerpen noodzakelijk vereischt wordt. En dit gebrek aan eenheid schijnt ons vooral daaruit te ontstaan, dat de Schrijver van de aangeborene voortresfelijkheid of goddelijkheid der menschelijke natuur niet uitgaat, en daarom naderhand, bij de voorstelling van jezus christus, die dezelve in zich heeft vertoond, niet weder daarop kan terug komen. Immers deze overtuiging, dat wij van goddelijk geslachte zijn, is niet, gelijk bij den Schrijver (bl. 169) ‘eene leer, die, wijsgeerig beschouwd, de waarschijnlijkste is van alle veronderstellingen, welke men over den oorsprong der ziel kan opgeven,’ maar het onmiddellijk gevoel en levendig geloof van elk gemoed, en de eenig mogelijke weg, om te komen tot de kennis van God en deszelfs wil. Hiermede alleen behoort men te beginnen, bij het nadenken over onze betrekking tot God en de wereld; met dit gevoel alleen weet de mensch de bewijzen te waarderen, uit de hem omringende schepping afgeleid, daar deze zonder hetzelve voor hem geene waarde bezitten. Hij, die God in zich-
{==575==} {>>pagina-aanduiding<<}
zelven niet gevoelt, zal hem nimmer in de buitenwereld erkennen; wie in zijne verhevene waarde geene innige verwantschap met den Heiligen ontwaart, voor dien is de natuur eene doode stof. Wij zijn dus van gevoelen, dat de Schrijver verkeerdelijk begint, met Gods bestaan uit de schepping af te leiden, en dat hij in het heilige van den mensch den Heiligen zelven had moeten toonen. Zoo toch, als de bewijzen nu zijn, hebben zij die kracht verloren, welke zij zouden hebben, zoo zij bevestigingen waren van 't geen 's menschen hart verkondigt, en staan bloot voor alle die tegenwerpingen, welke men wel eens met regt daartegen heeft ingebragt.
De twee hoofdbeginselen des Schrijvers zijn, het bestaan van God, en de voortreffelijkheid der menschelijke natuur. Hieruit leidt hij de kennis van de betrekkingen des menschen met zijnen Schepper af; eene kennis, waarop hij vervolgens de noodzakelijkheid der Openbaring bouwt, en waartoe hij eindelijk den inhoud van 't Evangelie terugbrengt. Hij betuigt, van deze methode de beste ondervinding te hebben gehad, en noemt dezelve daarom zijne praktijk in de geestelijke geneeskunde, welke hij sedert achten-twintig jaren uitoefent. Ook wij willen gaarne toestemmen, dat in dezen veel als uit ons hart is geschreven; maar moeten in de ontwikkeling der onderscheidene deelen, tot ons leedwezen, van den Schrijver verschillen. Hij beschouwt, namelijk, als Rationalist, den mensch als een wezen, dat alleen door zijn verstand boven de dieren des velds verheven is. Het beeld Gods in den mensch bestaat, volgens hem, in den vrijen wil, als een afdruksel van deszelfs almagt, in de kennis, als een straal van deszelfs alwetendheid, in de goedheid, als een blijk van deszelfs liefde, in het zedelijk gevoel, als een teeken van deszelfs heiligheid en regtvaardigheid, in het beleid, als een toonbeeld van deszelfs wijsheid, en in het genoegen bij de beschouwing van de gewrochten onzer vermogens, als een kenmerk van deszelfs heerlijkheid. Wij voor ons zouden echter dit beeld Gods in den mensch in geene van deszelfs verstandelijke vermogens zoeken, maar hetzelve eeniglijk vinden in de liefde, als het hoogste en goddelijke in hem.
Daarom moeten wij ook van den Schrijver verschillen, wanneer hij de openbaring der Godheid door jezus christus voorstelt. De Wonderwerken doen hier bij den Schrij-
{==576==} {>>pagina-aanduiding<<}
ver bijkans alles af; terwijl zij te dezen opzigte bij ons niet in aanmerking zouden komen. Naar zijn gevoelen, vertoont jezus zijnen Vader als Schepper, wanneer hij brooden en visschen schept. Om den geest, die naar welgevallen over de natuur beschikt, en in ons ligchaam eene levende ziel kon blazen, voor te stellen, wekt hij dooden op. Wil hij de alwetendheid Gods zigtbaar maken, hij leest in de gedachten der menschen, waarmede hij verkeert, en ziet, wat in afgelegene oorden gebeurt. Wil hij de hand der Voorzienigheid aantoonen, die over de hoofdstoffen heerscht, hij beveelt de winden. Om Gods straffende regtvaardigheid jegens zondaren te openbaren, doemt hij plotselijk eenen boom tot onvruchtbaarheid; om Gods liefde en barmhartigheid te doen zien, geneest hij de zieken, en schenkt hun vergeving. Om 's Hoogsten heiligheid voor te stellen, oefent hij alle deugden volmaaktelijk. Dit laatste, namelijk de openbaring der menschelijke natuur, zoo als dezelve naar het beeld desgenen, die haar geschapen heeft, zijn zou, is schier vergeten; daar het, naar onze innigste overtuiging, de eenige hoofdzaak moest uitmaken.
Meer aanmerkingen zullen wij niet maken; daar het bovenstaande als 't ware den geheelen inhoud van het boek betreft. Ondertusschen willen wij gaarne erkennen, dat wij van ons subjectief standpunt redeneren, en gaarne gelooven, dat velen meer met den Schrijver, dan met ons overeenstemmen, en zijn werk juist in die stukken, waarin wij van hem verschillen, hooger zullen achten. Ook voelen wij ons gedrongen, om, ten slotte, de warme hoogachting aan den dag te leggen, welke wij door de lezing van dit geschrift voor den Opsteller hebben opgevat. Hij is, buiten tegenspraak, een man van uitstekende bekwaamheden, van een' schranderen geest en vurige godsvrucht, welke laatste zich voornamelijk in de schoone overdenkingen openbaart. De stijl is zeer levendig, schitterend, doch somwijlen te vernuftig. Ter proeve diene het volgende, over de verhevenheid van den mensch.
‘Quelle disférence donc entre son (de l'homme) industrie et celle de la brute! Celle-ci semble n'êtré qu'une machine mue par une puissance invisible pour des fins uniquement terrestres. Elle agit sans connaître d'autre action que celle des sens, ni d'autre influence que celle du moment: elle a pour mobile une force physique et irrésis-
{==577==} {>>pagina-aanduiding<<}
tible sur laquelle elle ne raisonne jamais. Quelle distance de l'oiseau qui répète un air de la serinette, à l'artiste ingénieux qui a composé cet instrument! On pense pour la brute; l'homme pense pour lui-même.
Continuons à en examiner les témoignages. Observons pour cet effet les changemens qui se sont opérés dans une contrée d'Amérique, jadis couverte de forêts et d'eaux, séjour des frimas, des bruyantes tempêtes, des bêtes fauves et des reptiles venimeux. Les vapeurs qui ne cessaient de s'accumuler sur ce sol humide et de s'en exhaler, rendaient constamment le ciel nébuleux et l'air impur, sans que les industrieux caftors qui y avaient construit leurs cabanes le long des eaux courantes, eussent songé à améliorer le sort de cette contrée. Une colonie d'hommes y aborde. Bientôt à l'aide de divers instrumens qu'ils ont eux-mêmes inventés et forgés, ils abattent ces vastes forêts, détruisent les repaires des bêtes féroces, et saignent ces marais remplis d'eaux croupissantes et putrides; ils en métamorphosent la place en de riantes prairies, en campagnes bientôt couvertes d'une jaunissante moisson; et les vapeurs disparaissent, l'atmosphère s'épure, les tempêtes se taissent, le ciel montre son azur, et l'astre du jour darde ses feux. L'homme a changé ce climat sauvage en un climat riant et beau; et de cette même main avec laquelle il vient d'étendre et d'embellir son domaine, il dresse un autel, il élève un temple à l'Intelligence Suprême, éternelle, créatrice et toute-puissante, dont un rayon est venu éclairer son
âme et diriger ses pas et ses travaux.’
Wij wenschen het boek in veler handen, en hopen, dat het, onder Gods zegen, tot het einde zal medewerken, waartoe de Schrijver hetzelve in druk liet uitgaan.




Handboek van den Christelijken Catholijken Godsdienst. Omzich zelven en anderen te onderwijzen. Door B. Overberg, Leeraar der Normaalschole te Munster. IIde Deel. Te Deventer, bij J.W. Robijns. In gr. 8vo. 592 Bl.

Over den aanleg en geest van dit vrij omslagtig Handboek hebben wij, bij de aankondiging van het eerste Deel, onze gedachten vrijmoedig gezegd (*). In dit twee-
{==578==} {>>pagina-aanduiding<<}
de wordt de leiddraad, of inhoud en orde van het onderwijs voor meergevorderden, in dier voege voortgezet, dat, in een vierde Hoofdstruk der derde Afdeeling, wordt gehandeld over hetgeen wij zelve doen moeten, om tot het eeuwige leven te geraken, of van onze pligten.
Alle pligten worden gebragt tot deze drie: Wij moeten aan God gelooven, op God hopen, en God boven alles, en onzen naasten gelijk ons zelve, beminnen. 't Is niet genoeg, dat wij dit somtijds werkelijk doen, maar wij moeten ook den ernstigen en standvastigen wil hebben, om daarin tot aan het einde onzes levens te volharden. Het een, zoo wel als het ander, moet iets blijvends in ons, moet deugd zijn. Er zijn dus ook drie hoofddeugden; geloof, hoop en liefde. Hier tegen over staan drie kwade lusten, of begeerlijkheden; de begeerlijkheid der oogen, de begeerlijkheid des vleesches, en de hoovaardij, tot welker bestrijding men zich moet bedienen van drie genademiddelen; de getrouwe medewerking met de verleende genade Gods, het gebed, en het waardig gebruik der Sacramenten. In deze orde wordt alles, wat overberg rekent tot de Pligtenleer te behooren, bijeenverzameld, en, naar 's mans wijze van denken, in overeenstemming met de Kerkleer der Roomsch-Katholijken, uitgelegd. Er wordt dan eerst gehandeld van de drie genoemde Goddelijke deugden, en beweerd, dat geen mensch die zichzelven kan bezorgen, maar dat zij gaven Gods zijn, welke de Heilige Geest ons eerstelijk, door heilige Sacramenten des Doopsels en der Biechte, mededeelt, en die door de overige Sacramenten in ons vermeerderd worden; daarna van de gezegde drie hinderpalen dezer deugden, als in zich bevattende den oorsprong van alle ongehoorzaamheid, van alle zonden. Om de afschuwelijkheid der kwade begeerlijkheid regt te leeren kennen, wordt eerst gehandeld van deze hare vervaarlijke voortbrengsels, en vervolgens ook van de heilige tien Geboden Gods en de vijf
Geboden der heilige Kerk, betreffende de Feestdagen, het bijwonen der heilige Misse op alle Zon- en Feestdagen, het Vasten op bepaalde dagen, het doen eener goede Biecht, en het ontvangen van het heilige Sacrament der Biecht, en van het allerheiligste Sacrament des Altaars, ten minste eenmaal 's jaars. Alleruitvoerigst is eindelijk de behandeling van de Genademiddelen, en wel bijzonder van de zeven bekende heilige Sacramenten. Het Gebed kan men op driederlei wijzen verrigten: mondelijk, inwen-
{==579==} {>>pagina-aanduiding<<}
dig, en door onze werken. Bij het heilige Onze-Vader voege men den groet des Engels en den Rozenkrans. Het lust ons niet, meer bijzonderheden te noemen.
Dit tweede Deel is ons veel minder, dan het eerste, bevallen. Dikwijls dachten wij, onder het lezen: is 't mogelijk, dat men dit Pligtenleer heete? Is dit leer van Jezus en diens Apostelen? Is dit die voortreffelijke, door de vijanden zelfs van het Christendom zoo zeer bewonderde, Zedeleer? Als wij onzen Bijbel in de hand nemen, en niet vragen, wat men al, in vroegere en latere tijden, daaruit gehaald, of liever daarin gebragt heeft, maar wat daar eenvoudig en duidelijk te lezen staat, van onzen zedelijken toestand en de middelen tot onze verbetering, van onze pligten en de wijze van derzelver beoefening, van het allernaauwst verband van Godsdienst en deugd, en van al hetgeen tot opwekking en aankweeking van godsdienstige gevoelens en ware Christelijke deugd kan bevorderlijk zijn, - dan zal dit Handboek, bedriegen wij ons niet, aanmerkelijk dienen aangevuld, en in tegendeel ontdaan te worden van de groote menigte van menschelijke instellingen en willekeurige bepalingen, die daarin met de uitdrukkelijke bevelen van Jezus en de Apostelen in gelijken rang geplaatst worden. Hoe veel zuiverder, en voor verstand en hart beiden allezins bruikbaarder, zijn, over de Christelijke Zedeleer, de Schriften van een' fenelon, sailer en andere Roomsch-Katholijken, die het anders, even zeer als overberg, in de voorname hoofdpunten, met de Heilige Kerk eens zijn!




Verhandelingen over de Zenuw- en Rotkoortsen, met aanmerkingen over eenige verscheidenheden, verdeelingen en geneeswijzen der Koortsen in het algemeen; door A.F. Hecker, Koninkl. Hofraad, Hoogleeraar te Berlijn. Uit het Hoogduitsch, door F. van der Breggen, Cornsz., Med. Doct. te Amsterdam. Aldaar, bij L. van Es. 1810. In gr. 8vo. 68 en 119 Bl.

Onder dezen titel ontvangen wij twee bijzondere Verhandelingen, welke de Uitgever als een geheel bijeengevoegd heeft. De eerste, zich tot de Zenuwkoortsen bepalende, welke te Berlijn in den winter van 1807/8 heerschten, met aanmerkingen over de prikkelende, versterkende en verzwakkende geneeswijze, is, bij gele gen-
{==580==} {>>pagina-aanduiding<<}
heid eener Recensie aangaande de Bijdragen tot Theoretische en Praktische Geneeskunde (*) billijke lof toegezwaaid. De tweede kondigen wij thans bijzonder aan, daar zij eene allerbelangrijkste bijdrage oplevert omtrent de natuur en geneeswijze der Rotkoortsen. Met het grootste genoegen herlas Rec. dit Geschrift van den zoo verdienstelijken hecker: onmisbaar acht hij hetzelve voor allen, die eenigen prijs stellen op de vermeerdering van geneeskundige zoo wel, als bijzonder van praktikale kennis; en hoe zeer Rec. het oorspronkelijke reeds als zoodanig kende, heeft de vertaling hem niet minder genoegen verschaft, bevelende hij dezelve zijnen Landgenooten, die in het oorspronkelijke onbedreven zijn, of hetzelve niet bekomen konden, ten ernstigste aan, en willende voorts niets uit hetzelve ter plaatsing overnemen, om geene verminking toe te brengen aan een zoo schoon, en als zoodanig te beoordeelen en te herlezen geheel. Gaarne verwijst Rec. zijne Lezers, wat de bekendmaking met den loop der denkbeelden van hecker aangaat, naar den Recensent ook der Recensenten, die tevens aan deze Verhandeling de billijkste lofspraak gegeven heeft (†).

Doutes et Conjectures sur la Deesse Nehalennia, (Twijfelingen en Gissingen over de Godin Nehalennia) par Charles Pougens, Membre de l'Institut de France, Correspondant de celui de Hollande &c. &c. Paris, MDCCCX. Behalve de Voorrede, 47 Bl. in 8vo.

Wij gelooven bij het algemeen eenigen dank te behalen met de aankondiging van dit Werkje van een' Fransch' Geleerde over een stuk van onze Nederlandsche Oudheden, en als zoodanig reeds eene zeldzaamheid in de Lettergeschiedenis, alschoon het dit ook niet ware door het gering aantal van afdrukken, dat er van opgelegd is. Dan, het is niet alleen als zeldzaamheid dat het zich aanbeveelt; de verdiensten des Schrijvers, in de letter- en oudheidkennis doorkneed, en wiens roem, in de geleerde wereld gevestigd, een' der belangrijkste vakken der menschelijke kundigheden eenen nieuwen luister verleent, ma-
{==581==} {>>pagina-aanduiding<<}
ken het alleropmerkelijkst. En wij maken ons een genoegen, het aan onzen Landaard, wien het, als eene hulde aan ons Vaderland, dierbaar moet zijn, ook in zijne innige waarde te leeren kennen.
De Schrijver, die, bij het Lidmaatschap van het Fransche Instituut van Wetenschappen, als Korrespondent van de meest aanzienlijke Buiten- en Binnenlandsche Akademien en geleerde Maatschappijen bekend is, in de laatstgemelde hoedanigheid ook aan het Instituut van Holland in de Klasse der Hollandsche Letterkunde verknocht, en (gelijk wij wel onderrigt zijn) een der werkzaamste en kundigste mannen, die deze nog nieuwe oprigting het genoegen gehad heeft met zich in bijzondere betrekking te brengen, is te zeer door 't geletterd Europa vermaard, om in het kort bestek dezer aankondiging eenigzins in zijnen roem uit te weiden. Alleen kunnen wij ons niet weigeren (en het zal den Lezer, die smaak voor wetenschap heeft, niet onaangenaam zijn) om, bij eene volgende gelegenheid, een kort berigt van 's mans meer dan dertigjarigen arbeid over de oude en nieuwere talen te geven, waarvan de resultaten voor de algemeene en bijzondere Spraakkennis onwaardeerbaar zijn. Algemeene en diepe kunde in de Oostersche en andere geleerde talen moest daarin met die der Noordelijke gepaard gaan, en men weet hoe weinig die der laatsten tot dusverre in Frankrijk grondig genoeg beoefend was. De Heer pougens onderscheidt zich in dit vak boven alle zijne Landgenooten, en wij schromen niet er bij te voegen, boven alles, wat Duitschland en Engeland in onzen en den laatstvorigen leeftijd voortbragten. Ook is hij vrij van die zonderlinge en dikwijls belagchelijke partijdigheid, die schier ieder der Noordelijke Schrijveren voor de oudheid en oorspronkelijkheid van zijne eigen Landtaal en Vaderland toonen, wanneer zij alles tot zichzelven t'huis brengen. Zijne bijzondere naauwkeurigheid in het nasporen, zijne omzigtigheid in het opklimmen tot de bronnen, en het juist oordeel, dat hem in zijne nasporingen geleidt, hebben hem in staat gesteld de veelvuldige klippen en afgronden te vermijden, waar langs deze enge en moeijelijke baan henen loopt, en waar velen óf voor stuiteden
óf zich in verliepen. Doch ter zake!
Men kent de vernedering, welke niet slechts afgunstige of onkundige naburen, maar zoo vele onzer ingezetenen, die den naam van Hollanders dragen, onze Natie dagelijks met de uiterste onbeschaamdheid doen ondergaan; terwijl

{==582==} {>>pagina-aanduiding<<}
zij zich nog gebelgd durven toonen, wanneer men hunne domheid openlijk ontdekt en aan 't algemeen voor oogen stelt. Men weet, hoe zeer de zoodanigen, zoo in het bijzonder als openbaar, getoond hebben, op niets anders toe te leggen, dan den haan van Hoogduitschland boven te doen kraaijen. En dikwijls wordt onze ziel met verontwaardiging vervuld, wanneer daarin, niet Duitsche afkomelingen, maar zelfs lieden van Hollandschen stam en wie hun Vaderland dierbaar moest zijn, deel nemen. Maar naarmate dit ons dieper treft, verheugt het ons inniger, dat een man van zoodanige verdienste, in den boezem zelven van de tegenwoordige Hoofdkweekplaats der Wetenschappen, zoodanige gevoelens omtrent ons ten toon spreidt, als waarvan zijne Voorrede vervuld is; en met moeite onthouden wij ons van die Voorrede hier in te trekken. Wij vreezen dit verslag te verr' uit te breiden; doch zij komt ons veel te belangrijk voor, om, daar het stuk in slechts weinige handen is, haar niet tot algemeener kennis te brengen.
‘Gedurende een Hollandsch reisje van Letterkundige liefhebberij (zegt de Schrijver) in het jaar 1805 gedaan, bezocht ik de stad Leyden, met regt den waarachtigen Vrienden der Wetenschappen zoo dierbaar om de menigte van Geleerden, die zij in haren boezem besluit. Na aan den Hoogleeraar wijttenbach, zoo als ook aan een groot aantal van andere Letterkundigen en vermaarde Oosterlingen, de regtmatige hulde toegebragt te hebben, die men hun verschuldigd is, onderzocht ik van stuk tot stuk de verscheidenerhande Oudheden, die zich in den Kruidtuin dier stad bevinden. De Heer Professor brugmans, die de zeldzaamste kundigheden, zoo in de natuurlijke geschiedenis als het werktuigelijk maaksel en gebruik van het menschelijk en dierlijk ligchaam, en eene wijduitgestrekte letterkunde met de allerbeminnelijkste beleefdheid en minzaamheid zamenpaart, deed mij twee gehouwen steenen met het beeld der Godin Nehalennia opmerken; en van toen aan ontstond het ontwerp dezer Verhandeling bij mij. Ik deelde mijn oogmerk mede aan wijlen mijn' vereerenswaardigen Vriend, den Heer dupont van Rotterdam, wiens verlies alle braven nog lang beschreijen zullen, en die, zonder Geleerde van beroep te zijn, de achting der uitstekendste Geleerden van Holland had weten te behalen. De vrienden van dezen in alle opzigten en betrekkingen uitmuntenden man zullen 't mij, buiten twijfel, dank we-
{==583==} {>>pagina-aanduiding<<}
ten, dat ik eenige bloemen op zijn graf strooije: mijne hoogachting voor zijne voortreffelijke en zedige deugden dringt mij daartoe, en mijne regtmatige erkentenis maakt er mij een' pligt van. Aan hem ben ik het voorregt verschuldigd, van bij vele beroemde mannen in Holland bekend te zijn. In Holland, zeg ik, van alle landen van Europa datgene, waar men zeker is het gunstigst onthaal te ontmoeten, wanneer men door een uiterlijk, vrij van gemaaktheid en eigenwaan, en door eene waarachtige zucht om onderrigt te worden of nuttig te zijn, de
achting weet te verdienen van die verstandige mannen, zoo waardig door hunne onvermoeide vlijt en arbeid in de Jaarboeken der Kunsten en Wetenschappen den eersten rang te bekleeden. Het is aan wijlen den Heer dupont, dat ik ook de goedheid verpligt ben, waarmede de Hooggeleerde Heer bonn te Amsterdam mij verscheiden kostbare aanteekeningen heeft medegedeeld, die ik 't mij tot eer reken, mij in de Verhandeling ten nutte gemaakt te hebben.
Hoe zeer het buiten mijn onderwerp schijne, hier van de Letterhistorie van Holland te spreken; de hooge achting, die ik voor de goedhartige en verstandige Natie van dit zoo belangrijk gedeelte van ons Werelddeel opgevat heb, laat mij niet toe mijn leedwezen te verbergen, dat wij geene volkomene bibliographie en biographie (zoo men het gewoon is te noemen) van Holland bezitten, of (in één woord gezegd) geene Geschiedenis der Hollandsche Geleerdheid en Geleerden, naar tijdorde. Holland heeft in alle vakken mannen van genie en uitstekende Letter- en Oudheidkundigen bezeten, en bezit die nog: maar deze groote mannen zijn niet bekend genoeg. Het is aan de verschillende Klassen, die het Instituut van Holland uitmaken, dat het, buiten twijfel, voorbehouden is, door eene goede Historia critica et literaria, het Vaderland van ruysch, van huyghens, van golius, van schultens, van feith, van van winter, enz. enz. tot de eerplaats wederom op te voeren, waar het in de Letteren en Wetenschappen volle regt op heeft.’
Maar het wordt tijd, dat wij tot het Stukje zelf overgaan, hetwelk in het Instituut van Frankrijk voorgelezen, en alleen voor des Schrijvers betrekkingen ter perse gelegd is.
De Schrijver begint met een kort verslag van de genen, die over de Godin Nehalennia geschreven hebben, waarbij hij als opmerkelijk aanteekent, ‘dat zij de aandacht der

{==584==} {>>pagina-aanduiding<<}
Fransche Geleerden zoo weinig getrokken heeft, dat haar naam zelfs niet eenmaal in de Werken van de Academie des inscriptions et belles lettres gedacht wordt.’ En daar hij tot een regel neemt, tot de bronnen door te dringen, stelt hij zich voor, ‘naar de oude gedenkstukken-zelven, zijne twijfelingen en gissingen over het bestaan, de soort van Godheid, en de eigenschappen of teekenen, die men Nehalennia toeëigende, te bestemmen.’
Hij merkt op, dat men vóór de ontdekkingen te Domburg, op den 5den van Louwmaand 1647, niets van eene Nehalennia wist, en dat men sedert zeer verschillend over haar dacht. Hij vergelijkt de gedaante, die zij in de verscheiden gedenkstukken, toen en sedert ontdekt, volstandig heeft, en alle de verscheidenheden daarin; en bepaalt zich inzonderheid tot zes opschriften, die hij als de merkwaardigste en de meest opheldering verschaffende onderscheidt.
Na dit klaar en eenvoudig voorstel, gaat de geleerde Schrijver tot de gevoelens dergenen, die vóór hem de Nehalennia tot een voorwerp hunner nasporing gemaakt hebben, over. De Hebreeuwsche en Fenicische afleidingen nemen hier de eerste plaats, en bijzonder wordt het gevoelen van gale en braun onderzocht. Na dezen volgen de Grieksche afleidingen van constantyn huyghens en anderen; en voorts de Latijnsche. Doch het heeft onzen geleerden en oordeelkundigen Schrijver niet kunnen ontsnappen, dat men met deze afleidingen niet veel afdoet. Wij vergenoegen ons, hier aan te merken, dat deze afleidingen zelven ons ook veel eerder op eene bevorens aangenomene onderstelling gegrond schijnen, die de Schrijvers er mede hebben willen bevestigen, dan wel zelf den grond opgeleverd te hebben voor hetgeen zij zich voordeden daar uit te trekken. Hoe het zij, die afleidingen komen neêr op twee gissingen. De eene maakt haar tot Riviergodes, en de andere tot de Nieuwe Maan; en het sedert algemeen geworden gevoelen dobbert steeds tusschen die twee.
Onder hen, die het laatste aannemen, telt de Schrijver ook den geleerden Schrijver van l'Origine des Cultes, nu wijlen de Heer dupuis, in wiens meening hij veel gewigt stelt; doch hij brengt hier tegen in, dat noch de Romeinen, noch de Duitschen de Maan in bedekte tempelen eerden, terwijl echter Nehalennia met eene soort van koe-
{==585==} {>>pagina-aanduiding<<}
pelverdek verbeeld wordt gevonden. Ook merkt hij den hond niet aan, als een bijteeken van Diana of de Maan, maar als een duidelijk blijk, dat Nehalennia onder de Lares geteld wierd; hoe zeer hij haar nog andere hoedanigheden toeschrijft, buiten die tot deze soort van Godheden behooren. Hij neemt hier de benaming der Lares niet als ‘bloote Huis- of Geslachtgoden, maar als Beschermgoden van steden, wegen, velden;’ - hij voegt er bij, tegen hetzelfde gevoelen, dat schedius, in zijn' arbeid over de Goden en den Godsdienst der Duitschen, Gallen, Anglen en Wenden, ‘onder de namen, waarmede de oude Volken de Maan als eene Godheid vereerden, er niet eenen heeft, waar de minste zweem in is van dien onzer Nehalennia.’ Wij twijfelen niet, of de Schrijver zal, bij nadere overweging van de algemeene onkunde der Duitschen omtrent de oude taaltakken, en inzonderheid de oude taal dezer streken, dit bewijs wel terug willen nemen; vooral daar onze oude taal wel degelijk dezen naam aanbiedt, en men niet noodig heeft aan menzo alting zijne uitvinding van Neue helle (in den zin van nieuw schijnsel) te dien einde te ontleenen.
Wij reppen hier niet van het gevoelen, dat Nehalennia Ceres zou zijn, of den naam van eene Keltische plaats voeren. Wij gaan de begrippen van boxhorn voorbij, die ze van 't woord Eiland asleidt; die van lydius, die haar oorsprong in den Vrouwennaam Neel vindt. De Schrijver stelt meer belang in marquardus gudius te weêrleggen, die haar naam in Nahalia (volgens een oud handschrift van tacitus, de ware schrijfwijze voor Nabalia, bij dezen Geschiedboeker Hist. V aan de Waal gegeven) vindt, en wien leibnitz schijnt toe te vallen: gevoelen, hetgeen zekerlijk, zoo de lezing van Nahalia slechts bewezen ware, ruim zoo aannemelijk zijn zou, als hetgeen Helium als den oorsprong aanwijst, en bij velen omhelsd is geweest, en vooral, naar ons inzien, beter streek houden dan de zamenzetting uit het Oudsaxische Neal (oever) en Len of Lene, riviernaam van Duitschland en Kent; hoe zeer onze Schrijver deze laatste gissing, uit aanmerking van den genen, die ze hem mededeelde, met de uiterste zachtheid behandelt, en het zeker is, dat, zoo men hier aan de Leine kan denken, men even zoo wel nog verder afgelegene Keltische plaatsen te hulp roepen mag, en een groot deelder wereld rondzwerven kan, om deze Dame t'huis te brengen. Wij merken hier in het voorbijgaan op, dat de zedigheid

{==586==} {>>pagina-aanduiding<<}
van den Heer pougens de zeldzaamheid zijner uitgebreide kundigheden allezins evenaart, zijner waardig is, en de tegenwoordige Engelsche en Hoogduitsche ruwheid, die men in de Letteren, ter harer schande, heeft ingevoerd, tot beschaming strekt.
Het gevoelen van keysler komt vervolgens ter baan. Deze Geleerde spreekt van de Geesten of Ondergodheden, wien men het bewind der Wateren toeëigende, en van hunnen eerdienst. Nehalennia is, volgens hem, eene dergelijke Godheid of Demon; en geene Romeinsche, maar plaatselijke Godes, hoedanige minutius felix Dii municipes, ammianus marcellinus Dii locales, servius Dii topici noemt: en deze leiding van gedachten bragt hen tot de zamenstelling van den naam onzer Godes uit Allen, 't geen hij meent dat eene haven der Schelde zou kunnen beteekenen, en Neha, welke eene benaming van Riviernimfen zou zijn, die ook nog op andere opschriften zou voorkomen, en die hij van het wortelwoord a, aa, in de Hoofdtalen gemeen, en bij ons inzonderheid bekend, afleidt. De Heer pougens bestrijdt het bestaan van dat woord Neha (in 't meerv. Nehae) uit keyslers opschriften-zelven, die hem bedrogen hebben. Wij zouden er bijvoegen, dat keysler, zoo hij zijne opschriften regt verstaan had, en deze die Nehae werkelijk inhielden, dan nog zijne zamenzetting van Nehalennia (als zijnde tegen den aard van de taal) niet zou kunnen wettigen; doch de Heer pougens toont het hersenschimmige van keyslers inbeelding ten aanzien dier Wezens ten volle.
Met dat alles erkent onze Schrijver den eerbied der Noordelijke Volken voor de Zee-, Rivier- en Brongodheden, en bevestigt dien uit de beste oorkonden. Hij merkt op, dat, wanneer willebrord in Walcheren de afgodsbeelden en tempels verwoestte, de tempels van Nehalennia niet onder het getal waren van die men behield en tot Christenkerken wijdde; en hij leidt hier van af, dat hare beeldtenissen, en wat tot haar dienst behoorde, met andere Heidensche afgodsbeelden, als van Jupiter, Neptuun, enz. in de baren geworpen moeten zijn, die de overblijfsels daarvan in het jaar 1647 ontblootten; en, na vervolgens over de oudheid dier overblijfselen, die men voor haren tempel houdt, eenigzins uit te weiden, voert hij de Nicken of Nacken van eccard en den Nickur van 't IJslandsch aan, waaromtrent zijne geleerdheid hem de

{==587==} {>>pagina-aanduiding<<}
gelegenheid geeft verscheiden ongemeene aanmerkingen te maken, doch die niet onmiddellijk op de Nehalennia slaan.
Wederkeerende tot dit voorwerp zijner nasporingen, verwerpt hij het gevoelen van onzen geleerden van wyn, die haar onder de Deae matres, matrae, of mairae stelt, waarvan cannegieter de ara ad Neomagum inventa, en die, zoo de Abbé ranier opmerkt, genoegzaam altijd met haar driën bijeen gevonden worden. Hij houdt even weinig voor uitgemaakt, dat de Mozaïek van montfaucon, waarop de Godes aan den oever eener bruischende zee, met een hond en brandende toorts, verbeeld wordt, waarlijk de Nehalennia is. Maar hij oordeelt, dat men haar naam en de verklaring van hare eigenschappen niet verre van de plaats van hare overblijfsels zoeken moet.
Tot afleiding des naams komende, oordeelt hij die in het woord Hal te vinden, waarvan hij den oorsprong (zekerlijk niet naar eenige meening, die ons voor ons-zelven mogelijk of waarschijnlijk voorkomt) hooger ophaalt; doch waarvan zijn verder aangevoerde ieders toestemming vinden moet, en blijk van zijnen onvermoeiden arbeid in de Noordelijke talen met zich draagt. - Dat het woord Hal eene bedekte plaats is, volgt inderdaad uit zijn aangenomen wortelwerkwoord; doch wij zijn verr', hem 't zij die afleiding 't zij de stelling zelve toe te geven. Zij maakt ondertusschen een' der gronden uit, waarop zijne verklaring rust.
Een tweede grond is, dat de gedenkstukken haar een Noordhollandsch hoofdhulsel geven, waarbij eene zelfde overeenstemming van gelaat komt, die bij ons inlandsch zou zijn. De onbedrevenheid echter van de kunstenaars zou het een en ander hebben kunnen veroorzaken, zelfs in uitlandsche Goden; zoo al de opmerking van het Noordhollandsch hoofdhulsel volstrekt stand hield en bewijsbaar was. Dan, wat er van zij; dat de Godheid eene plaatselijke Godes is geweest, zoo als onze Schrijver aanneemt, zal hiermede niet weg zijn genomen. - Dat de Godes tevens tot de Lares behoort, zoo als de hond zou bewijzen, en tevens eene Zeegodheid zijn, als de steven betoont, is zijn derde grond; en uit dezen leidt hij dan af, dat zij tot de Nikken behoort, waarvan zoo even, en wier naam keysler óf met zijn Neha verwarde, óf daarin weder dacht te vinden.
De uitslag van dit alles is, dat Nehalennia de Nicke

{==588==} {>>pagina-aanduiding<<}
of Nacke van de Hal (van de markt of koophandel) zij; waarom zij dan ook vruchten op den schoot en om zich heeft, somwijlen hoornen van overvloed, en onder een rondvormig dak is geplaatst; en deze gissing oordeelt de Schrijver bevestigd te worden, door dat op de meeste altaren, haar toegewijd, hetzij een Neptuun, hetzij een Herkules Magusanus (de beschermer der Zeevaart) gevonden wordt.
Wij zullen alleen twee aanmerkingen maken. Vooreerst, dat de geleerde Schrijver zijne woorden, als de meeste Geleerden, verkeerd koppelt, en de feil begaat, die wij hier boven in keysler opmerkten, en die bovendien aan de genen, voor wie de Noordelijke taaltakken eene vreemde spraak zijn, t'allen tijde zeer gemeen was. Zoo de Godes de Nicke of Nacke, of (met keysler) de Neha van de Hal is, moet zij Halnicke of Halneha heeten, en niet Nehalen, 't geen na 't wegwerpen des Latijnschen uitgangs overblijft. Dit is in het algemeen waar, zoo haar naam tot de Noordelijke talen behoort, maar het is het inzonderheid, zoo zij hier inlandsch is. Nehalen moet, naar alle wettige (dat is, ware en in den aard der taal gegronde) woordvorsching, of uit twee substantiven bestaan, of uit een substantief en een adjectief. In het eerste geval moet het eerste woord in genitivo verstaan worden, en het wordt voor eene Godin, die het zijn moest, de Hal der Godin; 't geen de opschriften niet toelaten. In het tweede, moet Neha een onderscheidend epitheton van Hal zijn.
Onze tweede aanmerking is die, welke wij onlangs op verre de meesten der tot nog toe gevormde verklaringen dezes naams hoorden maken; dat is, dat des Schrijvers verklaring het woord niet geheel bevat tot aan den Latijnschen uitgang, en dus onvolledig is.
Hoe 't zij, wij verkiezen geenszins, ons hier dieper in te laten, vooral daar wij grond hebben te verwachten, dat welligt over dit onderwerp tusschen den geleerden Schrijver en de Tweede Klasse van het Hollandsch Instituut eenige nadere wisseling van bedenkingen zou kunnen plaats grijpen, waarop wij niet zouden willen vooruit loopen. De wederkeerige achting van den Autheur voor deze Instelling, en die van de Leden der Klasse voor dezen in zijn vak zoo uitmuntenden Grijsaard, kan ons eene zoodanige onderhandeling niet dan hoogstwenschelijk doen voorkomen, daar wij overtuigd zijn, dat dezelve niet het

{==589==} {>>pagina-aanduiding<<}
minste van een' geleerden twist zoude kunnen hebben, maar alleen een gemeenschappelijk onderzoek naar de waarheid zou zijn, waarin niemand zijn bijzonder gevoelen zou trachten vast te houden, maar, met één gemeen doel en oogmerk, gereed en geneigd zijn om elkanders doorzigt te huldigen.

In een volgend Nommer van dit Tijdschrift hopen wij den kundigen Schrijver nog nader te doen kennen door eene schets van zijnen dertigjarigen arbeid over de Etymologie der Talen, welke genoegzaam ter uitgave gereed ligt.

Het Leven van Theodorus Beza en Petrus Martyr vermili. Eene Bijdrage tot de Geschiedenis van de tijden der Kerkhervorming. Met Bijlagen van dusver ongedrukte Brieven van Kalvyn en Beza, en andere Oorkonden van hunnen tijd, uit de Hertogelijke Bibliotheek te Gotha. Door Fredrik Christoph. Schlosser, Leeraar aan de School te Jever, in Oostvriesland. Uit het Hoogduitsch. Iste Stuk; bevattende het Leven van beza. Te Amsterdam, bij W. Brave. 1810. In gr. 8vo. 327 Bl.

Na het in 't licht komen van de door het Fransch Nationaal Instituut voorgestelde Beantwoording der Vrage: Hoedanig een Invloed had de Hervorming van luther op den Staatkundigen toestand der onderscheidene Staten van Europa, en op den voortgang der Verlichting? door charles villers (*), is de Geschiedenis dier groote Omwentelinge in Godsdienstbegrippen, meer dan in langen tijd, aan de orde van den dag verschenen. Schoon het voor ons liggend Boek niet blijke daaraan den oorsprong verschuldigd te zijn, staat het daarmede in genoegzaam verband, om onder de Werken van dien stempel gerangschikt te worden.

{==590==} {>>pagina-aanduiding<<}

De Heer schlosser geeft de letterkundige gelegenheid op, welke hem tot dezen schrijfarbeid aanzette, aan welken hij geheele twee jaren besteedde, gebruik makende van de hem aangebodene gelegenheden, om er datgeen aan bij te zetten, 't geen hij bijzonder beoogde. Wat dit ware, doet hij zijne Lezers weten, schrijvende: ‘Indien men mogt meenen, dat ik eenige dingen te kort heb vermeld, andere te uitvoerig verhaald, zoo moet ik verzoeken, dat men onder het oog houde, dat ik, zoo veel de eenheid van het verhaal maar eenigzins gedoogde, alles, wat bayle, senebier, la faye, of melchior adamus, breedvoerig verhalen, of ergens in eenig bekend boek gevonden wordt, slechts in 't voorbijgaan aangeroerd, en daarentegen die punten, die anderen minder hebben vermeld, uit de bronnen heb in het licht trachten te zetten.’ - ‘Men moet,’ erkent hij verder, het Letterkundige en Bibliographische bij mij niet zoeken, omdat ik daarvoor noch noodzakelijkheid noch boekerij vond.’ Hoe hij zich van de Handschriften in de Boekerij te Gotha bediend hebbe, en van anderen hem verleenden bijstand, geeft hij op; daarbij verklarende: ‘hoe het van zelfs spreke, dat hij doorgaande in dit Boek niet van zijne eigene gevoelens spreekt, noch ook de verdediging der leere van eene of andere Secte zoo voetstoots op zich neemt, maar alleen dezelve voorstelt van dien kant, van welken zij hem belangrijk scheen. Als Dogmaticus of Philosooph zou ik,’ zegt hij, ‘geheel anders spreken, dan ik doe, wanneer men van geschiedschrijven spreekt.’
De Schrijver, en ook de Vertaler, is van oordeel, dat de behoefte van den tegenwoordigen tijd, waarin de leerstellige Godsdienst in 't algemeen, en het leerstellige of dogmatische gedeelte van den Christelijken Godsdienst in 't bijzonder, met eene geheele verandering schijnt bedreigd te worden, het terugzien op het tijdvak der Hervorminge belangrijk en nuttig maakt. Dit geeft een wenk van beider inzigt wegens den tijd, welken wij beleven, alsmede van een ongunstig oordeel omtrent denzelven, wat het leerstellige van den Christelijken Godsdienst betreft.
Wij ontkennen niet, dat, in het naburig Duitschland, zints eenigen tijd, ook onzes inziens, veel te verregaande stappen gedaan zijn en nog gedaan worden; maar twijfelen zeer, of het ophalen der verrigtingen van de waarlijk groote Mannen, ten tijde der Hervorminge, tot wering

{==591==} {>>pagina-aanduiding<<}
daarvan, of van dien invloed, eenigermate zal kunnen strekken. Hoe gunstig beza ook veelal beschouwd en in dit Werk voorgesteld worde, kleven hem, ook bij wijlen hier erkende, gebreken aan, die zijn voorbeeld veel van kracht berooven. Eenigzins anders is het gesteld met petrus martyr, dien wij in een volgend Deel zullen ontmoeten. De tegenoverstelling van die beiden, in schlosser's Inleiding, geeft daartoe de gronden op.
Bezwaarlijk valt het, van het voor ons liggend Boekdeel een kort en volledig berigt te geven. Gebrek aan behoorlijke afscheidingen in de tijdperken, de omstandigheden, waarin beza zich bevond, en het voortzetten des Werks als 't ware in éénen adem, zijn hiervan baarblijkelijk de oorzaak. Tot klaarheid zoo wel, als welstandigheid, zouden deze gestrekt hebben. Slechts twee Afdeelingen komen ons als rustpunten voor. De eerste, tot bl. 100, voert ten opschrift: Beza's jeugd en jongelingswerkzaamheden tot aan zijne deelneming in de Fransche Godsdiensttwisten, 1519-1563. En de tweede: Beza als Hoofdpersoon in de twisten over den Godsdienst in Frankrijk, loopende tot bl. 314; waarbij een Aanhangsel, behelzende de eerste Elegie der zoogenaamde Poëmata Juvenilia van beza, en diens gedachten over de Komeet in de Cassiopeia 1572, alsmede beza's Troostzang aan lectius, over den dood zijner Vrouwe, dien hij in zijn 69ste jaar vervaardigde, en in de Leydschc uitgave niet gevonden wordt.
Beza leeren wij, bovenal in zijne jengd, als Latijnsch Dichter kennen, en als aan hofvermaken een geruimen tijd overgegeven, doch van eenige beschuldigingen vrijgesproken, of dezelve verzacht. Vroegtijds had hij aan de Leer der Hervormeren kennis gekregen. De kennis aan en de verkeering met kalvyn bewogen hem, om zijne talenten ten nutte der nieuwe Kerk te besteden; in welke arbeid wij hem vervolgens aantreffen. De Kerkgeschillen van dien tijd worden vermeld en uit de op den titel aangeduide Handschriften toegelicht. Niet altoos is de Schrijver de Advocaat van beza. Schoon hij diens Werkje over het Ketterdooden in den verschoonlijksten dag plaatst, zou daarop veel te zeggen vallen: veel is er, met regt, voorlang op aangemerkt. Meer berispelijks vindt de Schrijver in beza's gedrag en schrijfwijze tegen den verdraagzamen castalio. - Dan wij zouden te lang worden, indien wij ons tot de opgave van bijzonderheden begaven. Wij

{==592==} {>>pagina-aanduiding<<}
schrijven eene opsomming, in het laatst der eerste Afdeeling voorkomende, hier te neder, als een algemeen overzigt opleverende. ‘Op de door kalvyn te Geneve opgerigte Akademie bekleedde beza den post van Rector, onderwees nevens kalvyn de Godgeleerdheid, en nam, spoedig daarop, ook nog eene Predikantsplaats op zich. Zijne werkzaamheid, zijne onvermoeide vlijt als Schrijver, met welke hij zich, ten aanzien van den tekst des Nieuwen Testaments, vele, hoewel niet altijd even gelukkig geslaagde, moeite gaf; zijn roem als Leeraar, Raadgever der uit alle deelen van Europa toegevloeide Studenten, zijne groote welsprekendheid op den kansel, zouden alleen voldoende zijn, om zijnen somtijds ongematigden ijver te verontschuldigen, zoo hij ook niet na den dood van kalvyn aan de spitse der Hervormde Kerk gebleven ware, en alzoo ook die omslagtige brieswisseling, dien last van ongewone bezigheden, die zorg voor den Franschen oorlog, die besturing der onderhandelingen met de Lutherschen en Katholijken, als eene erfenis van zijnen Vriend bekomen had. Ja, de laster moet verstommen, en wij verbaasd staan, wanneer wij zien, dat hij, zoo overkropt door bezigheden, zoo onafgebroken werkzaam, zich zoo gelijk blijven kon, en gedurende eene halve eeuw aan zijne verbitterdste vijanden zich zoo weinig bloot gaf, dat zij altijd tot de gedichten zijner jeugd, of tot de heftigste uitdrukkingen uit later gewisselde twistschriften, de toevlugt moesten nemen, om slechts een verwijt te vinden.
Hoe edel en zuiver beza's ijver voor wetenschappen en Godsdienst was, bewees hij als Rector der Akademie, als oud man, die op zijne laurieren had kunnen rusten, wiens roem door niets kon vermeerderd worden. In het jaar 1580-1590 had de in de nabijheid gevoerde oorlog, die den handel stoorde, en herhaalde aanvallen der pest, den kleinen Staat zoo zeer achteruit gezet, dat de uitputting der Staatskas den Raad noodzaakte eersteenige Hoogleeraars te ontslaan, en vervolgens het Hoogleeraarambt in de Hebreeuwsche en Grieksche talen, gelijk ook dat der Regtsgeleerdheid en Wijsgeerte, geheel af te schaffen. Thans trad beza alleen voor allen op. Hij hield niet alleen zijne voorlezingen, voor welke men hem niet meer betalen kon, ook zonder betaling, nog steeds voort, maar nam ook het werk der openstaande plaatsen gaarn en gewillig op zich. Dezen last droeg hij zoo lang, tot dat hij uit Engeland, waar hij, omstreeks dezen tijd, aan de

{==593==} {>>pagina-aanduiding<<}
Akademie van Cambridge zijn' kostbaren Codex der Evangelien schonk, eene aanzienlijke ondersteuning in geld voor zijne Akademie ontving, waardoor de Raad werd in staat gesteld, om de plaatsen, die hij tot dusverre vervuld had, weder door nieuwe Leeraars te bezetten.’
Voorts merkt de Levensbeschrijver op, dat beza zich aan het vervaardigen van twistschriften overgaf, doch in dezelve aan zijne luim zoo zeer toegaf, dat hij dikwerf, in plaats van waar vernuft, platte scherts in eene heilige zaak gebruikte; en reeds de titels der geschriften ergerden de besten onder zijne vrienden. Hij begreep dit zelf, en liet, in latere uitgaven, die plaatsen weg, door welke de vorige waren ontsierd geworden.
Deze Afdeeling wordt besloten met gewagmaking van zijne Fransche Psalmberijming. De roem, dien beza als Dichter en Godgeleerde verwierf, was het ook, die hem in de Fransche zaken mengde; wijl hij bij de Grooten, die in Frankrijk de Hervorming begunstigden, bekend raakte, en dezen spoedig zagen, dat deze Godgeleerde geen ongeschikt Hoveling was.
In de tweede Afdeeling treffen wij beza aan als Hoofdpersoon in de twisten over den Godsdienst in Frankrijk. Eene korte voorloopige beschrijving van de gesteldheid des Hofs, en der heerschende partijen in Staatkunde en Godsdienst, opent dit tooneel, waarop beza, de bekwame en moedige beza, eene gevaarvolle hoofdrol speelde: gevaarvolle reizen, zamenkomsten, twistgesprekken, afgebroken, weder aangeknoopt, met beleid en veinzerij gevoerd. Welk eene rol catharina de medicis daar in speelde (*), wordt hier ontvouwd, als ook het gedrag harer mede- en tegenstanders. Wij kunnen zelfs de hoofdgebeurtenissen, zonder te lang te worden, niet aanstippen.
Beza, toen het tot een bloedvergieten in den Burgerkrijg kwam, deelde in dit lijden, en zocht den moed, onder de gevaren des doods, door zijne stem te doen opwakkeren. Hij liet zich op de gevaarlijkste plaatsen vinden,

{==594==} {>>pagina-aanduiding<<}
ontwierp de manifesten, predikte vóór het gevecht, en troostte na hetzelve de gewonden.
Na het stillen des storms in Frankrijk, keerde beza weder naar het vreedzaam Geneve, waar hij, bij kalvyn's dood, zwarigheden van eenen anderen aard ontmoette. Wij kunnen niet voorbij, hiervan eene door hemzelven gegevene schets op te hangen. De arbeid van den eersten Leeraar te Geneve maalt hij in dezer voege af: ‘De eene week na de andere, dagelijks voor eene vergadering, die geen woord onopgemerkt laat, enkel voor lieden, die het verstaan, een voorstel te doen; driemaal in elke week, voor een schitterend gehoor, de Heilige Schrift te verklaren; alle weken eens, in eene openlijke vergadering, waar elk regt van spreken heeft en tegenwerpingen kan maken, over eene opgegevene plaats der Heilige Schrift te disputeren; alle maanden een openlijk dispuut te houden; in den Kerkeraad te zitten, de kerkelijke belangen te onderzoeken, twistgedingen te beslechten, de stemmen der bijzitters op te nemen, volgens hunne meening, den eenen te bestraffen, den anderen te vertroosten, eenen derden, zoo het noodig is, uit de kerk te zetten. Daarbij geen wetgevend gezag, geen overwigt over de anderen te bezitten, en alrijd zijnen Ambtgenooten, die ook even zoo veel last hebben, gelijk te zijn.’ - Werkzaamheden naar buiten, briefwisselingen zonder tal, de Kerkelijke zaken betreffende, hielden den Opvolger van kalvyn bezig, en staag vond hij zich in Kerkgeschilvoeringen ingewikkeld.
‘Dat beza,’ gelijk zijn Levensbeschrijver opmerkt, ‘zich niet met noodgeschillen vergenoegde, maar vrijwillig nieuwe opzocht, zulks moet men uit de menschelijke natuur, en uit de prikkelbaarheid en ligtgeraaktheid, welke een eeuwigdurende strijd, onder den last van bezigheden gevoerd, verwekken moet, verklaren. Beza intusschen was niet vervolgziek uit heerschzucht, maar omdat zijn hart, te eenemaal vervuld met gevoelens van zuivere Godsvrucht, de gedachte niet kon dulden, dat iemand datgene, wat hij zoo gelukbevorderend vond, anderen ontrooven zou.’
Dit nogtans kan, zelfs volgens schlosser, hem niet van berisping vrijwaren in zijn gedrag omtrent ochino en castalio. In gunstiger licht plaatst hij hem, de nieuw ontstane scheuringen in Polen vermeldende. - Terwijl beza in verren lande zich bevlijtigde om de eenheid

{==595==} {>>pagina-aanduiding<<}
zijner Kerke te bewaren, hielden dringende zorgen te huis en in Frankrijk hem bezig; daar oorlog, pest en inwendige geschillen het noodig maakten, dat hij al zijn gezag besteedde, om de eenheid der leere en der tucht, van welke het uitwendig bestaan der Kerke afhing, te bewaren, en het ongeluk zijner Geloofsgenooten te verzachten. Dit alles moet ons den werkzamen en volijverigen Man vaak hoogst doen bewonderen. Zijn Brief na den dood der Koningin van Navarre aan haren Zoon hendrik IV is treffend en menschkundig; zijn gedrag na den Bartholomeus-nacht menschlievend omtrent de bezorging der gevlugte Leeraren: moed bezielde hem tot krijgshaftige tegenweer. - Nieuwe Kerkgeschillen hielden hem na den Vrede onledig, waarin hij weder eene door hemzelven wel eens gewraakte heftigheid en onvoegelijkheid in uitdrukkingen beging. - De twist met de Lutherschen over het Avondmaal hield hem lang bezig.
Bekend, maar opmerkelijk, is het, dat beza altoos met Koning hendrik IV in verstandhouding bleef; diens overgang tot den Katholijken Godsdienst als een stap van noodzakelijkheid beschouwende, die de wonden van het verdeelde Frankrijk zou kunnen genezen. Met den Marquis de rosny, naderhand de Hertog van sully, hield beza briefwisseling; door dezen trachtte beza het beste voor het Rijk, en teffens het heil des Konings, te bevorderen. Opmerkelijk zijn eenige punten, op welke hij sully verzocht te letten, ontleend uit een MS. Goth., met beza's eigen hand geschreven.
Aandoenlijk is beza's aanspraak aan Koning hendrik, toen hij in hoogen ouderdom gelegenheid vond dien te ontmoeten, en het antwoord van dien Vorst voor hem zoo vereerend als karaktermatig. Sully, de verdienstelijke sully, komt er in voor, als de tusschenspraak om de verzochte vergunning te verwerven. - ‘Bij dit alles,’ zegt de Koning, ‘moet hij, die u aan mij voorgesteld heeft, en die u zoo zeer bemint, u tot voorspraak dienen. Spreek met hem over 't geen gij begeert, en het moet al zeer moeijelijk zijn, wanneer hij het voor u niet verwerft.’ - Het verzoek was de slechting van het Fort St. Catharina geweest. Zoo ras de Koning het veroverd had, deed sully de bolwerken springen, en hendrik gaf aan die van Geneve vrijheid om 't zelve te slechten.
De Koning wilde, na een lang gesprek, dat beza hem eenig gunstbewijs zou vragen. ‘Voor mij, Sire!’ ant-
{==596==} {>>pagina-aanduiding<<}
woordde beza, ‘verzoek ik niets, dan alleen van god, dat Hij uwe Majesteit, die bestemd schijnt om aan Frankrijk vrede en geluk te schenken, een lang leven verleene, opdat uwe Majesteit alle de Volken, aan uwen schepter onderworpen, met den gewenschten Vrede mag verblijden. Alleen voor de Hervormde Kerken, die tot hiertoe de voordeelen van het Godsdienst-Edict nog niet hebben kunnen genieten, bidde ik uwe Majesteit, dat hij derzelve in gunste gedachtig zij.’ - Die van Lyon hadden beza om zijne voorspraak verzocht: de Koning omhelsde den Grijsaard met hartelijkheid, stond hem zijn verzoek toe, bijzonder voor de Lyonnezen, en liet hem Koninklijk begiftigd vertrekken. Het Geldgeschenk kwam den lang aan bekrompenheid gewonen Grijsaard zeer te stade.
Beza's gedrag, ook omtrent de Katholijken, te dezen tijde, deed de Fanatieken onder de Hervormden schreeuwen, dat hij tot het Pausdom was overgegaan.
Wij hebben genoeg bijgebragt, om te doen zien, dat dit Werk eene belangrijke Bijdrage is tot de Geschiedenis der Hervorming. - De Vertaling is ons redelijk bevallen. Het nazien der proeven, bovenal in de Latijnsche aanhalingen, zou naauwkeuriger hebben kunnen wezen.





Cinna, Treurspel, (na(ar) Corneille) door Mr. Wm. Bilderdijk. En Ifigenia in Aulis, Treurspel, (na(ar) Racine) door Vr. Katharine Wilhelmine Bilderdijk. Te Amsterdam, bij Immerzeel en Comp. In gr. 8vo. Te zamen, buiten het Voorwerk, 214 bl.

Gaarne erkennen wij, dat de verschijning van dit derde Deel dezer Treurspelen ons eene zeer aangename verrassing heeft veroorzaakt: daar toch de Heer bilderdijk ons bevorens geene hoop gaf, dat hij na zijnen Kormak ons Tooneel met eenig nieuw voortbrengsel zoude verrijken. Wij zijn dezen arbeid, blijkens het Voorberigt, aan den Koning verschuldigd. Zijne Majesteit vorderde van den Dichter eene nieuwe vertaling van corneille's meesterstuk, Cinna, en het was den Heere bilderdijk een lust te gehoorzamen.
En, inderdaad, men mag deze vertaling, of liever navolging, als eene wezenlijke aanwinst voor ons Nationaal Tooneel beschouwen. De arbeid van het Genootschap: Nil volentibus arduum, hoe zeer ook in velerlei opzigten niet van verdiensten ontbloot, liet nog veel te wenschen over. Het

{==597==} {>>pagina-aanduiding<<}
oorspronkelijk Fransche Stuk, over welks hooge waardij bij alle kunstkenners slechts ééne stem is, was dubbel waardig, dat een Man, als bilderdijk, zijn voortreffelijk kunstvermogen aan hetzelve besteedde. Wij hebben het altijd aangemerkt als een schitterend sieraad van het Fransche Tooneel en het meesterstuk van den grooten corneille. Desniettemin heeft ook dit meesterwerk, gelijk alle menschelijke arbeid, zijne gebreken. Met de aanmerkingen van den Hr. bilderdijk, in het Voorberigt ter neder gesteld, kunnen wij ons, te dezen aanzien, doorgaans wel vereenigen; schoon wij met hem in gevoelen verschillen nopens de voorspelling van Livia, in het slot van het laatste Bedrijf voorkomende. In onze oogen is deze voorspelling, wat ook de Hr. bilderdijk ten voordeele daarvan hebbe aangevoerd, een hors d'oeuvre, dat hier niet behoort, en wij ontkennen, dat derzelver weglating den Aanschouwer onbevredigd naar huis zendt. Deze heeft met het problema: of Augustus (in het vervolg) veilig zal heerschen, of omkomen? niets te maken. Ook kan hetzelve, uit zijnen aard, nimmer opgelost worden, daar toch de voorzegging van Livia niet zeker, niet onfeilbaar is. Naar ons inzien is het onderwerp van het Stuk geen ander, dan de zamenzwering van Cinna met de zijnen, aangestookt en gedreven door eene wraakzuchtige Vrouw, de ontdekking van die zamenzwering door Augustus, en de grootmoedigheid van den laatsten, door niet slechts de hoofden der zamenzwering vergiffenis te schenken, maar zich volkomen met hen te verzoenen. De goedertierenheid (*) van Augustus treft ons in het gansche Stuk het meest. Die goedertierenheid te bewonderen en in opgetogenheid over dezelve den Schouwburg te verlaten - dit moet als het hoogste doel van dit Treurspel worden aangemerkt, en in dien zin zeggen wij met den Heer bilderdijk, dat het niet Emilia, maar Augustus is, waaraan onze ziel hangt. Wat nu het lot van Augustus in het vervolg zal wezen, gaat ons op dien oogenblik niet aan. Wij zien niets anders, dan den vergevenden Augustus; wij zijn geheel met den grootmoedigen Man ingenomen; wij eerbiedigen in hem het Goddelijk vermogen van meester over zijne driften te zijn, en zijne grootste vijanden niet alleen te kunnen vergeven, maar zich met dezelve te verzoenen, hun zijne vriendschap te schenken. Het Je suis maitre de moi.... Soyons amis, Cinna! vervult ons zoo geheel met eerbied en bewondering jegens den grootmoedi-
{==598==} {>>pagina-aanduiding<<}
gen Vorst, dat wij voor de voorspelling van Livia geene ooren hebben, dat dezelve ons veeleer verhindert, om aan den bruisenden stroom van een hoogst aangenaam gevoel den vrijen loop te laten. Maar genoeg!
De vertaling van dit Treurspel is, over het geheel genomen, in den trant van bilderdijk, dat is, meer navolging dan vertaling, juist zoo als iedere vertaling, zal zij niet slaafsch, stijf en gedrongen wezen, behoort te zijn, zonder dat echter de ware geest van corneille door het werk van bilderdijk is verloren geraakt.
Bijna overal, waar wij het oorspronkelijke met deze navolging vergeleken hebben, hebben wij tevens de groote moeijelijkheid, om dit Stuk getrouw, en met al de kracht en den nadruk van het oorspronkelijke, in vloeijende Nederduitsche verzen over te brengen, ondervonden, en meermalen gelegenheid gehad, om de kunst van bilderdijk te bewonderen.
Hier en daar echter (wij mogen het niet ontveinzen) hebben wij ook leemten aangetroffen en een aantal zwakke plaatsen, die bij de overbrenging niet weinig hebben verloren. Wij zullen hiervan eenige weinige voorbeelden opgeven; het onnoodig achtende, alles, wat wij onder het lezen hadden aangeteekend, hier te vermelden: daar de Dichter zelf zonder twijfel beter, dan iemand anders, het onvolkomene van zijnen arbeid gevoelt, en alle de zwakheden, in ons oog, slechts kleine vlekken zijn, welke, schoon hinderlijk voor hem, die met het Fransche Treurspel in de hand deze vertaling leest, het geheel in geenen deele ontluisteren.
Wat nu onze voorbeelden betreft - in het eerste Tooneel van het eerste Bedrijf lezen wij:

‘Hier zwichten is uw roem; verwinnen u onwaardig.’ 

Dit onwaardig komt ons eenigzins flaauw voor: daar de tegenoverstelling van roem en schande ganschelijk is verloren gegaan. Corneille zegt:

‘Lui ceder c'est ta gloire, et le vaincre ta honte.’ 

De regel:

‘Je demeure toujours la fille d'un proscrit.’ 

zet de Hr. bilderdijk dus over:

‘Ik blijf de dochter toch van een' verbanneling.’ 

Wij twijfelen echter, of het denkbeeld van proscrit hie ter plaatse wel genoegzaam door verbanneling wordt uitget drukt. Een proscrit was toch in dien tijd iemand, die

{==599==} {>>pagina-aanduiding<<}
op de bloedlijst stond aangeteekend. Vogelvrijverklaarde zou misschien hier gepaster zijn.

‘Gij werpt hem op de klip, waarop hij schipbreuk lijde’ 

geeft ons het denkbeeld niet van het Fransche; dat meer zegt:

‘Combien à cet écueil se sont déjà brisés!’ 

In het verslag, dat Cinna van den staat der zamenzwering, in het derde Tooneel van het eerste Bedrijf, aan Emilia geeft, en welk verslag wij voor een der schoonste gedeelten houden in bilderdijk's vertaling, zijn ons mede zwak voorgekomen de regels:

‘Nu met Antonius vereenigd, dan verdeeld, 
Wat moedwil, wat geweld heeft hij niet uitgespeeld!’ 

Corneille zegt:

‘Tantôt ami d' Antoine, et tantôt ennemi, 
Et jamais insolent ni cruel à demi!’ 

Behalve dat men, onzes erachtens, niet wel kan zeggen: ‘met iemand verdeeld zijn,’ drukt deze verdeeldheid nog geene vijandschap uit; terwijl dat uitgespeeld hier alleen door den dwang van het rijm schijnt geplaatst te wezen. Beter nog zou dan, naar ons oordeel, deze regel dus gesteld zijn:

‘Wat rol van wreeden moord heeft hij niet uitgespeeld!’ 

Eindelijk moeten wij nog als eene ten hoogste zwakke plaats vermelden de vertaling van de overheerlijke woorden van Augustus, wanneer deze vergeving en verzoening aan Cinna aanbiedt. Bilderdijk heeft twee regels noodig gehad, om den eenen krachtigen regel van corneille uit te drukken. In het Fransch is het:

‘Soyons amis, Cinna; c'est moi qui t' en convie:’ 

en in het Nederduitsch:

‘Treed, treed vrijmoedig toe, en Cinna, zijn wij vrinden! 
Ik ben het, die 't verlang; gij, laat me u vaardig vinden.’ 

Hoe veel is hier niet verloren gegaan!
Wij zouden deze voorbeelden nog aanmerkelijk kunnen vermeerderen; doch wij wilden slechts eene enkele proeve geven, en, wij herhalen het, het geheel is uitmuntend en bilderdijk waardig.
Om een staal te geven van bilderdijk's meesterlijke kunst van navolgen, en den Lezer, die het Fransch magtig is, in

{==600==} {>>pagina-aanduiding<<}
staat te stellen om zelf te oordeelen, zouden wij gaarne de moeite doen eenige regels uit het Stuk van corneille over te schrijven en er bilderdijk's vertaling op laten volgen. Wij hadden hiertoe een gedeelte uit het reeds gemelde verslag, dat Cinna van zijne verrigtingen en de gesteldheid der zamenzwering aan Emilia geeft, gekozen, en durven voorshands verzekeren, dat vele Lezers met ons van gevoelen zijn zouden, dat de vertaling hier en daar het oorspronkelijke overtreft: dan wij werden wederhouden door ons bestek.
Mevrouw bilderdijk, die aan de zijde van haren Echtgenoot en met hem de Goddelijke Dichtkunst op eene gelukkige wijze beoefent, en ous in de Elfride reeds een uitmuntend blijk van hare bekwaamheid in het vak van Tooneelpoëzij gegeven heeft, onthaalt ons hier op eene vertaling van racine's Iphigenie. Wij hebben dit Stuk met een doorgaand genoegen gelezen, en dikwijls de kunst dezer begaafde Vrouw bewonderd. Men zegge niet: het is slechts eene vertaling. Die dus oordeelen, doen zich als zeer onbevoegde Regters kennen. Bij ons staat het vast, dat de overbrenging van een Fransch Treurspel, inzonderheld van corneille of racine, in goede Hollandsche verzen, zoodanig, dat het wezen - het eigendommelijke van het oorspronkelijke behouden wordt, een werk is, dat alleen met goed gevolg kan ondernomen worden door den genen, die, buiten de noodzakelijke vereischten van eene grondige en volledige kennis der beide talen en van meer dan gewone bedrevenheid in het werktuigelijke der poëzij, geboren en geoefend Dichter is.
Hoewel wij deze vertaling, uit hoofde van de vloeijende versificatie en onderscheidene schoonheden van detail, met volle ruimte kunnen aanprijzen, noopt ons echter de waarheidsliefde, te verklaren, dat wij dezen arbeid onzer voortreffelijke Dichteresse beneden dien van haren Echtgenoot rangschikken. In den Cinna van bilderdijk ontdekt men meer de meesterhand, dan in de vertaling van Iphigenie. De verzen van bilderdijk zijn doorgaans krachtiger en meer gespierd dan die van zijne Gade. De Dichteres is meermalen gedwongen geweest, om door omschrijvingen en het inlasschen van neven-denkbeelden, welke in het oorspronkelijke niet gevonden worden, de meening van racine uit te drukken, waardoor de vertaling op enkele plaatsen zwak en slepend wordt; die ook, over het geheel genomen, geene naauwkeurige en strenge vergelijking met het oorspronkelijke kan lijden. Wij zullen dit door het mededeelen van eene en andere aanmerking, door ons onder het lezen gemaakt, trachten duidelijk te maken, en bepalen ons te dien einde slechts tot het begin van het Stuk, om te toonen, dat wij niet angstvallig naar gebreken gezocht hebben.

{==601==} {>>pagina-aanduiding<<}

In het eerste Tooneel van het eerste Bedrijf heeft de Dichteres den fraaijen regel van racine:

‘Mais tout dort, et l'armée, et les vents, et Neptune.’ 

dus overgebragt:

‘Maar alles rust; het heir, de baren, en de winden!’ 

Behalve dat hier de herhaling van et, dat in het Fransch, volgens ons oordeel, bijzonder werkt, is verloren gegaan, begrijpen wij niet, waarom de Dichteres het Fransche dort niet liever door slaapt overgezet en den eigen naam van Neptunus niet behouden hebbe.
Eenige regels verder lezen wij ‘bestemt’ voor ‘bestemd’ en ‘bedeelt’ voor ‘bedeeld’, zijnde taalfouten, welke in zulk een Stuk behoorden vermijd te worden. Ook komt het ons voor, dat men in onze taal niet kan zeggen: ‘bedeeld van aanzien en vermogen;’ maar wel: ‘bedeeld van de Goden, van het Lot met aanzien en vermogen.’
In hetzelfde eerste Tooneel worden de regels:

‘Quelle gloire, Seigneur, quels triomphes egalent 
Le spectacle pompeux que ces bords vous etalent,’ 

dus vertaald:

‘Wat glorie, ô mijn Vorst! wat schittrend zegeteeken 
Haalt bij de stevenpracht, gehavend aan dees kust?’ 

Schoon het woord gehavend in dezen zin taalkundig kan verdedigd worden, is het toch niet zeer gebruikelijk en hechten wij er gewoonlijk eene andere beteekenis aan. Daarenboven hebben de Fransche regels veel in de overzetting verloren. Spectacle pompeux door stevenpracht te vertolken, komt ons zwak voor, vooral daar in den naastvolgenden regel weder van kielen gesproken wordt.
Voorts zegt de Dichteres:

‘Ons leven, onze dood staat in der Goden macht.’ 

Men zegt wel, dat ons leven in de magt der Goden is; maar de bijvoeging van onze dood drukt niets uit. Racine heeft:

‘Les dieux sont de nos jours les maitres souverains.’ 

Een weinig verder heeft de Dichteres de trotsche taal van Achilles tot ware grootspraak gemaakt, door Achilles alleen van zichzelven te doen spreken, daar hij bij racine van de hulp van Patroclus gewaagt. In de vertaling heet het:

{==602==} {>>pagina-aanduiding<<}


‘En zoo mijn arm alleen de Grieken wreken moest, 
Ik vloog en keerde niet, of Troje waar verwoest.’ 

En in het oorspronkelijke:

‘Et quand moi seul enfin il faudroit l'assiéger, 
Patrocle et moi, Seigneur, nous irons vous venger.’ 

De regel:

‘Voor mij, wat wensche ik dan, ten zij uw spoor te drukken.’ 

heeft ons mede niet bevallen. In het Fransch is het:

‘Je n'aspire en effet qu'à l'honneur de vous suivre.’ 

Wij zouden denzelven liever dus vertaald hebben:

‘En mij bekoort slechts de eer uw helden-spoor te drukken.’ 

Vervolgens brengt Mevrouw bilderdijk de regels van racine:

‘Seigneur, vous entendez. Quelque prix qu'il en coute, 
Il veut voler à Troie et poursuivre sa route.’ 

dus over:

‘Gij ziet, gij hoort het, Vorst. Van ongeduld aan 't branden, 
Tot welk een prijs het zij, hij wil de Trooische stranden.’ 

Om niet te zeggen, dat het: van ongeduld aan 't branden, in het Fransch niet gevonden wordt, leveren de woorden: hij wil de Trooische stranden, naar ons oordeel, geenen zin op.

Wijders zijn de regels:

‘Gardez vous de reduire un peuple furieux, 
Seigneur, à prononcer entre vous et les dieux!’ 

uitmuntend vertaald door:

‘Wacht, wacht u! stel geen Volk, wiens (welks) drift (ten toppunt klom, 
Tot rechter tusschen u en 't grimmig Godendom!’ 

Doch hetgeen hierop volgt, is, naar ons inzien, gebrekkig overgebragt, en somtijds zelfs niet eens getrouw. Wie toch vindt in de regels:

‘Die stad bij stad vermaande om de eeden voor te staan, 
Door wie Heleen beminde, aan heur' Gemaal gedaan, 
Om, wat vermeetle hand zijn Echtkoets mocht belagen, 
Te vliegen tot een wraak, die 't aardrijk zou vertzagen. 
Ja, zoo de liefde ons toen door zulk een eed verbond, 
Wij staven 't thands om u, om geen geheelde wond.’ enz. 


{==603==} {>>pagina-aanduiding<<}

Wie, zeggen wij, vindt in deze regels een getrouw afdruksel van het volgend Fransche?

‘Et qui de ville en ville attestiez les serments 
Que d'Hélene autrefois firent tous les amants, 
Quand presque tous les Grecs, rivaux de votre frere, 
La demandoient en foule à Tyndare son pere? 
De quelque heureux époux que l'on dût faire choix, 
Nous jurâmes dès-lors de defendre ses droits; 
Et, si quelque insolent lui voloit sa conquête, 
Nos mains du ravisseur lui promirent la têtc. 
Mais sans vous, ce serment que l'amour a dicté, 
Libres de cet amour, l' aurions-nous respecté?’ &c. 

De uitdrukking geregend komt ons in den regel:

‘Ter overmaat dier gunst u over 't hoofd geregend,’ 

ten uiterste gedwongen voor, en slechts gebruikt, om een rijmwoord op gezegend te hebben.
Eindelijk is de regt schoone taal, die racine Ulysses in den mond legt, beginnende met de woorden:

‘Je suis pere, Seigneur, et foible comme un autre:’ 

zeer goed overgebragt. Alleen heeft de dichterlijke en schilderachtige regel van den Franschman:

‘Voyez tout l'Hellespont blanchissant sous nos rames,’ 

in de Hollandsche vertaling:

‘Zie heel den Hellespont bedekt met onze kielen,’ 

al het dichterlijke - al het schilderachtige verloren. Hoe voortreffelijk is niet dat: blanchissant sous nos rames! en hoe prozaisch dat: bedekt met onze kielen!
Onder de fraaiste brokken, welke wij in deze vertaling hebben aangetroffen, behoort het eerste Tooneel van het tweede Bedrijf, waar Erifilé hare liefde voor Achilles aan Doris openbaart, - een onderwerp, dat bijzonder geschikt is, om door eene vrouwenhand bewerkt te worden. Met moeite wederhouden wij ons, om een gedeelte uit dit treffend Tooneel af te schrijven.
In weêrwil van de onderscheidene aanmerkingen, die wij op beide deze Stukken, vooral op de vertaling van Iphigenie, hebben, lijdt het, onzes erachtens, geenen twijfel, of zij kunnen met luister ten Tooneele gevoerd worden. Mogt de dag spoedig aanbreken, waarop deze met de overige Stukken van den Heer en Vrouwe bilderdijk, met name Willem van Holland, Kormak en Elfride, nevens andere verdienstelijke

{==604==} {>>pagina-aanduiding<<}
Vaderlandsche voortbrengselen, als sieraden van ons Nationaal Tooneel wierden beschouwd, - waarop zij de kunstvernielende hedendaagsche Drama's van Franschen en Duitschen oorsprong, die alleen in een' verbasterden smaak bescherming en aanmoediging vinden, voor altijd verdrongen!
Heil iederen Kunstenaar, iedere Kunstenaresse, die medewerkt, om de nevelen te verdrijven, welke alsnog de komst van dat heilrijk licht vertragen!





Gedichten van Vrouwe A.C. Meerman, geboren Mollerus. Te Amsterdam en in den Haag, bij de Gebroeders van Cleef. 1810. In gr. 8vo. 192 Bl.

Een Bundel Gedichten, tot welker uitgave sedert lang beslooten was, ofschoon de meesten zich in dit of het vorig jaar dagteekenen. Trouwens eene Dame, welker talent voor de Dichtkunst algemeen bekend is door hare (ook hier weder medegedeelde) gedichten tot hare reize betrekkelijk, geplaatst in het zesde Deel der Berigten omtrent het Noorden en Noord-Oosten van Europa, de reis- en echt-genoote daarenboven van den Directeur van Kunsten en Wetenschappen, mag zich, zoo iemand, van het nonum prematur in annum, ten aanzien der vruchten van haren geest, wel ontslagen rekenen. En wilde iemand de innerlijke waarde van deze stukken betwijfelen, en tracht hij zijn ongunstig gevoelen in omloop te brengen, dan maakt hij zich, welligt niet zonder grond, bij ons en velen verdacht, van te willen medewerken tot de terugkomst eener ijzeren of looden eeuw. Ingevolge het Voorberigt staat het intusschen iemand volkomen vrij in zijn oordeelvelling over Poësie van veele zijner Landgenooten te verschillen; en hetgeen wij hier boven ter neder stelden, moet alzoo ook geenszins het oordeel van eenigen Lezer aan banden leggen. Hiertoe verklaren wij ons geheel onbevoegd; integendeel, wij geven gaarne eene proeve, echter niet zoo zeer opdat men daaraan de waarde van dezen bundel, als wel opdat onze Lezer daaraan zijnen echten kunstsmaak beproeven zou. Wij nemen het Gedicht op het Gerstenwater, daar ons bestek eene meer uitgebreide proeve verbiedt.

Gerstendrank, beminlijk vocht, 
Dat mij arme laaven mogt, 
Hemelgift voor kranken! 
'k Zal u eeuwig danken. 
ô Hoe vaak stond koelend zweet 
Op uw lieven wenk gereed, 

{==605==} {>>pagina-aanduiding<<}

Voelde ik 't bloed weêr zachter vloeijen, 
En door de fluweelen hand 
Van den zagten slaap mij boeijen, 
Op het rustloos ledikant! 
Gij, gij hebt mij menig nacht, 
Kermend, klaagend doorgebracht, 
't Zwakke ligchaam opgericht, 
En hersteld in evenwicht. 
Laat de gerst dan bij de hut 
Kiemen, tot der armen stut; 
Laaten bij paleizen 
Haare halmen rijzen: 
Want voor koning en voor slaaf 
Zijt ge, ô vocht, een hemelgaaf. 
Zo bij 't sap van 't suikerriet, 
U de rijke in wijn geniet, 
Blijft ge ook, minder frisch en zoet, 
Even nuttig, even goed. 
ô Als ginds die schaamle man 
Niet meer ploegen, zaaijen kan, 
Maar op 't stroo, voor hem gedekt, 
Kwijnende ligt uitgestrekt: 
Zijt hem dan, gezonde drank, 
Steeds tot laaffenis en dank: 
Door de kracht van 't gerstgewas 
Nadert zijn herstelling ras; 
Zal hij, schoon met zorgen, 
Van den vroegen morgen, 
't Onderhoud weêr noestig winnen; 
Zingend zal weêr 't vrouwtje spinnen, 
Wijl de kindren, om heur schoot, 
Vrolijk beedlen om wat brood; 
Spade, ploeg, en vlasch en spoel, 
En der kleinen druk gewoel 
Doen de hut op nieuw herleeven; 
Vader, man, te rug gegeeven 
Aan 't behoeftig huisgezin, 
Juicht de trouw, de kindermin. 
Gerstendrank, beminlijk vocht, 
Dat mij arme laaven mogt, 
Hemelgift voor kranken, 
'k Wil u eeuwig danken. 

Vuren, 26 van Hooijmaand 1808.






{==606==} {>>pagina-aanduiding<<}

's Werelds Bedrog, of het zedelijk Blanketsel, Hekeldicht, door A.L. Barbaz; voorgelezen in de Maatschappij: Felix Meritis, den 25sten van Wijnmaand, 1809. Te Amsterdam, bij A.A. Koning en B. Uylenbroek. 1810. In gr. 8vo. 32 Bl.

Dit Dichtstuk is tamelijk gelijk aan de overige produkten van den Heer barbaz. 's Mans trant, smaak, versbouw en wijze van behandeling zijn genoegzaam bekend: zoo dat wij er niet veel van behoeven te zeggen. Het is niet beter, ook niet gebrekkiger, dan vele andere Stukken van den vlijtigen Schrijver. Men treft er eenige goede, ook eenige slechte verzen in aan, en als men het in den rang der middelmatige Gedichten plaatst, doet men het zeker geen onregt.
Tot een staaltje diene het volgende:

‘Bekomren zich die liên om juistgeschikt tafreel, 
Om eigenäartigheid van stijl en woordkeuz'? zullen 
Ooit vaerzen, glad en rond, dier lieden wensch vervullen? 

(Vast niet. Volgens 's Dichters redenering zijn deze lieden in het geheel niet gesteld op gladheid en rondheid. Hoe zou dan dezer lieden wensch kunnen vervuld worden, daar zijlicden in dit opzigt in het geheel geene wenschen hebben? Zoo de Dichter de aangehaalde verzen ook glad en rond heeft willen maken, twijfelen wij er zeer aan, of zijn Ed. daarin zijnen wensch ook wel vervuld hebbe gekregen.)

‘Toch niet! dit zij het deel der middenmatigheid; 

(Een sober deel voorwaar, wanneer de overige vereischten ontbreken. En was het haar nog maar altijd beschoren!)

‘Eene ingebeelde vlugt is alles wat hén vleit, 

(Barbaz zal toch wel niet willen, dat die lieden wezenlijk zouden vliegen?)

Is 't wezen van de kunst, in hun begoogchelde oogen; 
Racines treurspelstijl, Van Merkens dichtvermogen, 
Is, voor hun oor, te plat (NB. Een vermogen, te plat voor het oor!) en de arme Feitama 
Verdient niet dat men acht op zijne rijmen sla! 
Maar Shakspears wild vernuft en Schillers herssenschimmen 
Doen billijk hunnen roem tot aan 't gestarnte klimmen! 
Dát is het dichterlijke en 't waar' verheven schoon! 
Dát, en nog doller zelfs, verwerve alléén de kroon!’ 


{==607==} {>>pagina-aanduiding<<}

Wij waren eerst voornemens, om den Heer barbaz over dat schelden en razen op shakespeare en schiller, dat thans mode schijnt te worden, eens regt ernstig te onderhouden, en hem onder het oog te brengen, dat men zekeren grooten Dichter (daar dit schelden en razen toch niets anders, dan napraterij is) wel in deszelfs schoonheden, maar niet in deszelfs gebreken behoort na te volgen ... Doch wij lazen 's mans aanmerking, in proza, op deze plaats, en wij hadden geen woord in te brengen. Onze onpartijdigheid vordert, dat wij aan deze, regt kurieuze, noot hier nog een plaatsje inruimen. Zie hier dezelve:
‘De Schrijver is er wel verre af van shakespear en schiller te minachten, en althans te verachten; hij heeft den grootsten eerbied voor hunne waarlijk uitblinkende dichterlijke schoonheden, voor hun stout en oorsprongkelijk genie; doch hij keurt in hunne werken af de wilde en onkunstmatige inrichting van samenstel, de overdreven brokken van samenspraak en stijl, waarin de natuur verkracht, en niet naar het leven word afgeschilderd, gelijk zulks altijd behoort te worden gedaan, inzonderheid in dichtstukken die voor het tooneel zijn geschikt: gezond oordeel is de hoofdvereischte 'ervan. Kort en goed, hij bewondert en eerbiedigt bij shakespear en schiller wat inderdaad schoon is, doch laakt en belagcht wat bij hen onnatuurlijk, onwaarschijnlijk en overdreven word gevonden. Nimmer heeft hij getracht de beroemdste Schrijvers en Dichters te vernederen, om zichzelven op de puinhoopen hunner grootheid te verheffen, en dus, uit een' zotten eigenwaan, tegen hunne bewonderaren, als het ware, uit te roepen: “Ziet, gij dwazen! gij loopt zó verre weg met de voortbrengselen van uwe geliefde Schrijvers, en ondertusschen zijn het armzalige kladders: dit wist gij niet, maar ik zeg het u, en ben dus wijzer dan gij zijt. Keert terug van uwe dwaling, en vereert mij als den grootsten man!” - Lof zij alles wat goed en schoon is, bij wien het dan ook worde aangetroffen; doch laat ons nimmer iets fraai achten, dat den toets van het gezond verstand niet door kan staan.’
Waarlijk! dat klinkt als een klok. Eere wien eere toekomt! Hoe bescheiden, hoe nederig, hoe edelmoedig vertoont zich hier onze Dichter! Nu, de nijd is ook een regt leelijk ding! hoe veel nadeel heeft hij aan de Dichtkunst niet al toegebragt! Het is jammer, dat shakespeare en schiller reeds gestorven zijn. Anders zou het eens te bezien staan, of zij ook zoo edelmoedig over de voortbrengselen van hunnen Kunstgenoot barbaz dachten? Zoo zij hem even min benijdden, (hetwelk zij waarschijnlijk wel niet zouden doen) welke heerlijke gevolgen had men dan van deze onderlinge grootmoedigheid niet te wachten

{==608==} {>>pagina-aanduiding<<}
Drie zulke mannen, als barbaz, shakespeare en schiller, moesten noodwendig een loffelijk voorbeeld aan anderen geven. Er zou tusschen de Dichters en Dichtertjes, tusschen de Dichteressen en Dichteresjes van hooge en lage vlugt, van wild vernuft en gezond verstand, van gladde en ruige, van ronde en vierkantige versificatie, geen nijd, geen eigenwaan, geene partijschap, geene zelfsverheffing meer gevonden worden. Er zou in de Dichteren-wereld een eeuwige Vrede heerschen, en de Dichters, zoo wel als de Rijmelaars, zouden bestendig ter zinspreuke hebben:
‘Lof zij alles wat goed en schoon is, bij wien het dan ook worde aangetroffen!’

Florentijn en Herman, of de Zonen van den Zonderlinge. Vrolijke Roman van A.F.E. Langbein. Uit het Hoogduitsch. Met Platen. Te Haarlem, bij A. Loosjes, Pz. 1810. In gr. 8vo. 215 Bl.

De man, die alles juist anders deed dan de overige menschen, openbaarde bij de geboorte van zijne tweelingen zijn dolzinnig plan, dat een dezer zonen verwijfd en vorstelijk door hem zou worden opgevoed, daar hij den anderen zonder de minste opvoeding als een boom in het woud zou laten opgroeijen. Het lot moest tusschen de tweelingen kiezen. Hij was toen veertig jaren oud; eerst op zijnen zeventigsten verjaardag wilde hij dezen laatsten zeggen: ‘gij zijt mijn zoon.’ Zoo wilde hij zien, wie van beiden de gelukkigste was. De Lezer denkt voorzeker, dat van beiden niet veel goeds worden kon. Intusschen gelukkig onderging het plan van den vader toch deze verandering, dat de laatstgenoemde lezen en schrijven leeren moest, alzoo hij dit volstrekt noodig hield; hij zou bij een' Predikant of bij een' Schoolmeester onder dak gebragt worden, tot dat hij zijn brood winnen kon. Gelukkig geraakte het kind bij den Predikant brock, die het vormde tot een edel mensch, en in het geheel eene opvoeding gaf, juist geschikt voor een jong mensch, dat zichzelven door de wereld helpen en redden moest. De waardige Leeraar was in dezen den vader te slim, hoe zeer die Zonderling eens, zoo hij meende, met eigene oogen getuige was, dat het kind volmaakt naar zijn plan opgroeide. Herman werd alzoo een uitmuntend man. Emilius florentinus magnus leöpoldus alexis eduard werd intusschen van jongs af aan in alles behandeld als een parel in goud gezet, die men op watten leggen moet - en hij werd alzoo natuurlijk een deugniet. Het werkje geeft ons de geschiedenis van beide de jonge lieden tot hun dertigste jaar; nu kwam

{==609==} {>>pagina-aanduiding<<}
de zeventigste verjaardag van den vader, en deze zeide toen tot Doctor wigmund, zijnen vriend: ‘Ziet gij nu wel,
    Doctor! wij hebben mijnen zeventigsten verjaardag beleefd. Maar nu dertig jaren geleden geloofde ik niet, dat mijne proef, tegen welke gij toen reeds met eenen geest der voorzegging mij hebt gewaarschuwd, ten opzigte van florentijn zoo ellendig slecht zoude uitvallen. Ja Doctor, er bestaan eene Nemesis! Zij straft mij over mijne dwaasheid, dat ik, zonder daartoe door de natuur te zijn verordend, de rol van een' Zonderlinge spelen wilde, en mij met name in eene zoo hoogst gewigtige zaak als een dwaashoofd gedroeg. - Werd deze geschiedenis in eenen Roman verhaald, men hield dezelve voorzeker voor een onnatuurlijk verdichtsel.’ - ‘ô Neen; (was het antwoord.) Gij hebt zelfs in de wezenlijke wereld uws gelijken. Ik zal u slechts twee beroemde namen opnoemen, die mij juist invallen. Rousseau, die door zijne Emile eene geheele verandering in het vak der opvoeding wilde bewerken, zond zijne kinderen in een vondelingshuis; en Mevrouw de genlis, als schrijfster van vele werken over de vorming der jeugd bekend, gaf hare twee dochters voor weeskinderen uit, en liet dezelve als zoodanige in Londen opvoeden.’ - Dit is indedaad genoegzaam, om een ieder, ten aanzien van het al of niet waarschijnlijke des verhaals, den mond te stoppen.

Reis van Amsterdam naar den Uithoorn ter Zee: onder het zinrijk en veelbeteekenend woord Μωϱια; zijnde noch oorspronkelijk, noch vertaald, noch nagevolgd. Isten Deels 1ste Stuk. Te Amsterdam, bij Belinfante en Comp. 1809. In gr. 8vo. 116 Bl.

De Schrijver van dit Reisje is een vriend, zoo als hij zegt, van den Heer bruno daalberg, van wiens Tweeëndertig Woorden hij loffelijke melding doet, en, of dit niet genoeg ware om ons van ieder ernstig woord af te schrikken, zoo moet ons immers het volgend vonnis, dat hij in zijn werk heeft ingelascht, daarvan geheel terughouden: ‘Schepenen ............ regtdoende, in naam en van wegen, enz. verklaren den reisbeschrijver N.N. geregtigd te zijn tot het schrijven van allerhande kleinigheden, en injungeren alle kritieken, recensenten of blaffers, dit te gehengen en te gedoogen, verbiedende aan alle kritieken, recensenten of blaffers voormeld, derzelver tanden te stooten aan alle kleinigheden, welke gemelde reisbeschrijver tot nog toe heeft geschreven, tegenwoordig is schrijvende, of nog zal

{==610==} {>>pagina-aanduiding<<}
schrijven, op poene van verstek en een perpetuum silentium; verleenende den eischer tot het schrijven van kleinigheden alle mogelijke permissie, echter onder die expresse mits en voorwaarde, dat het een ieder zal vrijstaan, dezelve, naar zijn welgevallen, te lezen of niet te lezen, enz. enz.’
De titel doet zien, dat men dit werk onder de luimige en grappige moet rangschikken; de plaat, en het doorbladeren van het boekje, overtuigt ons ook, dat zich de Schrijver daartoe alle moeite geeft, en is de Reiziger aan het slot van dit eerste Stuk van het eerste Deel ook nog maar tot Ouderkerk aan den Amstel gevorderd. Wij volgden hem tot nog toe niet zonder eenig vermaak, vonden nog al iets dat in ons oog grappig en aardig is, eenen onschuldigen lach verwekt, en alzoo, bij de tegenwoordige vrij algemeene neerslagtigheid van geest, eene heilzame werking kan doen. Echter ontmoette ons ook het een en ander, dat wij niet durven rekenen tot de geheel onschuldige scherts, veel naar ons gevoel wat al te ver gezocht en gedwongen, en hier en daar eene ons vervelende langwijligheid. Om bovengemelde redenen intusschen verkiezen wij geene bijzondere aanwijzing te doen: voor den Schrijver ware dit nutteloos; en wat den Lezer betreft... het boekje is nog al van de slechtste niet.




Lectiones Latinae ad usum Discipulorum Classium inferiorum; sive introductio ad linguam Latinam; Auctore J.P. Jungstio. Adjecto Indice verborum locupletissimo. Arnhemiae, apud J.H. Moelemannum Jun. 1809. 8vo. min. pag. 191 & 306.

De Heer jungst verklaart in een Voorberigt, dat het oogmerk bij dit Leesboek is, den eerstbeginnenden het leeren der beginselen van de Latijnsche taal gemakkelijk te maken, en hem tot het gebruik der Classische Schrijvers voor te bereiden. Als zoodanig kwam hem het bekende Werkje van gedike min gepast voor, ten aanzien der opklimming van het gemakkelijkere tot het meer moeijelijke. In andere Werkjes van gelijke strekking was, naar zijn inzien, de zakelijke inhoud min aangenaam voor kinderen. Beide deze gebreken heeft hij getracht te vermijden.
Wij voor ons zijn van het ouderwetsche gevoelen, dat de Latijnsche taal uit de oude Schrijvers moet geleerd worden, en kunnen uit dit oogpunt dit Werkje van den Heer jungst, zoo min als dat van gedike, goedkeuren. Men make Lectiones scholasticae, doch uit de Ouden getrokken, gelijk die van den Heer bosscha zijn. Wil men toch iets anders; waarom dan de Colloquia van corderius niet behouden, die

{==611==} {>>pagina-aanduiding<<}
in vele opzigten althans beter zijn, dan dit Boek? Men maakt het thans den leerlingen zoo gemakkelijk, dat spoediger vorderingen, dan voorheen, en meer algemeen verspreide kennis der oude talen billijk van onze eeuw mogen verwacht worden. En voldoet dezelve daaraan? Men zie rond.
De 63 eerste bladzijden van dit Boekje zijn geheel nutteloos, wanneer men den leerling eene goede dus genoemde Rudimenta in handen geeft, en dezelve met oordeel gebruikt, en door voorbeelden, die een bekwaam onderwijzer zeker niet behoeft te zoeken, opheldert. Voor het overige gedeelte zouden wij zelfs gedike's, en bijzonder bosscha's Leesboek kiezen. Wat doet een leerling, gelijk hier ondersteld wordt, met Mythologie en Historia literaria? Het Alphabetum artificiosum, pag. 74. is regt aardig. Pag. 127. plaatst de Heer jungst de bekende schoone regels van horatius:

Non possidentem multa vocaveris 
Recte beatum; rectius occupat 
Nomen beati, qui Deorum 
Muneribus sapienter uti, caet. 

Doch in den derden regel verandert hij Deorum in Divinis, zeker ter voorkoming van ketterij. Dit is loffelijk. Jammer maar, dat hierdoor het vers verloren gaat, en de leerling, deze regels aldus van buiten leerende, 't welk hij, vlug zijnde, zeker doet, eene fout aanleert, die hem nog in latere jaren, zelfs bij grooten en verdienden roem van geleerdheid, eene beschaming op den hals kan halen. Wij zouden hiervan voorbeelden kunnen aanwijzen.
De Index is van een', die zich teekent G.v.R.M.D. Indien wij ons niet bedriegen, schuilt onder deze letters een vrij bekend Schrijver en Vertaler van onderscheidene, meest geneeskundige, Werkjes, die zich, niet lang na de uitgave van dit Boek, op eene verschrikkelijke wijze van het leven beroofd heeft. Dien man, wiens treurig lot ons in der tijd diep geroerd heeft, hier onverwacht, misschien in zijn' laatsten letterarbeid, weder aan te treffen, wederhoudt ons van alle verdere aanmerkingen, en doet ons de pen nederleggen.








{==612==} {>>pagina-aanduiding<<}

Aan den Recensent van stolker's Bijlagen tot de Geschiedenis der Christelijke Kerk in de XVIIIde Eeuwe, door A. Ypey, in de Bibliotheek der Theologische Letterkunde, 1810. No. V.

Mijn Heer!

In uwe Recensie van gemeld Werk, wier waarde of onwaarde ik niet zal beoordeelen, vraagt gij op bladz. 783: Is van der marck te verdedigen? en gij waagt het hierna, NB. op een onbewezen gezegde van petrus camper, die zeker wel als Genees- en Ontleed-kundige, doch niet als Godgeleerde en Regter beroemd is, uzelven niet alleen te beantwoorden, maar ook eene beslissende uitspraak te doen over uwe eigene magtspreuk, en, even als of gij van de overwinning zeker waart, te vragen: Is dat vervolgen?
Toen gij deze woorden gebruikte, hebt gij waarschijnlijk gedacht: De man is dood; hij kan zich niet verdedigen. Dan gij hebt toen geheel voorbijgezien, dat er nog Leerlingen van denzelven kunnen leven, die het geheel beloop dezer vervolging zeer naauwkeurig kennen, en, belangstellende in de eer des dierbaren en onvergetelijken Meesters, niet onverschillig zouden zijn, wanneer zij deszelfs nagedachtenis vermetel zagen beleedigen. Ten minste leeft er nog één, en die ben ik. - Hoe afkeerig van twisten en twistschriften, zie ik mij verpligt om bij uwen aanval niet stil te zitten, maar, in de vaste verzekering, dat ik van der marck kan verdedigen, eenvoudig u te antwoorden: ik wil het doen, mits ik maar wete tegen wien.
Terstond met mijnen naam op te komen tegen den onbekenden aanrander van de eere eenes afgestorvenen, zoude zoo nutteloos als dwaas zijn. - Ik daag u alleen met allen mogelijken ernst uit, en gij kunt, wanneer gij u te dezen einde met uwen naam bij de Uitgevers van dit Tijdschrift vervoegt, den mijnen aldaar te weten komen.
Indien gij binnen den tijd van zes weken niet voor den dag komt, zal ik mij verzekerd mogen achten, dat gij u aan het volhouden van de door u gewaagde stellingen onttrekt. Het zal dan uwe eigene schuld zijn, indien men, bij de herinnering van uwen aanval, denke aan het bekende Puntdicht van vondel: Aan den Lasteraar van hugo de groot, beginnede: O Farizeeuwsche Grijns! enz.
Zonder voorshands eenigzins uit te weiden, eindig ik dezen, en noem mij

Uwen dienstwilligen Dienaar, justus tenax.

Amsterdam, den 9 van Slagtmaand 1810.





{==613==} {>>pagina-aanduiding<<}

Algemeene Vaderlandsche Letter-oefeningen.

Het Euangelie volgens het Oude Testament. Of, Onderzoek: welke kundigheden van den Godsdienst en Zedeleere de menschen, volgens den inhoud der Boeken des O.T., van de alleroudste tijden af, van Eeuw tot Eeuw, door Goddelijk onderwijs, gehad mogen hebben. Door Ysbrand van Hamelsveld. Te Amsterdam, bij J. van der Hey. 1810. In gr. 8vo. XIV en 534 bl.

In een Voorberigt aan den Lezer wordt de eenigzins vreemde titel van dit Werk nader verklaard, en het woord Evangelie, anders in het Nieuwe Verbond de gewone benaming der Christelijke leer, in dien algemeeneren zin geduid, dat er Gods openbaring aan het menschdom door verstaan wordt. Het Evangelie, volgens het Oude Testament, is dan de geopenbaarde Godsdienstleer, die in de schriften des Ouden Verbonds voorhanden is, en, naar het oordeel van den Schrijver, met die des Nieuwen Verbonds in het allernaauwst verband staat. ‘De leer van Jezus,’ zegt hij, ‘en die van zijne Apostelen is, in den grond, dezelfde met de leere, in het O.T. begrepen; alleen is zij de voltooijing, de vervulling van hetgene in het O.T. geleerd en beloofd wordt. - De vaders van die eerste tijden zijn niet anders zalig geworden, dan door het geloof aan de goddelijke belofte, gelijk Paulus (Hebr. XI.) met een aantal voorbeelden bewezen heeft.’ 't Zou den Hoogleeraar van hamelsveld moeijelijk te bewijzen vallen, dat Hebr. XI. van datzelfde geloof gehandeld wordt, waaraan, naar de leer van Jezus, de zaligheid verbonden is, en dat het verschil, tusschen dat geloof en het geloof der Christenen, alleen hierin gelegen is, dat de laatsten geloof oefenen omtrent de reeds vervulde beloften, terwijl de vroegere geloovigen de vervulling slechts vooruitzagen. Op deze vooronderstelling echter, dat alles in zoodanig verband staat, wordt alles gebouwd, en het Oude Verbond uit het Nieuwe, nog in

{==614==} {>>pagina-aanduiding<<}
denzelfden trant, verklaard, zoo als men dit voorheen vrij algemeen plag te doen; zoo echter, dat vele goede aanmerkingen uit de schriften van jerusalem, niemeijer, hess, rosenmuller en anderen, vooral van muntinghe, zijn overgenomen.
De geheele geschiedenis, van de schepping der wereld af, wordt doorgeloopen, en, naar het inzien van den Professor, opgehelderd. Hij verdeelt dezelve in vijf Tijdperken. Het eerste, van de Schepping tot den Zondvloed, 1656 jaren. Het tweede, van den Zondvloed tot de roeping van Abraham, 350 jaren. Het derde, van de roeping van Abraham tot Mozes, 500 jaren. Het vierde, (niet het vijfde, zoo als, bij misstelling, aan het hoofd staat,) van Mozes tot de Babylonische Ballingschap, 900 jaren. Het vijfde, van de Babylonische Ballingschap tot Christus, 600 jaren. Waaromtrent het vreemd is, den Heer van hamelsveld bij de eerste tijdperken zoo lang te zien verwijlen, ofschoon het onloochenbaar is, dat de stoffe in de latere schriften des Ouden Verbonds oneindig overvloediger, en zoo geheel en al gereed voorhanden is; terwijl uit de vroegere alleen enkele plaatsen, en niet zonder veel omslag, tot het voorgestelde doel kunnen betrekkelijk gemaakt worden.
Het eerste Tijdperk alleen vult negentig bladzijden. Uit eenige gezegden van het Nieuwe Verbond aangenomen zijnde, dat, reeds in de schriften van Mozes, de leer van den Messias moet voorhanden geweest zijn, wordt de inhoud van die alleroudste oorkonden, welke in de eerste Hoofdstukken van Genesis zijn bewaard gebleven, in diervoege uitgelegd, dat men zich niet gemakkelijk kan verbeelden, de geschiedenis van 's werelds uchtendstond te lezen. Meest alle, in de Theologische leerstelsels, voorlang opgenomene plaatsen worden in dat licht voorgesteld, en met de leer van Jezus en de Apostelen in verband gebragt. Allereerst komt het zoogenaamde eerste Evangelie, of, zoo als men hetzelve ook wel pleegt te noemen, de Moederbelofte, Gen. III:15, te berde. De voornaamste nieuwe uitleggingen van Gen. III, ook die, welke er eene mythe in vindt, worden kortelijk ter toetse gebragt, en de meest gewone uitlegging gevolgd, die eene alzoo gebeurde zaak, de verleiding der eerste menschen door den duivel, die zich daartoe van eene slang zal bediend hebben, aanneemt, en volgens welke dan in dit vers reeds eene bepaalde en vrij duidelijke belofte van de

{==615==} {>>pagina-aanduiding<<}
toekomende verlossing van het menschdom van de verdiende straffen der zonden, door den Messias, zal vervat zijn. En op dezen grond loopt dan de verklaring van alle volgende, hiertoe, zoo men meent, betrekkelijke plaatsen geregeld voort. In het kleeden der naakte menschen met rokken van vellen, door God zelven hun aangetogen, was dan nu ook alreeds eene afbeelding van de geruststelling van hun gewond geweten, door de belofte van heil en verlossing, waarop misschien Jesaia gedoeld heeft, H. LXI:10. Hij heeft mij bekleed met de kleederen des heils, den mantel der geregtigheid heeft hij mij omgedaan. Tot bewijs, dat de eerste menschen de belofte, omtrent de verlossing van verderf en dood, door den toekomstigen Redder van het menschdom, verstaan hebben, zal de naamgeving van Eva door Adam kunnen verstrekken, welke hij nu, met een vrolijk uitzigt in de toekomst, Eva, Moeder van alle levenden, niet de moeder der sterveningen, noemde. Dat Eva insgelijks aan de gegeven hoop op dien doorluchtigen nakomeling vasthield, zal uit haar gezegde, toen zij Seth ter wereld bragt, blijken: God heeft mij een ander zaad, (eenen anderen zoon,) gegeven, in plaats van Habel, dien Kain gedood heeft. Uit het gebruik van het woord Elohim van God, met werkwoorden in het enkelvoudige, alhoewel het den meervoudigen vorm heeft, en uit het zeggen, laat ons menschen maken, en dergelijken, mag men vermoeden, dat reeds aan de oudste menschen iets van de leere der H. Drieëenheid is ontdekt. Een weinig later althans vindt men daaromtrent duidelijke wenken in de melding van den Geest van God, als werkzaam, om de menschen te regt te stellen en te overtuigen. In de offeranden der eerste menschen was ook reeds eene
afbeelding der opoffering van Jezus Christus voor de menschen. Habels geloof rustte even ontwijfelbaar op de belofte van God, aangaande eenene Velosser. In de geschiedenis van Kaïn en Enoch is de kennis der leere van een leven na dit leven allerduidelijkst.
In het tweede Tijdperk wordt vastgesteld, dat ook het geloof van Noach zich op de groote belofte van God grondde, dat Hij het menschdom zou genadig zijn in den Verlosser, en dat de groote Overwinnaar van de geheele magt des Verleiders, die daartoe zichzelven voor de menschen zou opofferen, in de godspraak van Noach wordt bekend gemaakt, als zullende uit Sem geboren worden, en de grond zijn van allen zegen van God.

{==616==} {>>pagina-aanduiding<<}

In het derde wordt eerst van de opgeklaarde Godsdienstkennis en het veel omvattend geloof van Abraham, en de onderscheidene aan dien uitmuntenden man gedane Goddelijke openbaringen, uitvoerig gehandeld, en beweerd, dat 's mans geloof en vertrouwen op God alleen rustten op Gods beloften, en wel voornamelijk op die hoofdbelofte van den Goddelijken zegen in en door den Verlosser der menschen, en dat uit dit geloof zijne godsvrucht, gehoorzaamheid aan God en deugd voortvloeide. Daarop volgt de geschiedenis van Isaak, die ook zijn grootste heil in die hoofdbelofte vond, waaromtrent zijn geloof zeer vast was; van jakob, wien evenzeer de hoofdbelofte der Godheid, de belofte van den grooten Verlosser, bovenal dierbaar was, die reeds een Gods - Engel kende, die zelve God is, en wist, dat hij, ter bestemder tijd, uit den stam van Juda zou voortkomen; van Jozef, die zijn vertrouwen op de belofte, aangaande den Verlosser, door zijne begeerte, om in het land Kanaan begraven te worden, aan den dag legde. Hetgeen, tot opheldering van de Godsdienstbegrippen van dit tijdvak, geoordeeld wordt in het boek Job voorhanden te zijn, vindt hier ook de regte plaats. Dat de held van dit overschoone dichtstuk, in de merkwaardige plaats, H. XIX. 25-29, zijn geloof aan een gelukkig leven na dit leven, ja zijne hoop op eene opstanding uit de dooden beschrijft, waaraan de Hoogleeraar voorheen getwijfeld had, komt hem, in zijnen ouden dag, duidelijk voor. En nu vindt hij dan geene kracht meer in die allersterkste reden, welke hem toen eene andere uitlegging veel aannemelijker had doen vinden, dat het namelijk bijna niet te gelooven zou zijn, dat Job zulke verlichte kundigheden zou gehad hebben. Deze bedenking is, naar zijn oordeel, gemakkelijk uit den weg te ruimen, als men niet vraagt, wat Job heeft kunnen gelooven, maar wat hij werkelijk geloofd heeft; en dit zeggen ons zijne woorden, die, naar derzelver eenvoudige beteekenis opgevat,
zulke verlichte kundigheden doen vooronderstellen. Jobs Goël is dan zijn Eereredder, de Engel van Elihu, Engel van God, Tolk der Godheid, dien de Aartsvaders als Jehova kenden, en van wien hij ook redding wachtte.
Uit de twee overige Tijdperken kunnen wij nu geene verdere uittreksels geven. Uit de genoemde staaltjes is ook reeds genoeg te vermoeden, hoe de Hoogleeraar het doel der Mozaische Godsdienstinrigting, de denkbeelden

{==617==} {>>pagina-aanduiding<<}
van David, Salomo, Jesaia, en, in één woord, al het volgende beschouwt. Uit de Geschiedenis der Menschheid van muntinghe is vrij wat overgenomen, en deze, vooral in het vierde en vijfde Tijdperk, hier en daar op den voet gevolgd. Men vindt hier echter zeer veel, in een kort bestek, bijeen, en ontdekt allerwegen den ervarenen en schranderen Godgeleerden, wien men het niet euvel nemen moet, dat hij, met dezelfde vrijheid, welke hij anderen laat, zijn gevoelen over de Bijbelleer zegt, en die, naar mate hij meer met de nieuwste schriften is bekend geworden, meer en meer tot het oude schijnt te neigen, en hier en daar terugkomt van voorheen goedgekeurde nieuwere uitleggingen, die hij nu, met angstige bekrompenheid, gevaarlijk beschouwt voor de achtbaarheid van Gods Woord en het Goddelijk gezag van Jezus Christus.

Uitbreiding over den Brief aan de Galaten, met practicale Aanmerkingen, dienende tot eene Handleiding bij de Godsdienstoefeningen, gehouden wordende bij de Vriesche Doopsgezinde Gemeente te Westzaandam. Aldaar, bij H. van Aken. 1810. In gr. 8vo. 96 Bl.

Volgens het Voorberigt, hoort deze Uitbreiding van den Brief aan de Galateren te Westzaandam t'huis, en heeft derzelver uitgave tot hoofddoel, om aldaar plaats hebbende Zondag - avondsoefeningen, in de schriften des N. Verbonds, meer belangrijk en algemeen nuttig te maken voor hen, welke dezelven, met lust en weetgraagte, op den duur vlijtig bijwonen. De wijze dier inrigting wordt verder niet beschreven, maar alleen gezegd, dat zij, zoo verre de Schrijver weet, eenig in hare soort is in ons voormalig Koningrijk, en zeer veel, indien niet alle, overeenkomst heeft met die der voormalige Collegianten in ons Vaderland, en dat de onderscheidene sprekers bij dezelve zich beijveren, om bij gedeelten en in vervolg de boeken des N. Verbonds duidelijk te verklaren, en het verklaarde stichtelijk toe te passen, ter versterking van der Christenen allerheiligst geloof, en ter bevordering van eenen godzaligen levenswandel. Er wordt nog bijgevoegd, dat alle sprekers zich, zoo veel mogelijk, van het leerstellige in de Godge-
{==618==} {>>pagina-aanduiding<<}
leerdheid onthouden, en, systhemata (systemata) daarlatende, het woord der waarheid regt pogen te snijden, en in de toepasselijke bedenkingen voor elk nuttig te wezen. Ondertusschen tracht de Schrijver zich hierover te verontschuldigen, dat hij zal schijnen, in dit stuk, niet overal aan dit beginsel getrouw gebleven te zijn, maar wel eens, in deze uitbreiding, die snaar aangeroerd te hebben. Men is dat daar, onder de Broeders, wel zoo niet gewoon; maar dit stuk verschijnt in druk, en hoogstwaarschijnlijk onder het oog van nadenkende Christenen, elders woonachtig. De Schrijver heeft ook alleen aanleiding tot nadenken willen geven, en verklaart een geslagen vijand te zijn van alle onverdraagzaamheid in de zaak van den Godsdienst, die altijd eene zaak blijft tusschen God en ons geweten. Deze redenering vatten wij niet regt. Dat de Onderwijzers, in de lofwaardige Westzaandamsche Oefening, zich voor vergezochte en naar willekeurige systematische
denkbeelden geplooide Bijbelverklaringen pogen te wachten, verdient de hoogste goedkeuring van alle regtschapene Godsdienstvrienden; maar dat zij, bij alle zulke plaatsen, die door verschillend denkenden over de grondleer van het Christendom op onderscheidene wijzen uitgelegd worden, om voor elk nuttig te zijn, zich zorgvuldig onthouden, om hun gevoelen over den waren zin en meening derzelven te zeggen, komt ons minder gepast, en de gemaakte onderscheiding tusschen hen, die deze Oefeningen doorgaans bijwonen, en andere elders woonachtige nadenkende Christenen, geheel onbestaanbaar voor met het aangenomen grondbeginsel. Waarom niet liever, om voor elk, waar ook woonachtig, nuttig te zijn, de Bijbeloefening in druk gegeven, zoo als men ze daar, ten meesten nutte, uitspreekt, of anders ook aan nadenkende toehoorders te Zaandam, door nu en dan meer rondelijk uit de borst te spreken, aanleiding tot nadenken verleend?
De ons onbekende Schrijver zal ons deze aanmerking des te meer ten goede houden, dewijl wij er de verzekering bijvoegen, dat wij deze proeve van paraphrastische uitlegging van een der moeijelijkste Brieven van Paulus, met de bijgevoegde Praktikale Aanmerkingen, niet ongeschikt oordeelen, om nuttige Bijbelkennis, ter bevordering van werkdadige godsvrucht, te helpen bevorderen.
Wij voegen er alleenlijk bij, dat dit stukje grootendeels

{==619==} {>>pagina-aanduiding<<}
van den kundigen Engelschen Godgeleerden, samuel chandler, is overgenomen; zoo echter, dat de Uitgever, in deze navolging, altijd uit eigen oogen gezien heeft, en hier en daar zelfs zeer verre van zijnen voorganger is afgeweken.

Proeve ter beantwoording der Prijsvrage, door het Genootschap van Kunsten en Wetenschappen te Utrecht voorgesteld, over de eigenaardige Ziekten of Bederf der Vothten. Door H.M. Marcard, thans Med. Doct te Hamburg, enz. Te Utrecht, bij B. Wild en J. Altheer. 1810. In gr. 8vo. 100 Bl.

Zoodra Recensent de voor hem liggende Proeve ontving, verheugde hij zich waarlijk, dat zulk een gewigtig onderwerp, als de vraag van het Utrechtsch Genootschap in zich bevatte, beantwoord niet alleen, maar zoodanig beantwoord was geworden, dat aan haar de dubbele Eereprijs eener Gouden Medaille is toegewezen; ofschoon dan ook het geneeskundig publiek nu eerst, nadat zij reeds vijf jaren geleden bekroond was, dezelve ziet in het licht verschijnen. Gretig nam Rec. dan ook deze beantwoording in handen, maar vond zich na de lezing in meer dan één opzigt in zijne verwachting bedrogen. Daarbij verwonderde hij zich, dat men een onderwerp van dien aard, dat niet te naauwkeurig behandeld kan worden, noch te volledig zijn kan, waarvan de Schrijver tevens in zijne zoogenaamde Apologie verklaart, dat hij zijn stuk niet als eene volledige Verhandeling over deze stoffe, maar slechts als eene Proeve wil beschouwd hebben, met een' dubbelen Eereprijs had bekroond, daar volledigheid immers altijd de voorwaarde eener zoodanige bekrooning zijn moet. Welligt hebben de Beoordeelaars dit uit een ander oogpunt beschouwd dan Rec., en gemeend, dat deze beantwoording, door marcard zelven voor eene proeve verklaard, de volledigheid zelve kon genaamd worden. Hoe het zij, over 't algemeen moeten wij omtrent deze Verhandeling, als proeve, aanmerken, dat de Schrijver, naar ons inzien, geenszins als den man beschouwd kan worden, wien de post ter vonnisvelling en beslissing der voorgestelde vragen volkomen is toevertrouwd, wijl daartoe onpartijdigheid en onvooringenomenheid met eige-
{==620==} {>>pagina-aanduiding<<}
ne denkbeelden, of met die, welke men, uit anderen ontleend, bijzonder toegedaan schijnt, vereischt worden; welk vereischte den Schrijver, uit zijnen toon, gelijk ook uit de zijdelingsche zoo wel als openlijke verwijtingen en bespottingen van andersdenkenden, te oordeelen, schijnt te ontbreken. Dan, ter zake zelve.
Na eene korte Geschiedkundige Inleiding aangaande de verdiensten van cullen, en hoffmann's Grondstellingen, waarbij hij van manitius, gaubius en huxham gewag maakt, als hebbende noch te veel aan de vochten noch aan de vaste deelen toegeschreven, vaart hij vrij sterk uit tegen de Theoretici van den nieuwsten stempel. Bijzonder wil ons de Schrijver daarbij doen zien, hoezeer de nieuwere Schrijvers steeds getracht hebben de vochten allen aandeel aan het ontstaan der ziekten te ontzeggen, en alles aan de werking der vaste deelen toe te schrijven. Maar nimmer hebben zij toch den invloed der vochten ontkend: en was het de verdienstelijke Wurzburgsche Hoogleeraar doemling niet, die zich opzettelijk met het onderzoek naar het bestaan van de oorspronkelijke ziekten der vochten bezig hield, met dit gevolg, dat hij openlijk beweerde, dat er zoodanige ziekten dadelijk bestonden, welke zich noch uit vermeerderde of verminderde opwekbaarheid, noch uit zwakte der vaste deelen laten afleiden? Het verwondert Recensent, dat hij van dezen Schrijver, in deze Verhandeling, geen gewag gemaakt vindt; ofschoon deszelfs begrippen, hoezeer Dr. marcard erkent zijn opstel naar eigene denkbeelden ingerigt te hebben, hier en daar kenbaar schijnen door te stralen. - Dat de latere wijsgeerige Bespiegelaars zeer weinig in de praktijk der goede Geneeskunde hebben kunnen veranderen, is in vele opzigten waar. Zij zullen dit nimmer kunnen doen, zoo lang deze kunst volgens de voorschriften eener verstandige empirie uitgeoefend moet worden; en dat men door eene onverstandige aanwending van opium, wijn en andere verhittende middelen, door den Schrijver den brandigen toestel genoemd, zeer veel schade aangebragt heeft, is even waar, als dat zulks door het overbodig toedienen van braak-, purgeer-, zuiverende middelen en aderlatingen geschied is, ofschoon de Schrijver dit
laatste stilzwijgend voorbij gaat. - Daarop bepaaldelijk het voorstel in overweging nemende, onderzoekt marcard, 1o. de algemeene ongesteldheden der vochten, daaronder de gebreken van den zamenhang, te groote dikte en te groote

{==621==} {>>pagina-aanduiding<<}
dunheid der sappen, en derzelver scherpte, brengende; 2o. de gebreken der bijzondere sappen, daarbij overwegende de ongesteldheid van den chymus en chylus; de gebreken van het bloed, met opzigt tot deszelfs massa en hoeveelheid, als te geringe en te groote; de afwijking der zamenstellende deelen van het bloed in hunne onderlinge evenredigheid, als te dun, te dik, te overmatig van of te gebrekkig aan het roode gedeelte; als afwijkende in de vezelige en verdere strembare gedeelten; voorts als te overmatig van en gebrekkig aan slijmige deelen, zoute deelen, vettige en minder bekende en onbekende stoffen des bloeds; wijders de afwijking der massa des bloeds van deszelfs natuurlijke hoedanigheid; over hetgeen men een rotachtigen toestand van het bloed noemt; over vreemde bijmengselen in hetzelve, waartoe hij de besmettingen brengt; eindelijk de ziekten der afgescheidene vochten, van de gal, der slijmige vochten, van het afgescheiden vet, van de melk en de zaadvochten nagaande, om alzoo tot het besluit te komen ter beantwoording van het eerste punt der Prijsvrage; dat er wezenlijk vele, zoo wel betrekkelijke als stellige, gebreken der sappen en vochten van het ligchaam zijn, welke meerendeels door gaubius, in zijne Ziektekunde, zijn opgeteekend. - Gedoogde nu ons bestek den Schrijver als 't ware op den voet te volgen, dan zouden wij nog al vrij wat kunnen aanvoeren; wij zullen dus eenige hoofdzakelijke bedenkingen in het midden brengen.
Verre zij het van ons, te willen ontkennen, dat de sappen der eerste wegen niet eene zekere hoedanigheid zouden kunnen aannemen, welke wij gewoon zijn scherpte te noemen: maar dat de Schrijver tot een bewijs daarvan wil aanvoeren, (bl. 20 en 21) dat de korsten van uitslag het vermogen hadden roodheid voort te brengen, beteekent in ons oog niets. Hier toch mogen wij veronderstellen dat zij scheikundige verandering ondergaan hebben, daar zij als tot het ligchaam niet meer behoorende moeten beschouwd worden; even gelijk wij dit zelfde willen toegepast hebben op die stoffen, welke zich bij de ontlasting als scherp doen kennen, en die als zoodanig nimmer te voren in den organismus aanwezig geweest zijn. - Wij zouden voorts niet zoo geheel de Gaubiaansche verdeeling der plethora ad vasa en ad vires zijn voorbij gegaan, als de Schrijver doet, daar beiden, ziektekundig beschouwd, in de beoordeeling der hoeveelheid van het bloed in aanmer-
{==622==} {>>pagina-aanduiding<<}
king komen. Dat bij den welgevoeden en niet bij den armen, die bij zwaren arbeid zijn brood met kommer eet, het bloed in te groote hoeveelheid voorhanden kan zijn, is, naar ons inzien, geen doorgaande regel. Juist bij den laatsten heeft niet zelden het tegendeel plaats. Indien de redenering doorging: veel voedsel geeft veel bloed, dan zou de Schrijver gelijk hebben; maar wij voor ons zouden meerdere waarde hechten aan goede spijsverteringswerktuigen en een goed gestel, die, met weinig voldaan, van dat weinige het beste voedsel, dat is goede bloedbereiding en daarvan afhangende voedingstoffen, bekomen. - Wanneer voorts de Schrijver, over de contagia en miasmata handelende, derzelver werking door middel der vochten wil verklaard hebben, en daarbij tot bewijs aanvoert, dat er, bij de besmetting der natuurlijke kinderpokjes, noch in de wegen, die tot de ademhaling leiden, noch in de longen zelve, eenige de minste kenmerken gevonden worden
dat het venijn gevat hebbe, om zijne stelling te bekrachtigen, dat het gif bij de ademhaling onmiddellijk in de vochten overgaat; zoo vinden wij voor ons dit bewijs zeer krachteloos, even alsof er geen andere weg ter opneming der smetstoffe openstond, dan die der ademhaling; terwijl het altijd in Rec. oog gewaagd schijnt, de voorkeur of aan de vaste deelen of aan de vochten bij de aansteking door smetstoffen te geven; ofschoon hij met opzigt tot de lues, de kinderpokjes en de hondsdolheid, tot het gevoelen overhelt van de zoodanigen, die deze als oorspronkelijke ziekten der vochten beschouwen. Onze Schrijver, eindelijk, schijnt, over de besmetting der Rotkoortsen sprekende, zich hevig te stooten aan het woord asthenie. Geen ongelijk heeft hij voorzeker, wanneer hij deze uitdrukking, zoo zeer in den mond der onkundigen, gispt. Intusschen zal het al op hetzelfde uitkomen, of de een zegt, Rotkoorts ontstaat door asthenie, en de ander beweert, de stinkende uitwaseming is de middelstoffe, door welke dezelve voortkomt, indien de een maar zorgt dat die asthenie opgeheven, en de ander dat die middelstoffe weggenomen worde. Rec. zou, met opzigt tot de Rotkoorts, den Schrijver de lezing aanraden van het werkje van den Hoogleeraar hecker over deze koorts.
Tot het tweede gedeelte der voorgeftelde Vrage overgaande, onderzoekt hij, of er ongesteldheden der vochten zijn, welke onafhankelijk van de werking der levenskrachten ontstaan, of de zulke, die uit gemengde oorza-
{==623==} {>>pagina-aanduiding<<}
ken, zoo der vochten als der vaste deelen, haren oorsprong hebben, of eindelijk de zoodanige, welke alleen door veranderde werking der levenskrachten ontstaan; waaruit het besluit door hem wordt opgemaakt, dat dit alles kan plaats hebben, en men dus zeer verkeerdelijk de levenskrachten alleen als den grond en de uitwerkende oorzaak van alle gebreken der vochten beschouwt. - Hoezeer wij dit laatste volkomen toestemmen, en de vochten als een gedeelte van een georganiseerd geheel beschouwen, zoo zal toch in de meeste gevallen de invloed der levenskrachten op hooger prijs moeten gesteld worden, dan de Schrijver deze stellen wil, daar wij ons toch geen levend werktuig zonder dezelve, en geene goed bereide vochten, zonder aan derzelver invloed onderworpen te zijn, kunnen denken; en het hinderde ons daarenboven, dat wij aan de vochten uitdrukkingen als eigenschappen zien toegevoegd, die, wij bekennen het, ons duister zijn, gelijk wij van toelating, willekeur, keus, wil, luim enz. lezen; ook nemen wij in de levende menschelijke bewerktuiging geene haarbuisjes, die werktuigelijk werken, aan. Dat koude en warmte, electriciteit enz. werkingen op het bloed en de vochten kunnen uitoefenen, is eene onloochenbare waarheid; maar dat deze onafhankelijk zijn van de levenskrachten, is in ons oog onzin. Juist meenen wij, dat, door middel van deze, die werkingen zich openbaren. Tracht men niet door middel van de electrieke vonk aan het verlamde deel nieuw werkvermogen mede te deelen? en moeten de zenuwen niet het eerst daartoe opgewekt worden?
Wij vinden melding gemaakt van eenen veel schrijvenden jongen Duitschen Arts, den Heer hufeland. Op wien de Schrijver hier het oog hebbe, is ons onbekend. Wij hopen niet, dat hij den boven onzen lof en marcard's zijdelingsche bespotting verhevenen Hofraad en Hoogleeraar hufeland zal bedoelen? Deze waardige man is te zeer met roem in de geneeskundige geschiedenis bekend, dan dat het aangevoerde des Schrijvers dien roem zou bevlekken. - Wij hadden, ofschoon des Schrijvers denkbeelden hier en daar juist vindende, wel gewenscht, dat hij, in de behandeling van dit tweede gedeelte, dezelve meer breedvoerig had uiteengezet, en stellingen bewezen, welke juist ter vinding der hoogstmogelijke waarschijnlijkheid (wie zou de zekerheid durven waarborgen?) alles afdoen.
In het derde gedeelte van het voorstel onderzoekt de

{==624==} {>>pagina-aanduiding<<}
Schrijver, 1o. Of er geneesmiddelen zijn, die alleen of hoofdzakelijk op de vochten werken? 2o. Welke middelen in dit opzigt eene gemengde werking op de vaste en vloeibare deelen hebben? 3o. Welke middelen alleen door middel der vaste deelen op de vochten werken; en welk begrip men zich maken moet van de werking der middelen, door tusschenkomst der vaste deelen, op de vochten? - Al aanstonds meenen wij, dat de Schrijver zeer verkeerdelijk de contenta der eerste wegen tot de massa der vochten brengt, waarop gewerkt kan worden. Derhalve behooren de foeces daartoe ook; en met welk oogmerk geeft men dan, om derzelver uitwerping te bevorderen, de purgantia? Om op de vochten te werken? Voorzeker niet; maar wel, om de darmen, als de werktuigen, die dezelve bevatten, tot derzelver afscheiding geschikter te maken. Even min zal men zijn doel bereiken, om, door de werking op de vochten, eene te gebrekkige of schaarsche gal te vergoeden: wanneer men het werkvermogen van het afscheidend werktuig vermeerdert, zal die herstelling van zelfs volgen. Dat de aan het bloed ontbrekende bestanddeelen op geene andere wijze, dan door het dadelijk mededeelen van het ontbrekende aan de vochten, kunnen vergoed worden, is eene te eenzijdige verklaring; en wij zien niet in, waarom aan de bloedbereidende werktuigen, door het toedienen van gepaste middelen, niet zoodanig werkvermogen zou kunnen medegedeeld worden, waardoor zij het ontbrekende deel des bloeds kunnen vergoeden. Die zelfde eenzijdigheid heerscht in de beschrijving der geneeswijze van de Angina Polyposa, waar marcard de aderlatingen dáárom voor heilzaam erkent, omdat met het bloed tevens de in hetzelve te overvloedig aanwezige strembare stoffe weggenomen of verminderd wordt. Eindelijk (want alles na te gaan, is hier niet mogelijk) schijnt de Schrijver in
wezenlijke tegenspraak met zichzelven, wanneer hij, bladz. 93, over de middelen sprekende, welke alleen door middel der vaste deelen op de vochten werken, daaronder de ontlastmiddelen van onderscheiden aard rangschikt, en op bladz. 72 alle bevorderde ontlastingen der eerste wegen als middelen rekent, die op de vochten werken, en waarbij naar zuivere humoraal-denkbeelden gehandeld wordt. Rec. erkent beiden niet te kunnen overeenbrengen. Gelukkig dat de Schrijver zijne wijze van voorstelling aan anderen niet zoekt op te dringen,

{==625==} {>>pagina-aanduiding<<}
gelijk hij betuigt, en zelf dus overtuigd schijnt te zijn van de spreuk, die hij tot motto voor zijne Proeve koos: Quantum est quod nescimus.
Al hetgeen Rec. nu aangevoerd heeft, is afgeleid uit de vertaling van marcard's Proeve, welke oorspronkelijk in het Duitsch geschreven is. En waarlijk ook deze vertaling had in betere handen behooren gesteld te worden. Zij is vol onnaauwkeurigheden, en zondigt veelvuldig tegen taal en spelling. Die onnaauwkeurigheden op te noemen, lust ons niet; in het oog loopend echter is die, welke van iets ondeugends in de eerste wegen spreekt (bladz. 72), daar het Hoogduitsche untauglich in dezen zin niets anders dan nutteloos, onnut beteekent. Ook eenen Physiologischen misslag hebben wij in den Vertaler opgemerkt, daar hij, wanneer de Schrijver over den chymus (bladz. 24) spreekt, daarbij voegt, of het maag- en darmsap, even alsof chymus en deze sappen woorden van eene en dezelfde beteekenis waren. Chymus houden wij voor de met speeksel, maag- en darm-sap vermengde, uit het voedsel ontstane, breiachtige stoffe, welke dienstbaar wordt voor den daaruit op te nemen chylus.





Verhandelingen, uitgegeven door Teyler's Tweede Genootschap. XVIIde Stuk.

Tweede Berigt.

Schuldenaars hebben wij ons gemaakt, om onzen Lezeren een beoordeelend Berigt te geven van nog twee Verhandelingen in het opgemelde Boekdeel, gaande over de oorzaak van het gebrek aan uitmuntende Historieschilders in ons Land, en de Middelen, geschikt tot derzelver vorming (*).
Jacob van manen adriaansz., Hoofdschout der Stad Rhenen, is de wegdrager van den tweeden Zilveren Eerepenning over dit onderwerp, door Directeuren van teyler's Stichting uitgereikt. - Eene voegzame Inleiding, de Dichtkunst en de Beeldende Kunsten betreffende, opent dit Stuk. De gepastheid der Vrage van teyler's kunstbevorderend Genootschap en de belangrijkheid lokten den

{==626==} {>>pagina-aanduiding<<}
Schrijver uit, om zijne krachten te beproeven. De hoofdafdeeling is, gelijk die der beide voorgaande Verhandelingen, ingevolge van de splitsing, welke de Vraag zelve aan de hand geeft, tweeledig.
De eerste afdeeling der Vrage spreekt van de Nederlandsche School en een tijd van haren hoogsten bloei, als van zaken, die algemeen bekend kunnen verondersteld worden. Dan merkt de Heer van manen op, dat, hoe billijk zoodanig eene veronderstelling ook zij, met betrekking tot hen, die naar den uitgeloofden Prijs zouden willen dingen, het nogtans niet overtollig zijn zal, vooraf iets van de meest beroemde Scholen der Schilderen in 't algemeen, van de Nederlandsche in 't bijzonder, en van haren hoogsten bloeitijd te zeggen, daar zulks ook in een onmiddellijk verband staat met de reden, naar welke gevraagd wordt.
Deze niet ongegronde bedenking geeft gelegenheid tot eene geschiedkundige uitweiding, welke lang genoeg mag gerekend worden. Ten aanzien van de Vlaamsche of Nederlandsche School oordeelt hij, dat men tweederlei onderscheidingen of splitsingen kan aannemen, namelijk vooreerst in eene oude en nieuwe, en ten andere in eene Vlaamsche en Hollandsche School. - Van de Nederlandsche School in dit Land, of de vereenigde Gewesten, oordeelt hij dat de Vraag moet verstaan worden; en merkt hij te dezen opzigte aan: ‘dat, in de laatste helft der zestiende Eeuw, waarmede men den aanvang van de nieuwe Nederlandsche of Hollandsche School kan gelijk stellen, de Nederlandsche Schilders, nadat zij meer en meer den versierenden stijl der Venetiaansche School hadden aangenomen, eenen geheel anderen weg der kunst begonnen in te slaan, dan zij tot hiertoe, op het voetspoor der Italianen, hadden gevolgd. De kerk- en staatsverandering, die te dien tijde plaats had, noodigde en noodzaakte hen wel daartoe, doch ook andere omstandigheden der kunst zelve hadden dit misschien voorbereid of liepen daarmede zamen.’ Hoe verre zulk een vermoeden grond heeft, keurt hij niet onwaardig vooraf te onderzoeken, en de gronden daarvoor uiteen te zetten, eer hij tot de meer plotselinge omwenteling in het Rijk der Beeldende Kunsten in dit Land trede.
Ontvouwd hebbende, in welk een toestand zich de Schilderkunst in Italie op het einde der zestiende Eeuwe bevond, komt hij tot den hevigen schok, die in de Nederlanden de beeldende kunsten met den ondergang dreigde, - de Kerkhervorming, welke een onmiddellijken invloed had op

{==627==} {>>pagina-aanduiding<<}
het Historische vak. Dit wordt uiteengezet, en aangetoond, ‘dat den Nederlandschen Schilder niets overbleef dan van den nood eene deugd te maken, en, daar in de Hervormde Gewesten geene vraag meer was naar Altaarof Kerkhistorie-stukken, zich toe te leggen op Kabinetstukjes, of zulke onderwerpen, waarvoor zij berekend waren, meer geschikt om de kunstverzamelingen der liefhebberen te verrijken en de wanden der Huizen, dan de Kerken te versieren. Dit was het eenige middel, om de beeldende kunsten hier voor den ondergang te hoeden.’
Gelukkig en uitmuntend slaagde de Nederlandsche School in alles, wat de eenvoudige Natuur en het Huisselijk Leven betrof. Dan, daar de Vraag teffens insluit, waarom de Nederlandsche School hedendaags zoo weinig Meesters in het Historisch vak oplevert, zet zich de Schrijver om ook de reden daarvan na te gaan. Vele oorzaken geeft hij op, alle, onzes oordeels, niet even voldingende. Ten slot merkt hij op: ‘dat, voor omtrent dertig of veertig jaren, sommige Beminnaars van hun Vaderland, den ouden roem der Nederlandsche School inziende, door het weder opbeuren der vervallene Teeken-akademien, den verdoofden geest weder zochten op te wakkeren; dat de Maatschappij Felix Meritis en andere verbeterde Kunstscholen die hoop nieuwe kracht schenen te geven: dan de afwisselende Staatsgebeurtenissen en elkander volgende Omwentelingen smoorden die nieuwe hoop weder in de geboorte. - Eerst nu, daar die stormen hebben uitgewoed, daar eene zachter kalmte ons uitzigt schijnt te geven op bestendiger rust en vaster regeringsvorm; eerst nu, inzonderheid daar onze Koning, reeds aanstonds bij het aanvaarden zijner Regeringe, zich voor een bevorderaar der Wetenschappen en Kunsten heeft verklaard, kan met vrucht het tweede lid der Vrage onderzocht worden.’
In dit deel des Antwoords schetst de Schrijver de veelvuldige en groote vereischten in het Historisch vak, en handelt over de middelen om die te verkrijgen. Hij beweert, dat in ons Land zelf de Historieschilder moet gevormd worden, en geeft op, hoe dit kunne geschieden. Teeken-akademien raadt hij krachtig aan, en hoe het onderwijs daar in te rigten. Het reizen sluit hij niet geheel uit, doch onder vele bepalingen ten opzigte van de Kunstreize. Tenaanzien van de Kunstkweekscholen spreekt hij breed over 's Konings medewerking, alsmede van die der Maatschappijen van schoone Kunsten en Wetenschappen.

{==628==} {>>pagina-aanduiding<<}

Het kon niet uitblijven, of de nadeelige tijdsomstandigheden moesten den Schrijver voor den geest komen, als eene tegenwerping tot goedmaking der kosten enz. Dan het is uit die behoeftige omstandigheden onzes Vaderlands zelve, dat hij eene drangreden ontleent, om de beeldende kunsten meer dan ooit te begunstigen en te bevorderen. Op dit deel zouden vele aanmerkingen te maken vallen, schoon men het welmeenend doel des Schrijvers erkenne; doch wij kunnen ons daartoe niet inlaten, wijl wij nog verslag moeten doen van de laatste Verhandeling in dit Deel.
Doch, eer wij daartoe treden, nog een woord over het Grieksche Puntdicht, (bl. 385) waarvan aelianus als Dichter wordt opgegeven. Het had zin noch slot; het was, op eenige plaatsen, geene taal; en aelianus Puntdichter! Dan wij worden onder de lijst der Drukfouten onderrigt: ‘Het Grieksche Puntdicht was in het handschrift onverstaanbaar, en heeft daarom, volgens den zamenhang en de vertaling, slechts ten deele kunnen verbeterd worden; tot dat men eindelijk ontdekte, dat de Dichter niet aelianus, maar aemilianus was.’ - Gelukkige ontdekking! Het heeft ons bevreemd, dat men dien groven dubbelen misslag niet bedekt hebbe door een verbeterblad.
Het onbekroond gelaten, doch achteraan geplaatste Stuk, was in het Fransch geschreven, onder de zinspreuk: Nil actum reputans, si quià superesset agendum. Als Schrijver ontdekte zich de Heer françois xavier burtin, Oud Raadsheer van het Gouvernement der Nederlanden enz. te Brussel. Het is van eenen anderen stempel dan de drie voorgaande; doch wij verheugen ons, dat men de Vertaling ons heeft medegedeeld. Met veel genoegen lazen wij 't zelve. Of het in allen deele de Vraag beantwoorde, is eene andere zaak. Wij geven het beloop op. De aanhef duidt reeds iets zonderlings aan. ‘De Vlaamsche School telt onder hare kweekelingen een zoo groot aantal Schilders, die in het Historisch vak hebben uitgemunt, dat men den waren aard der Vrage zou miskennen, indien men de Hollandsche School onder de Vlaamsche wilde bevatten, door op dit stuk de tastbare dwaling van meer dan eenen Schrijver te volgen.’ - Het onderscheid dier Scholen wordt aangewezen, en de eer der Hollandsche gehandhaafd. Men hoore den Verhandelaar. Na opgemerkt te hebben, ‘dat, indien al de Hollandsche School, zoo vruchtbaar in voortreffelijke Kunstenaars, zich weinig met het Historisch vak heeft bezig gehouden, het

{==629==} {>>pagina-aanduiding<<}
eene grove dwaling zou zijn, zich in te beelden, dat zij de andere vakken boven dit hebbe verkozen, omdat dezelve haar gemakkelijker voorkwamen, of omdat het haar ontbrak aan die soort van genie, welke tot het Historisch vak gevorderd wordt. Voorzeker neen! Ik zal in het vervolg doen zien, dat geheel andere, grootere en onvermijdelijke oorzaken eene keus noodzakelijk hebben gemaakt, waarvan iedereen de wijsheid zal moeten bewonderen, zoo als men er steeds de gevolgen van bewonderd heeft in de voortreffelijke kunstgewrochten dier School, welke der Schilderkunst zoo veel eer aandoen. - Eer ik van die oorzaken spreke, kan ik niet afzijn van met de stukken zelve te bewijzen, hoe ver Holland er af is van gebrek gehad te hebben aan Kunstenaars, die door de natuur tot het Historisch vak gebragt werden, en door hunne bekwaamheden in staat waren daarin te slagen. Daar ik mij in de onmogelijkheid bevinde om dezelve allen op te noemen, zal ik mij bepalen tot het vermelden van een aanzienlijk aantal, genoegzaam om de ongeloovigsten zelve van dit stuk te overtuigen. In het voorbijgaan zal ik aanmerken, dat men uit de namen der oude Kunstenaars, welke ik te berde zal brengen, zien zal, dat de Stad Haarlem de bakermat geweest is der Hollandsche Schilders in Olieverw, zoo als Brugge het was voor geheel Europa.’
Hier volgt de voldingende Naamlijst. Voorts gaat burtin over tot het bepalen van de reden, waarom de Hollandsche School zoo weinig Meesters in het Historisch vak, gedurende de lange reeks van eene eeuw, dat hare bloei heeft voortgeduurd, en zelfs tot op dit oogenblik, heeft opgeleverd? - Teffens geeft hij op, waarom zij bestendig heeft uitgemunt in al datgene, wat tot eene eenvoudige navolging der Natuur, en tot den stillen huishoudelijken kring betrekking heeft?
Om in het beantwoorden dier beide Vragen geregeld voort te gaan, begint de Verhandelaar met de aanmerking, dat verscheidene natuurlijke, zedelijke en staatkundige oorzaken, zoo algemeene als bijzondere, op eene meer of min beslissende wijze gewerkt hebben op de verschillende karakters van elke der Scholen, die men algemeen noemt, en die tot onderscheidene Landen behooren. Deze oorzaken hebben vooral betrekking tot de natuur van den grond en van de luchtstreek over onderscheidene Landen, de zeden en kundigheden, de geaardheid, den smaak, het

{==630==} {>>pagina-aanduiding<<}
temperament, den rijkdom en den Godsdienst van derzelver bewoneren, tot den staat van vrede of oorlog, waarin zij zich bevonden, tot de staatkunde, en eindelijk tot de soort van regering. - Dit alles ontwikkelt de Verhandelaar, en wijst aan, hoe de wering der Schilderijen uit de Kerken zeer veel deels gehad hebbe, om in een anderen Kunst-werkkring over te gaan, waarin onze Schilders zoo uitmuntend slaagden. - Wij hechten ons zegel aan 's Schrijvers zeggen: ‘Wanneer men den voor dien tijd onmatig hoogen prijs in aanmerking neemt, dien van mieris en andere groote Hollandsche Kunstenaars hunne vermogende Landgenooten voor hunne werken lieten betalen; wanneer men ziet, hoe geheel Europa thans hunne Schilderstukken bewondert, en hoe dezelve door alle ware liefhebbers worden gezocht, - kan men dan zijne verontwaardiging inhouden tegen die eerzuchtige Kunstenaars, die, zichzelven onbekwaam vindende om hen te evenaren, zich op derzelver onnavolgbare bekwaamheden in de uitvoering meenen te wreken, door hun te verwijten, dat zij lage onderwerpen uitkozen, en dat hunne beelden niet anders waren dan wanstaltige figuren?’
Na dit verder ontwikkeld, en die Kunstbeoordeelaars aangewezen te hebben, welke misslagen zij begaan, en waarop zij te letten hebben, laat burtin volgen: ‘Geen mensch van gezonde hersenen, zoodra hij maar eenigzins onpartijdig is, kan koelbloedig de zulken aanzien, die uit modezucht en in weerwil der baarblijkelijkheid opzettelijk niets anders bewonderen dan hetgeen uit Italie komt, en onverschilligheid, zelfs verachting durven toonen voor de Vlaamsche en Hollandsche Schilderstukken; terwijl de Italianen zelve er zoo veel werks van maken, dat de geleerde Abt lanzi, in zijne Storia Pittoria della Italia, met geestdrift uitroept: la tanto amena, piacevole, delizioza pittura della Fiandre e della Olanda! (ô, die bevallige, stille, genotvolle schilderstukken van Vlaanderen en Holland!)
Burtin handhaaft verder de eer der Hollandsche School; wij kunnen niets dan het slot dier Afdeelinge onzen Lezeren mededeelen. ‘Betreurt Holland, uit zijnen boezem niet een grooter aantal Historie-schilderstukken te hebben zien voortkomen, het zal zich daarover ligtelijk troosten, wanneer het de oogen slaat op de tallooze stukken, welke wij aan zijne kweekelingen in alle de andere vakken

{==631==} {>>pagina-aanduiding<<}
verschuldigd zijn: stukken, waarvan de voortreffelijkheid eene zoo vruchtbare bron van rijkdom voor dat land geworden is, door de hooge prijzen, die er de vreemdelingen voor betalen (*); terwijl dezelve een blijvend gedenkteeken zijn van nationalen roem. Deze stelt de Hollandsche School zoo veel te ruimer schadeloos, daar het voor haar veel meer vereerend is, de eerste te zijn in alle vakken, met uitzondering van één eenig, dan in alle vakken tevens met andere Scholen gelijk te staan.’
Zeer kort is burtin in de opgave der Middelen, om ook in Holland het Historieschilderen te doen opnemen en bloeijen. Hij brengt ze tot gemakkelijkheid van het onderwijs; tot het gelukkig of uitlokkend voorbeeld; tot de voordeelige aanmoediging en veelvuldige gelegenheden tot arbeid. Het reizen keurt hij zoo noodig niet als wel anderen, en wil de kunstreis onder zeer bepaalde voorwaarden. Kerkversieren met Schilderstukken zoude veel kunnen toebrengen om den Historieschilder werk en voordeel te verschaffen: de gunsten, sints eenigen tijd den Roomsch-katholijken toegestaan, zouden ter Kerkversiering veel kunnen medewerken. ‘Ik weet niet,’ schrijft burtin, ‘tot hoe verre de verbanning der Schilderijen zich in de Protestantsche Kerken uitstrekke. Het zou eene gelukkige gebeurtenis zijn voor de Historieschilders, indien de rede, de menschen meer en meer verlichtende, hen zoo verre brengen konde, dat voortaan alle voorbehoedmiddel tegen bijgeloof te hunnen opzigte overtollig wierd, en in dit geval de eerdienst der Protestanten stichtelijke Schilderijen in zijne tempels zonder wederzin kon gedoogen.’


{==632==} {>>pagina-aanduiding<<}

Brieven, geschreven op eene wandeling door een gedeelte van Duitschland en Holland, in den Zomer van 1809. IIde Deel. Met Platen. Te Groningen, bij W. Wouters en R.J. Schierbeek. 1810. In gr. 8vo.

Dank zij onzen Reizigers, dat zij ons naar de verschijning van dit tweede en laatste Deel niet lang hebben doen wachten! Rec. las hetzelve met geen minder genoegen dan het vorige, en haast zich van hetzelve aan zijne Lezers verslag te doen. - De laatste Brief van het vorige Deel had ons van de aankomst der wandelaars aan het Hartzgebergte verwittigd. De beschrijving hiervan, de terugreize over Göttingen naar Cassel, de togt van hier over Marburg en Giessen naar Frankfort en vervolgens naar Maintz, en eindelijk de vaart langs den Rijn tot aan Nijmegen, is de inhoud van het aangekondigde Deel. - Rec. zal kortelijk eene en andere bijzonderheid aanwijzen.
Aangenaam is het tafereel van de zeden, gewoonten en levenswijze der bergwerkers, bl. 9-16 geschetst. Hunne godsdienstigheid, vertrouwelijkheid, vriendelijkheid, vergenoegdheid, eenvoudigheid nemen ons onwillekeurig voor hen in; en geen wonder, dat het vieren van den Zaturdagschen feestdag voor onze Reizigers eene bevallige vertooning was. - Bij uitstek belangrijk is de beschrijving der bergwerken, stampmolens en smelterijen aan den Hartz, van wier bezigtiging wij, tot eene uitlokkende proeve, onzen Lezeren iets willen mededeelen.
‘Verbeeld u ons, mijn Vriend! op het hoofd eene lederen muts of kap zonder rand hebbende, waaronder wij ter naauwernood konden wegkijken, vervolgens in een zwart linnen wambuis gekleed, dat, tot aan den hals toegeknoopt, het bovengedeelte van het ligchaam geheel bedekte, dan de lange broek, van gelijke stoffe, tot op de schoenen, aan de zijden vastgeknoopt, en eindelijk het korte lederen schootsvel, van achteren van de lendenen afhangende, en van voren met een koperen gesp bevestigd, - en gij zult u uwen Vriend als Mijnwerker zeer wel voorgesteld hebben, en gemakkelijk knnnen begrijpen, dat wij elkander in deze kleeding bijna niet meer kenden: zoo dan stonden wij gereed, om onzen onderaardschen togt te ondernemen. Toen de vriendelijke Berggezworene ons ieder eenen Mijnwerker als geleider, voorzien van eene lamp, had toegevoegd, en ons verzocht had, om

{==633==} {>>pagina-aanduiding<<}
denzelven eens ter degen onder de oogen te kijken, opdat men hem naderhand zoude kunnen herkennen, dewijl voorzigtigheidshalve elk zich bij zijnen eigen geleider moet houden, volgden wij hem naar de Mijn, terwijl alle de tegenwoordig zijnde bergwerkers ons met een hartelijk Glück auf! de hand reikten. Hier aangekomen, ontstaken onze geleiders hunne lampen, en nu wederom van de boven blijvenden met een Glück auf! afscheid genomen hebbende, werd het deksel, dat den mond der mijn bedekte, geopend, en nu zag ik, niet zonder schrik, den verschrikkelijken afgrond zijnen gapenden muil voor ons open splijten, en gereed, om ons den eenen na den anderen in te zwelgen; reeds verdween onze Berggezworene in den diepen nacht, en het flaauwe schijnsel van zijne lamp verzonk allengskens. Toen volgde hem een onzer, door zijnen geleider voorafgegaan, en zoo wederom een ander; allen verdwenen zij met het flaauwe licht, dat hen omgaf, en ook met dit licht was alle geluid verzonken; men hoorde geene stem meer, en eene akelige stilte volgde hen. Nu werd het ook mijne beurt; mijn geleider was reeds verdwenen: sidderend greep ik de ladder, klemde mijne handen om de sporten van dezelve, en vond mij weldra in een stikdonkeren nacht begraven, die nu en dan door de lamp van mijnen leidsman in eene bedriegelijke schemering overging: nu volgde er eene doodelijke stilte, in welke men niets, dan het schuren en het gieren van de armen, die beneden de pompen in beweging brengen, en die men onmiddellijk naast zich heeft, hoorde, hetwelk nu en dan afgebroken werd door het verschrikkelijk rammelen der ketenen, waaraan de emmers hangen, die, op- en nedergaande, ons nu en dan met een verschrikkelijk gedruisch ontmoetten. - Eindelijk waren wij tot in de mijn neergedaald; reeds een oogenblik te voren had mijn leidsman mij dit aangekondigd, en ook het meerdere licht beneden mij, door de verzameling der lampen te wege gebragt,
was mij daarvan ten teeken geweest. - Na hier een oogenblik gerust, en eens, vermoeid door het afklimmen (wij waren nu vierhonderd en vijftig voeten nedergedaald), adem geschept te hebben, geleidde onze Berggezworene ons mijnwaarts in, en hier beschouwden wij dezelve in hare ware gedaante: neerhangende gewelven, die elken oogenblik dreigden in te storten, met glinsterende metaaladers doorsneden, en zich in eenen vreesselijken nacht verliezende, vertoonden zich aan ons

{==634==} {>>pagina-aanduiding<<}
oog, terwijl het geluid, door onze stemmen veroorzaakt, door de holle wanden teruggekaatst, in deze holen des doods verschrikkelijk weergalmde. - Toen wij ons eenigen tijd met de beschouwing van de mijn en derzelver inrigting hadden bezig gehouden, waarvan ik u de beschrijving boven medegedeeld heb, weshalve ik dit hier niet herhaal, gingen de mijnwerkers aan het werk. Een diep gat in eene schuinsche rigting in den gang ingeboord hebbende, vertoonden zij ons, hoe zij hetzelve met buskruid en steentjes vulden, en er vervolgens eene lont, met brandewijn doorweekt, bijbragten, om de arbeiders daardoor tijd te geven, om zich in eene andere mijn te verbergen, of zich te verwijderen; en gij kunt begrijpen, dat wij, zoodra de lont aangestoken was, ook niet draalden, om ons in eene mijn, in eene andere rigting van de bergader loopende, te verbergen, waar wij dan ook, eenige oogenblikken met ingespannene verwachting gestaan hebbende, de rots met het schor geluid des donders hoorden losbarsten, welke al ratelende door de holle gewelven rolde. Dit was een vreesselijk oogenblik, mijn Vriend! Wanneer men de schorre donders door de luchtgewelven hoort rollen, vervult dit verheven, majestueus natuurverschijnsel den mensch met eenen diepen eerbied, en het gevoel voor het verhevene wordt ten sterkste in hem opgewekt; maar hier, in de ingewanden der aarde, veroorzaakt dit brullen, kraken en schokken, nu eens tot eene doodelijke stilte overgegaan, dan wederom, door de holle gewelven teruggekaatst, zich met nieuwe kracht verheffende, in den bevreesden aanschouwer een drukkend gevoel: de energie van zijne ziel is verzwakt, of geheel weggenomen; het gevoel voor het groote en verhevene is in hem verstompt, en bevende staat hij daar, terwijl zijne denkkracht zich allengskens herstelt. - Geheele stukken rots waren nu losgesprongen, en lagen verstrooid, door de kracht van het buskruid verre weggeworpen, op den grond. Nu togen de mijnwerkers
aan het werk: zij kapten met houweelen de groote brokken in stukken, scheidden de metaalhoudende stoffen van het onnuttige van den gang af, en bragten die bijeen, om naar boven vervoerd te worden, terwijl zij het onnuttige ter zijde wierpen. - Wij waren langs de Caroliner-groef afgedaald tot op de diepte van 63 lachter (de gewone maat der Bergwerkers, waarvan elk 7 voeten houdt), waar de bovenste mijn gevonden wordt, gaande deze groef tot bij

{==635==} {>>pagina-aanduiding<<}
de 200 lachter diep, op welken afstand men nog verschillende mijnen aantreft.’ - De Schrijver had bij zijne berigten nog wel mogen voegen, dat men het lood, 't welk jaarlijks uit de ertsgroeven bij Clausthal getrokken wordt, op 18000 centenaars schat, terwijl het zilver gerekend wordt 28000 marken te bedragen.
In den twintigsten Brief beklagen zich de Reizigers, dat het slechte weder hen verhinderde den Brocken of Bloksberg te beklimmen, zoo vermaard wegens het feest, dat, ingevolge het Duitsche volkssprookje, in den eersten meinacht daar gevierd wordt. - Het sprookje van den Ross-trap en de Dansplaats op bl. 79-82 is zeer aardig verteld. - Toen Rec. bij het begin van den een-entwintigsten Brief het Grieksche inventaris aantrof van alles, wat in denzelven bevat was, dacht hij:
Quid dignum tanto feret hic promissor hiatu?
En waarlijk bij het lezen vond hij veel minder, dan hij, na zoo eenen brommenden aanhef, regt had te verwachten. De katalumatologische berigten mogen den philogastrischen vriend bevallen zijn; hebben hem echter de theatroen theatromonsikologische voldaan, dan is hij, voor zulk eenen philedonischen mensch, met zeer weinig te vreden, ten zij de Schrijver hem zijne waarneming omtrent de harmonie der koeijenschellen ook voor een monsikologisch berigt toerekent. - Het vers, echter, op Zwitserland was voor Rec. eene aangename verrassing; terwijl het verhaal van den ongelukkigen Hoogleeraar sternberg, die, met achterlating van eene zwangere gade en vier kleine kinderen, wegens oproerige bewegingen, te Cassel de doodstraf ontving, hetzelfde medelijden, dat de Reizigers gevoelden, ook bij Rec. verwekte. - Aan het einde van dezen Brief verhaalt de Schrijver een kluchtig denkbeeld van de Inspecteurs, die, te Göttingen hunne passen viserende, zich zeer verwonderden, dat zij slechts zes in getal waren. ‘Wij geloofden,’ zeide een hunner, ‘dat gij wel twintig of dertig sterk waart, en dat eene menigte van Studenten en Professoren bij de verovering van Holland door de Engelschen naar Göttingen gevlugt waren.’ - De berigten omtrent de Hoogescholen te Marburg en Giessen en de Hoogleeraars, die er onderwijzen, zijn zoo uitgebreid en naauwkeurig niet, als die wij in het vorige Deel over Göttingen aantroffen. - Het gedrag der Stu-
{==636==} {>>pagina-aanduiding<<}
denten te Giessen schijnt zeer onvoorbeeldig, daar vier Akademische carcers schier altijd bezet zijn. Ook die van Marburg, waaromtrent onze Reizigers niets vermelden, zijn
grooter beminnaars van luidruchtige vermaken, muzijkpartijen en geraasverwekkende optogten, dan van stille werkzaamheid, van echte en smaakvolle geleerdheid. De groote menigte hoort alleen die voorlezingen, welke voor het toekomstige beroep onontbeerlijk zijn. Van hier dat de voortreffelijke justi eens zijne Aesthetica voor vier toehoorders gelezen heeft. - Nog had men bij de berigten omtrent de Hoogeschool te Giessen kunnen voegen, dat de Hoogleeraars er grootendeels zeer slecht bezoldigd zijn, en dat, naar Duitsche berigten, onder andere artikels van koophandel, ook de Doctorale bullen hier voor veel matiger prijs te verkrijgen zijn, dan elders. - Tegen over bl. 136 vindt men eene tabel der collegien, die gedurende het zomer-halfjaar van 1809 aan de Universiteit te Giessen gehouden werden. Rec. vindt de aanmerkingen van den Reiziger gegrond, dat het geven van onderwijs in de Aesthetica, de Veeartsenijkunde, in de Opvoedings- en Onderwijskunde, in Statistiek en Staatshuishoudkunde op andere Hoogescholen navolging verdient, en stemt evenzeer met hem in, wanneer hij der Latijnsche taal voor het Akademisch onderwijs ver boven de moderne talen den voorrang geeft, bl. 137-146. - Het Senkenbergsche Stift te Frankfort, tot een Medicinisch Instituut en ter verzorging van arme kranken van verschillenden Godsdienst geschikt, verdiende de breedvoeriger beschrijving, door onze Reizigers van hetzelve gegeven. - De opgaven omtrent het Kasino, het daarmede verbondene Leesmuseum en den Duitschen Schouwburg in dezelfde stad zijn kort en oppervlakkig. Rec. herinnert zich bij Duitsche Reizigers vollediger berigten daaromtrent te hebben gelezen. - Het bevallige Hoogduitsche gedicht op bl. 175-177 toont, dat een der Reizigers ook in den trant onzer
naburen vaardig en ongedwongen de lier kan slaan. - De beschrijving der aan den Rijn gelegene steden zal niemand breedvoerig vinden. De optelling, echter, der dorpen, aan beide de boorden dezer rivier gelegen, is hier en daar wel eens vervelend. - In den zevenentwintigsten Brief wordt Niederwald, de lustplaats van den Vorst Primaat van het Rijnverbond, beschreven; een oord, hetwelk, naar het gevoelen van rink, eenen Duitschen Reiziger, in afwisselende bekoorlijkheden

{==637==} {>>pagina-aanduiding<<}
op zulk eene kleine plek gronds vereenigd, in Europa alleen door Zwitserland en Tivoli zoude overtroffen worden. - De achtentwintigste Brief, hoewel niet vrij van winderige uitdrukkingen, is echter over het geheel uitnemend wel geschreven, en vermeldt de vaart langs den Rijn, van Rudesheim voorbij den vermaarden Muizentoren, Bacharach, Kaub en andere plaatsen naar St. Goar. - - Ook de eenendertigste Brief is Rec. bijzonder bevallen. Vooral het verhaal der avondwandeling in den omtrek van Lintz, met losse dichtstukjes doorweven, is ten uiterste bevallig. De Lezer oordeele uit het volgende, (bl. 284) dat wij tot eene proeve mededeelen: ‘Ons pad voerde ons dan eerst tusschen de wijnstokken henen, welke hun slingerend loof bevallig door elkander kronkelden. Hier en daar stonden eenige elzen en hazelaren, door welke het koeltje, dat van de rivier naar ons toewaaide, met een liefelijk suizen speelde. Wij hadden den Rijn aan onze regterhand, die met eenen statigen loop zijne spiegelgladde golfjes voortstuwde, en verrukkelijk in den glans der ondergaande zon schitterde. Alles in den omtrek begon zich zachtkens te schikken tot de bekoorlijke stilte des avonds.

‘Des avonds zoete rust zijgt op de velden neer, 
Het woest gedruisch des dags verstomt al meer en meer, 
En flaauwer wordt de gloed der purpren zonneglansen; 
Een kleed van schittrend goud bedekt den effen vloed, 
Die met een zacht geruisch zijn golfjes kabblen doet, 
Waarin zich 't blaauw belonkt der zuivre hemeltransen. 
 
Der windjes dartlend heer, met balsemgeur belaan, 
Zweeft van den oeverkant op flodderwiekjes aan, 
En suist en stoeit en speelt door els en hazelaren, 
Die, in een bladrendos van 't weligst groen getooid, 
Waarop de westerzon haar goud en purper strooit, 
Hun zachtkens fluistrend loof vertrouwlijk zamenparen.’ 

Verbood de beperkte ruimte eener beoordeeling Rec. niet, meer uit dezen Brief af te schrijven, hij zoude ongetwijfeld nog het zacht geteekend tafereel van het naar huis keerend landvolk, op bl. 289, mededeelen, waar hem echter de platte en prozaische uitdrukking van de hongerige maag des landmans ongevallig was. Dan deze geringe vlek wordt door andere schoonheden genoegzaam uitgewischt. Eer Rec. van onze Reizigers scheidt, wil hij hun nog

{==638==} {>>pagina-aanduiding<<}
eenige aanmerkingen mededeelen, die hem bij het lezen dezer Brieven zijn ingevallen.
Gelijk de Heer bongardt in zijne Reizen door Duitschland alles knap vond, zoo doen zich de voorwerpen aan onze Reizigers doorgaans aardig voor. Zij spreken van een aardig werkje, een aardig eilandje, een aardig kabinet, aardige watervallen, van het aardig te treffen, van plaatsen, die zich aardig voordoen, enz. - Ook treft men dikwijls zamenstellingen met het woord over bij hen aan. Alleen op bl. 110 en 111 wordt van een overoud slot, eene overheerlijke bediening en een overgroot posthuis gewag gemaakt. - Bij de aanhaling van het bekende vers uit ovidius bl. 254 heeft eene prosodische onnaauwkeurigheid plaats gehad, waardoor het schier eene van zijne zes voeten verloren heeft. Bij den Dichter staat: Donec eris felix &c. - Hoewel de coupletten van den Heere lulofs in het begin van den vierentwintigsten Brief bij uitstek schoon zijn, en deze bevallige schilderij van eenen staat van eeuwigen vrede onze verbeelding streelt en een aangenaam gevoel in onzen boezem verwekt, zal echter een wijsgeerig navorscher bezwaarlijk met den Schrijver van dezen Brief instemmen, die, op gronden, welke de rede ons gebiedt te gelooven, het aanbreken van die gouden eeuw eenmaal verwacht. Rec. vertrouwt wel op gronden der rede, dat eenmaal de volken, even als eertijds de enkele menschen, zich tot het daarstellen van eenen regtelijken toestand zullen vereenigen, en hunne verschillen niet door het zwaard of het kanon, maar door de uitspraak van een volksverbond beslechten; dat eenmaal de volken zich tot eenen eeuwigen vrede zullen verbinden. Echter verwacht hij geenszins, dat deze staat van eeuwigen vrede (op bl. 152 dezer Brieven te regt het ideaal van den wijsgeer genoemd) immer
zoo zal worden verwezenlijkt, als dezelve in het bekoorlijk tafereel van den Dichter is afgemaald. Neen! Even min als door het daarstellen der burgermaatschappij alle onregtvaardigheden, geweld, beleedigingen en bijzondere wraaknemingen onder de menschen hebben opgehouden, zullen dezelve ook, naar Recensents gevoelen, door zoodanig een verbond onder de volken geheel kunnen verbannen worden. Door zoodanig eene vereeniging zal men echter, ook onder de volken, de heerschappij van het regt erkend hebben; en dit zal reeds eene aanmerkelijke nadering tot eene betere toekomst zijn. Zoo Rec. zich wel herinnert, leidt ook de Akade-
{==639==} {>>pagina-aanduiding<<}
mische Verhandeling van den Heere de wal, in de noot op bl. 161 door onzen Schrijver aangehaald, tot dezelfde of soortgelijke refultaten, als Rec. heeft opgegeven. - Nog moet Rec. zijne verwondering te kennen geven, dat de Reizigers, die, blijkens hunne veelvuldige aanmerkingen, in den voortgang in beschaving en verlichting zoo veel belang stellen, ons nimmer over den toestand van den openbaren eerdienst en van het onderwijs in de lagere scholen der voornaamste door hen bezochte plaatsen eenige berigten mededeelen. Uit den toestand van beide toch kan men doorgaans tot den bereikten graad van beschaving vrij zekere gevolgen trekken. De Wetenschappen schijnen onze Reizigers meer dan de Kunsten op hunne wandeling te hebben bezig gehouden. Nergens vinden wij eenig berigt omtrent den toestand der Toonkunst; hetwelk Rec. nog meer bevreemdt, daar, volgens bl. 292, ten minste een der Reizigers zich op de Muzijk had toegelegd. Ook het Tooneel schijnt naauwelijks hunne aandacht getrokken te hebben; althans de berigten omtrent de Fransche Opera te Cassel en den Duitschen Schouwburg te Frankfort zijn, gelijk wij reeds boven opmerkten, zoo onbeduidend, dat wij met dezelve, na de lezing dezer Brieven, niets meer bekend zijn, dan voorheen. - Eindelijk merkt Rec. nog aan, dat de redenen, op bl. 2
der Voorrede opgegeven, de Reizigers niet hadden moeten weerhouden, om ook nog hunne terugreize door een gedeelte van ons oorspronkelijk Vaderland te beschrijven. Hij twijfelt niet, of de koopers van dit werk zouden zich de verhooging van den prijs, zoo de berigten belangrijk en onderhoudende waren, niet beklaagd hebben. Niet elk bewonder van ons Vaderland is in de gelegenheid, om Overijssel, en vooral het schoone Gelderland, te bezigtigen; zoo dat een beknopt reisverhaal door deze streken velen zoude bevallen hebben. Ja ook voor hen, die eertijds deze oorden bezochten, zoude zulk eene beschrijving eene genoegelijke herinnering veroorzaakt hebben. Hield de redenering der Reizigers steek, dan moest de gedachte, dat zij voor hunne Landgenooten schreven, hun, om consequent te handelen, ook de vijfendertig eerste bladzijden van het vorige Deel, die over Groningen en Drenthe handelen, hebben doen terug houden. Dan Rec. verblijdt zich, dat ook dit gedeelte van het reisverhaal niet ongedrukt gebleven is.
Ten slotte vindt Rec. zich nog verpligt den uitsteken-
{==640==} {>>pagina-aanduiding<<}
den dienst op te merken, dien de Reizigers, zoo wel door losse hier en daar ingevlochtene aanmerkingen, als vooral door de bijvoeging van hunnen laatsten Brief, aan die genen gedaan hebben, welke naderhand deze zelfde streken willen bezoeken. Hier vindt men raadgevingen door ervaring verzameld, hoe men zich het best met de landen, die men doortrekken wil, kan bekend maken; hoe men ten opzigte van zijne passen moet handelen; hoe men zich het best tot eene wandeling uitrust; hoe men zich in de Duitsche logementen te gedragen hebbe, en andere nuttige voorschriften. Vooral zijn de waarschuwingen van belang, op bl. 234, 312 en 359 medegedeeld, tegen de streken en misleidingen der Douanes, welke de Reizigers tot eenen uitstap uit hun vaartuig doorgaans den Duitschen Rijnoever boven den Franschen deden verkiezen. Vreemdelingen, die naderhand in deze oorden willen reizen, zullen hun voor deze gewigtige wenken dank weten.
Druk, spelling en correctie verdienen denzelfden lof, dien wij bij de aankondiging van het eerste Deel daaraan toekenden. - De titel prijkt met de afbeelding van den Muizentoren door den Heere steringa kuyper geteekend: terwijl de teekenpen van den Heere crull ons een gezigt op de Fulda bij Munden en één op den Rijn bij Kaub, ter versiering van de beide Deelen dezer Brieven, geschonken heeft.




Dissertatio Juridica Inauguralis, de Nuptiis prohibitis ex Jure Naturali et Legibus positivis, quam...... pro gradu Doctoratus ... publico ac solemni examini submittit Campegius Lambertus Vitringa, Elburgo-Gelrus.

Deze Verhandeling, over de verboden Huwelijken ingevolge het Natuurregt en de stellige Wetten, aan de Hoogeschool te Harderwijk in het openbaar verdedigd, is duidelijk, in eene goede orde en wél geschreven. De eer, om bij het einde van de baan zijner letteroefeningen zulk eene proeve van vordering in de wetenschappen te geven, kan alleen hij genieten, die zijnen Akademie - tijd vlijtig besteed heeft. - De stoffe wordt in diervoege behandeld, dat de Heer vitringa in het eerste Hoofddeel den aard, de vereischten en het doel des Huwelijks, in het tweede de verboden huwelijken, naar de beginselen van het Natuurregt, en in het derde de verboden huwelijken, naar het Romeinsche, Kanonieke en Hedendaagsche Regt, ontwikkelt.

{==641==} {>>pagina-aanduiding<<}

Eene verdere opgave van de behandeling dezer onderwerpen gedoogt ons bestek niet.
Liever willen wij hier een drietal aanmerkingen opgeven, welke niets aan de waarde van dit Proefschrift ontnemen, en, gelijk wij vertrouwen, den jeugdigen Schrijver zelven niet onaangenaam zullen zijn.
Vooreerst schijnt ons de Heer vitringa eene onnaauwkeurige bepaling van Overspel te geven, met te zeggen: adulterium eum eamve tantum committere, qui quaeve cum alterius uxore maritove rem habeat, daar het toch zeker is, dat een gehuwd man met eene ongehuwde vrouw, en eene gehuwde vrouw met eenen ongehuwden man, zich, even zeer, aan deze misdaad kunnen schuldig maken. En dan was de tegenwerping, welke de Schrijver tegen de Polygamie naar het zuivere Natuurregt wilde voorstellen, niet of een gehuwd man eene gehuwde vrouw mag nemen, maar of iemand, die zich met eene vrouw in den echt heeft begeven, niet moet geacht worden deze zijne verbindtenis te schenden, en overspel te bedrijven, indien hij naderhand eene tweede of derde vrouw, die ongehuwd is, bij de eerste neemt: welke tegenwerping daarmede niet is opgelost, dat in dezelve de Polygamie en het Overspel worden verward. Het zoude den Schrijver gemakkelijk geweest zijn, deze zwarigheid uit de beginselen, door hemzelven in het eerste Hoofddeel zijner Verhandelinge ontwikkeld, volledig weg te nemen, en alles op eene voldoende wijze te beantwoorden.
Ten tweede komt ons de bedenking tegen het Holl. Wetboek napoleon Art. 99 niet wel doorgedacht voor: omdat het regtens is, dat ieder minderjarige met volkomene regtskracht allerlei overeenkomsten sluit, wanneer hij door zijne Onders of Voogden gesterkt wordt; - en waarom dan ook niet (als de minderjarige verklaart, dat bij hem aanwezig is die neiging en begeerte, waarvan de Hr. vitringa bladz. 24-30 handelt) de overeenkomst des Huwelijks? Bijzonder hard voor de Vaderlandsche Jongelingen en Meisjes komt ons des Schrijvers gevoelen voor, om alleen aan meerderjarigen de magt te vergunnen van in den echt te treden. Immers ook in den vroegeren leeftijd, aan welken anders de Wetten de vrije en onbelemmerde uitoefening der burgerlijke regten nog niet kunnen toelaten, verneemt men reeds eene drift, die, van de Natuur zelve afkomstig, door geene wijsheid voor te komen, vooral in die jaren moeijelijk te temmen, en in eene welgeordende Maatschappij alleen door den Echt te bevredigen is. Maar zullen de minderjarigen het genot van dezen staat mogen hebben, dan heeft de Wetgever te regt een tijdperk bepaald, binnen hetwelk geen huwelijk mag voltrokken worden, en daardoor wijsselijk afgesneden het regterlijk onderzoek,

{==642==} {>>pagina-aanduiding<<}
dat anders (*) noodwendig over den maagdelijken toestand van elke Bruid en het mannelijk vermogen van elken Bruidegom moest plaats hebben.
Ten derde heeft de Schrijver, naar ons inzien, op bladz. 62 der Verhandeling, den Keizer justinianus over het Pr. Instit. quib. mod. tut. fin. (†) verkeerdelijk gegispt, alsof, namelijk, de Keizer zich aldaar ten onregte zoude voordoen als dengenen, die het eerst door zijne wet een einde gemaakt had aan het oude verschil over de vraag: waaruit men de mannelijke huwbaarheid moest afleiden, uit de jaren, of uit de gesteldheid des ligchaams? Men houde slechts in het oog, dat de zaak, in het kort, deze was. De Proculejaansche en Cassiaansche Regtsgeleerden hadden over dit onderwerp verschillende gedachten, terwijl priscus, beider gevoelens omhelzende, zoo wel de jaren als de gesteldheid van het ligchaam in aanmerking wilde genomen hebben. Het Proculejaansche stelsel, dat men alleenlijk op de jaren moest zien, was inmiddels vrij algemeen doorgedrongen, omdat hetzelve zich, zoo wel van de zijde der betamelijkheid als van de zijde der gemakkelijkheid in de uitvoering, aanbeval. Eene stellige wet was er, nogtans, niet van aanwezig, en het Cassiaansche stelsel behoefde slechts weder eenen schranderen verdediger te hebben, om den ouden twist te doen herleven. Weshalve de Keizer met regt het verschil voor altijd eindigde, door eene wet te maken, overeenkomstig met de, in dezen kieschere, leer van labeo's school. Justinianus gewaagt hier eigenlijk alleen van het stelsel van priscus, zonder deszelfs naam te noemen, zeggende blootelijk: Veteres volebant. Wij zien, in waarheid, niet, dat justinianus, hoe verwaand hij anders ook zijn mogt, hier meer aan zijne Wetgeving toeschrijft, dan werkelijk het geval was.

Observationes Juridicae Inauguraies, de Pactis, quas &c., pro gradu Doctoratus, Erudd. exam. subm. Gerhardus Johannes Colenbrander, Zutphaniensis. Lugd. Bat. apud Viduam M. Cyfveer J. Fil. 1810.

Onder de stoffen, die bij het verkrijgen van het Doctoraat in de Regten te pas komen, moet inderdaad de keuze van den Hr. colenbrander allerwegen worden gebillijkt. Immers, er komen in de maatschappij dagelijks zoo vele ge-
{==643==} {>>pagina-aanduiding<<}
vallen voor, die aanleiding geven tot verschil over de verpligtingen van contracterende partijen, dat een onderwerp, als dit, over de Verdragen, van het hoogste belang moet gerekend worden.
De Schrijver heeft zijne stoffe in drie Hoofdstukken verdeeld, handelende in het Eerste over den Aard en de Bepaling van een Verdrag; in het Tweede, over de Verpligting, welke uit een Verdrag voortspruit; in het Derde, over de verschillende Soorten of Onderscheidingen der Toestemming.
Dit Onderzoek voornamelijk volgens het Regt der Natuur behandelende, draagt hij de verschillende gevoelens der Regtsgeleerden voor, ook met toepassing des Romeinschen Regts, en beweert, dat tot een wettig Verdrag behoort de Wilsverklaring van twee Personen, bestaande daarin, dat hetgene door den eenen aan den anderen wettiglijk wordt overgedragen, door dezen op dien grond wordt aangenomen; dat deze overdragt en aanneming de volkomene kracht bezitten eener verklaarde Belofte, en dat, bij eenig geschil wegens de toestemming, niet moet gelet worden op het oogmerk of de begeerte van hem of hen, die een Verdrag aangaan, maar op datgene, wat, in tegenwoordigheid van bevoegde getuigen, met enkele woorden, of anderzins wat, bij een wettig geschrift, met ronde woorden in derzelver zamenhang is uitgedrukt.
De gansche Verhandeling, waaraan de jeugdige en zedige Schrijver alleenlijk den titel van Bedenkingen heeft willen geven, draagt overal blijken van vele belezenheid, geleerdheid en een geoefend oordeel. Ook de Stellingen, door hem ter verdediging aangekondigd, zijn over het algemeen zeer belangrijk, en de nederigheid vooral, welke overal, maar bijzonderlijk in de erkentenis der verpligtinge aan zijne Leermeesters doorstraalt, dient in alle opzigten ter zijner aanbevelinge. Op dezen grond, zal zich de Maatschappij met de aanwinst van zulk eenen nieuwen verdediger harer grondslagen en regten gelukkig mogen rekenen.




Voorlezingen over de Opvoeding der Jeugd, door J.L. Ewald. Uit het Hoogduitsch vertaald door J. van Wijk, Roelandszoon. Iste Deel. Te Amsterdam, bij J. van der Hey. In gr. 8vo. 253 Bl.

Zoo menig geschrift van den waardigen ewald is door onze Landgenooten met de hoogste goedkeuring ontvangen, en daaronder ook de zoodanige, waaruit men vooraf berekenen kan, dat een werk van hem, opzettelijk over de Opvoeding, den meesten bijval zal vinden. En hoe vele Op-
{==644==} {>>pagina-aanduiding<<}
voedingsgeschriften ook reeds onder ons voorhanden zijn, zoo is een Man, die zoo overtuigend tot verstand en hart spreekt, met zijn Opvoedingsboek altijd welkom, en men kan de bijzondere waarde van dit zijn werk uit zijne eigene betuiging genoegzaam afleiden. ‘Ik heb, zegt hij, veel ondervonden. Opvoeding was altijd mijne geliefkoosde bezigheid. Ik heb mij sedert meer dan dertig jaren op alle mogelijke wijzen met de Opvoeding bezig gehouden. Ik heb veel beproefd; veel is mij mislukt, veel gelukt. Theorien hebben mij ingenomen, en ik heb dezelve laten varen, omdat zij niet uitvoerbaar waren. Ik heb andere vervaardigd, zamengesteld, doordacht, en gemeend dat dezelve niet mislukken konden, en zij mislukten toch. Hetgeen ik goed bevonden heb, lever ik hier in die orde, welke ik voor een algemeen overzigt noodig geoordeeld heb.’ Zoo hebben wij dan hier niets dan hetgeen voor beproefd, en wel door zulk eenen kenner van het menschelijk en in 't bijzonder van het kinderhart voor beproefd wordt gehouden; en daarenboven is ewald in nadruk Menschenvriend en Christen. Hij schrijft in den hem eigenen wegslependen trant, met de hem eigene warmte voor het ware en goede, en wel over een onderwerp dat hem bijzonder na aan het hart ligt. Hij geeft ons Voorlezingen, gedaan voor eenen beschaafden kring van Ouders en Opvoeders, maar vooral van Vrouwen en Moeders; en wij twijfelen geen oogenblik, of onze Vrouwen en Moeders herinneren zich nog
met aandoening zoo menige roerende nuttige les uit zijne vroegere geschriften, en hooren gaarne nu wederom dezen hunnen Vriend; zoodat wij eene breede opgave van den inhoud dezes werks onnoodig rekenen. Hier en daar zal het haar gaan als ons, hoewel dit bij ons toch minder het geval was, dan wel bij andere soortgelijke geschriften, dat men namelijk wel eens eene bedenking over houdt; doorgaans echter stemmen zij voorzeker met hem in, en geene zal haren tijd aan de lezing van dit boek onnuttig besteed kunnen rekenen. Het derde en laatste Deel dezes werks zal ‘het geschrift over den geest der Pestalozzische leerwijze, omgewerkt, en te gelijk ewald's gedachten over verstandelijke (intellectuele) vorming van alle soort bevatten.’ Dit eerste Deel heeft elf Voorlezingen: 1) Wat is Opvoeding, en wat is dus Opvoedkunde? 2) Ontwikkeling van het denkbeeld van Opvoeding en plan dezer Voorlezingen. 3) Over het gewigt der Opvoedingsleer. 4) Tegenwerpingen tegen het gewigt der Opvoeding. 5) Grondregelen, welke voor heerschende vooroordeelen beveiligen. 6) Kennis van het menschelijk, en bijzonder van het kinderlijk ligchaam. 7) Gesteldheid des ligchaams. Omloop van het bloed, zintuigen, leven. 8) Natuurlijke Opvoeding der Kinderen. 9) Over de zorg voor de gezondheid der Kinderen. 10 en 11) Noodige zielkundige opmerkingen aangaande

{==645==} {>>pagina-aanduiding<<}
den mensch, en bijzonder omtrent het kind. - Tot zoo ver is nu de Schrijver gevorderd; en zijne Lezers verlangen zeker met ons, den waardigen Man nu over den invloed van driften, neigingen en hartstogten, de middelen om dezelve te leiden en tot deugden te vormen, en wat wij al meer in het tweede Deel te gemoet zien, te hooren; terwijl het hoofddoel, gelijk wij dit van zoodanig eenen Man vooraf reeds wisten, Zedelijkheid en Godsdienst is. ‘Een mensch zonder Godsdienst (dit willen wij afschrijven, om tevens eene proeve te geven, hoezeer de bekwame Vertaler voor zijne niet zeer gemakkelijke taak berekend was) ziet slechts op de naaste oorzaken, de naaste gevolgen, het naaste doel. De Zon gaat voor hem slechts op, om voor ons te schijnen, en ons te lichten bij den arbeid, bij onze genietingen en vermaken; zij gaat voor hem onder, om hetzelfde in een ander werelddeel te verrigten. De Lente is voor hem een groot aangelegd koophuis, waardoor menschen en dieren te eten krijgen. Bij den dood zijner geliefde (zoo hij al eene geliefde heeft) ziet hij niets anders dan de gevolgen eener zenuwziekte, eener borst- of long-tering. Men moet zich bezigheden geven, om de dooden zoo spoedig mogelijk te vergeten, dewijl het denken aan dezelve toch niets uitdoet. Was men zelf ziek, dit werd door verkoudheid, verhitting, overlading van de maag, of eene ziektestof, die zich langzaam verzameld heeft, veroorzaakt. Het is voor hem eene scheikundige werking, welke in zijn ligchaam plaats had, hetwelk alles gedaan heeft, wanneer de ziektestof verdwijnt. Menschen zijn oorzaak van al zijne genoegens, en ook van al zijn verdriet. Zijn oog is dierlijk slechts op deze aarde gevestigd; het verheft zich nooit ten hemel, behalve wanneer hij naar eenen vruchtboom wil reiken; echter ook dán niet om den hemel, maar om de vruchten. - Geheel anders is het met den godsdienstigen mensch: elk natuurverschijnsel, elk lotgeval, elke verandering in zijn leven is hem, even als de stem
des beminden voor het beminnend wezen. Zij heeft eene diepere, meer geheime beteekenis voor hem, boven de algemeene beteekenis voor allen. Zij is de mystiek van zijne levensleiding, het symbolische in het tooneelspel des levens. De mensch, welke daarop let, die deze geheime beteekenis verstaat en opvolgt, wordt een kweekeling der Voorzienigheid, een kweekeling en lieveling gods. En de opvoeder, die zijne leerlingen daarop opmerkzaam maakt, hun dit heilig orakel van het Goddelijk onderwijs opent, is een Priester, welke de menschen inwijdt in de geheimen der Goddelijke opvoeding. En zoo hoog de hemel verheven is boven de aarde, zoo hoog is ook deze opvoeding verheven boven alle menschelijke, bijzonder boven die van hen, welke van haar niet trachten te leeren.’





{==646==} {>>pagina-aanduiding<<}

De Vrouw is de Baas. Eene zeer klare waarheid, op eene zeer bevattelijke wijze aangetoond; door A. Fokke, Simonsz. Met Caricatuur-platen. Te Amsterdam, bij H. Moolenijzer. 1810. In gr. 8vo. 148 Bl.

Hetgeen dezelfde Schrijver in soortgelijk boekdeeltje als eene geheimzinnige magtspreuk had behandeld, wordt nu door hem als eene zeer klare waarheid voorgesteld; trouwens ieder ding heeft twee handvatsels, en wij ontveinzen niet, dat wij het tegenwoordige den Heere fokke wel het liefst aanprijzen; zoo blijft hij toch, naar ons oordeel, wel het best in zijn vak. Hij schrijft nu wederom voor Jan en Alleman, (eene wat al te groote uitvoerigheid en het terugkomen van dezen of genen geestigen trek hindert Jan en Alleman juist niet zeer) en in dit geschrift vat de Schrijver nu weder voor Jan en Alleman den juisten toon en stijl. ‘Hoort dan, Romannetjes-Kouranten-Boerenkrant-Louw en Krelis- enz. enz. Lezers!’ hij ‘zal u dan reis vertellen wat velen uwer elk in zijn huisgezin al bij lange ondervinding weten, namelijk dat de Vrouw Baas is; maar al weten we al reis een ding voor onszelven heel net, we hooren toch graag een ander er ook van praten, ja zelfs veel liever dan van 't gene waarvan we niets weten; want dan zijn we zoo overal thuis, - dan kan men zoo overal op zeggen: daar hebje waarachtig gelijk in. Dat's bij mijn ziel net zoo als het is!’ enz. En dus geeft hij zijn plan op: ‘Mijn voornemen is om je vooreerst te vertellen dat de Vrouw de Baas is; dan wat een Man en wat een Vrouw is - dat weet je lui (zult ge zeggen) toch wel bij ondervinding, althans de getrouwde, en de meeste ongetrouwde (men zou zeggen hoe is het mogelijk!) weten het ook al. - Evenwel ik meen het nog al eenigzins anders dan gij u zoo oppervlakkig, naar uwe zondige ingeboren geneigdheid, verbeeldt. - Dan zullen wij reis zien of het nuttig en goed is dat de Vrouw de Baas zij - verder zal ik u reis duidelijk
uitleggen hoe de Vrouw eigenlijk de Baas wordt, en wat soort van Baasschap zij oefent - en dus welke Vrouwen de noodige eigenschappen hebben om de Baas te kunnen zijn, want dat is al heel niet hetzelfde. Wel hei wat! - en dan eindelijk zal ik u zoo in een en andere Huishoudens brengen, waar de Vrouw Baas is; maar het kon ligt gebeuren, dat ik, buiten mijn weten, een of ander lezer reis thuis bragt, dat moet je dan zoo kwalijk niet nemen. - Ik kan dat immers niet helpen, ik ken al mijn lezers niet, anders zou ik het waarlijk wel laten om sommige thuis te brengen.’

{==647==} {>>pagina-aanduiding<<}

Bij het opgeven van het plan en beloop, bij wijze van uittreksel, verliezen deze soort van geschriften grootendeels het gelachverwekkende en geheel derzelver aardigheid, en wij gunnen onzen Landgenooten gaarne eene thans wel noodige vervrolijking, waartoe dit Stukje ons nog al zeer geschikt voorkomt; wij zeggen er daarom verder ook niets van, dan alleen, ('t geen tevens tot eene proeve dienen kan) dat wij al aanstonds regt geestig vonden het betoog, hoe het voor Jan en Alleman thans broodnoodig wordt Grieksch te leeren, daar de ijverige geleerden, voornamelijk der Franschen, dagelijks iets nieuws en voor alle menschen hoogstnuttigs uitvinden, 't welk volstrekt eenen Griekschen naam hebben moet; en dat, als het zoo nuttig stelsel van juiste gelijkheid in maten en gewigten hier te lande in gebruik komt, in derzelver namen Latijn, Fransch en Grieksch onder elkander gekoeskoest en gehakkemoest wordt, en niemand dan een half kopje half grutters waren of een slokje zal kunnen koopen, zonder iets of wat Grieksch te kennen; terwijl het aan het eind van dat Hoofdstuk ons waarlijk eene aardige verrassing was, dat juist onder en door hetzelve: ‘de Vrouw is de Baas,’ regt voelbaar was aangewezen. Ook het vierde Kapittel: ‘hoe de Vrouw de Baas wordt,’ beviel ons bij uitstek, en het geeft den Vrijer menige nuttige les. Grappig vergelijkt de Schrijver het vrijen en trouwen bij den bekenden ronden kermisdans:

‘Komt geeft den Boer een stoel, 
Komt geeft den Boer een kermisstoel, enz. 
Komt neemt den Boer een stoel, enz. 
Komt neemt den Boer zijn geld, enz. 
Komt geeft den Boer wat klop. 

met welke groote en belangrijke coup de dans, door het verloopen der dansers van hunne plaats, natuurlijk van zelfs geëindigd wordt. Men ontneemt allengs aan de Vrouw al wat men aan de Vrijster gegeven of ingewilligd had, en geeft haar, om den dans te besluiten, niet zelden nog wat klop toe.’
Hieruit kunnen de Vrouwtjes zien, dat zij met dit werkje, als juist niet eenzijdig tegen haar ingerigt, zich mede eens kunnen vervrolijken; hetzelve, voor 't minst, zonder toorn, en alzoo zonder benadeeling van hare dierbare gezondheid, kunnen lezen; hetgeen wij haar te stelliger verzekeren, daar ‘einde goed alles goed’ maakt, en de Schrijver bij het besluit rond verklaart, dat alle gehuwde lieden het Baasschap zuiver behooren te deelen; hetgeen toch wel het meeste

{==648==} {>>pagina-aanduiding<<}
is, dat het Vrouwtje, zelfs vóór het huwelijk, vorderen zal.
In het vroegere werkje: de geheimzinnige Magtspreuk, had de Schrijver, zegt hij, ons ‘in de zaal en in de geheimste vertrekken gebragt, maar daar was het Jan en Alleman te donker, ja 't was er zelfs te donker voor sommige geleerde en gebrilde Heeren, die toch anders, door middel hunner brillen, nog al in duistere plaatsen kunnen zien; ja zelfs geleerde katoogen, die in het stikdonkere kunnen zien, betuigden, dat ze niet veel in de geheimste vertrekken onderscheiden konden.’ Wij nemen het den Heere fokke in 't geheel niet kwalijk, zoo hij hier misschien reis ons bedoelen mogt; en het zou ons in het geheel niet bevreemden, dat wij hem (in onze Letteroef. voor 1808. bl. 173) een weinig hadden op zijn zeer getrapt: want

Elk meent zijn uil een valk te zijn. Een Hollandsch Spreekwoord; Zoölogiesch, Ironiesch Komiesch en Ekonomiesch verklaard. Door A. Fokke, Simonsz. Te Amsterdam, bij A.B. Saakes. 1810. In gr. 8vo. 35 Bl.

Met dit Stukje wordt nu 's mans Verzameling van eenige, hier te lande gebruikelijke, Spreekwoorden, op eene vrolijke, onderhoudende en gemeenzame wijze verklaard en opgehelderd, naar het schijnt, besloten; immers wij ontvangen hier, voor deze en de vijf vroeger uitgegevene gelijksoortige Verhandelingen, dit algemeene Titelblad, met Voorberigt en Inhoud der Stukjes, waardoor de Schrijver dezelve voor het verslingeren behoeden wil.
De behandeling van dit Spreekwoord is geheel in den vroegeren geest; en 1) wordt ons geleerd, wat Uilen en Valken zijn in eenen natuurlijken zin. 2) Wat die vogels in een' allegorischen zin beteekenen. (Rang, rijkdom en roem. Voorts het luchtig gevogelte, dat men meisjes heet, waarvan het vader Cats reeds zegt. Sommige lieden doen het ook met kleine Uiltjes, Uilskuikentjes, die zij hunne liefhebberijen noemen.) 3) Eindelijk wordt getoond: welk gtoot nut die meening aan het gansche menschdom toebrengt.
Het Stukje verdient, in zijne soort, onze aanprijzing; doch ons bestek gedoogt niet, dat wij er veel uit aanstippen. Alleenlijk daar de Heer fokke, bl. 23, ook onder de Uilen, die sommigen voor Valken hielden, effecten heeft opgenoemd, waarvan hij zegt: ‘Och! ik bidde u, toon hun de onbestendigheid en nietigheid van deze dingen niet aan: het is hunne Valk, waarlijk een na veel zwoegens en arbeids dikwijls met het zweet huns aanschijns betaalde vogel. Zeg hun niet, dat ze er, naar uwe gedachte, mede bekocht zijn;

{==649==} {>>pagina-aanduiding<<}
want dat het beest, in uw oog, als twee druppelen waters naar een Uil gelijkt, en dat ze zelf, zoodra hunne oogen tot een ander leven opengaan, dat zullen ontdekken,’ - zoo willen wij zijn Ed. te kennen geven (absit invidia dicto) dat zeer velen, al zeggen wij 't niet, dit thans maar reeds al te wel begrijpen; en dat wij alzoo niet hopen, dat hetgeen hij er bijvoegt te dezen aanzien waarheid zal zijn: ‘Het is volstrekt noodig, tot instandhouding der Maatschappij, dat zij het goede beest voor een Valk blijven houden, en er zich gedurende geheel hun leven mede vermaken.’
De benaming, Edel geboren Heeren! waarmede de Heer fokke alle de Leden des Departements: Tot Nut van 't Algemeen, in den aanvang begroet, en zijne verdediging daarvan, is onderhoudend; en aan 's mans verzoek bij het slot, zoo veel dit ook ons gelden mogt: ‘dat wij dezen zijnen Uil, dien hij ook noodzakelijk voor een Valk houden moest, wilde hij hem der vertooning waardig keuren, ook maar, om vredes wil, voor een Valk gelieven aan te zien,’ voldoen wij gaarne, al wilde hij ook zijne straks genoemde geheimzinnige magtspreuk er hebben bijgevoegd, in hoop dat dit dan ook den vrede tusschen hem en ons bewaren zal.




Eduard van Eikenhorst, zijne Huisgenooten en Vrienden. Door den Schrijver van den Ring van Gijges wedergevonden. IIde Deel. Met Platen. Te Haarlem, bij F. Bohn. 1810. In gr. 8vo. 420 Bl.

Daar ons gunstig oordeel over het eerste Deel van dezen oorspronkelijk Vaderlandschen Roman zoo algemeen door ons lezend publiek werd bevestigd, mogen wij het overtollig rekenen, den gegeven lof te herhalen en door nieuwe proeven te staven. Ook dit tweede Deel is van dien aard, dat men het volgende al wederom verlangt te lezen, en zeker leedwezen gevoelt, dat de geschiedenis reeds zoo ver gevorderd is, en alzoo het werk ten einde spoedt. Het is waar, de liefdesgeschiedenis van den jongen Eikenhorst is nog op denzelfden voet, en wij kunnen (trouwens hij is ook nog Student) niet berekenen, wat daarvan worden moet; het meisje, intusschen, dat hij, naar het scheen, wat vroeger had moeten kennen, en de verbindtenis met hetwelk ten bijzonder genoegen zou geweest zijn van de wederzijdsche Familien, is nu reeds overleden. Het verhaal van dit sterfgeval is zoo treffend aandoenlijk, als dat van het aanzoek van zekeren Kleefschen Baron bij de Freule van Knotsenstein treffend koddig is. Het huwelijk van Mathilda voorzien wij dat nu wel spoedig voltrokken zal worden, en wel

{==650==} {>>pagina-aanduiding<<}
onder de beste vooruitzigten; evenwel niet met den Heer Swiebelius, haren wel braven, maar zonderlingen, geleerden vriend, maar met zekeren Akademievriend van haren broeder, een uitmuntend jong mensch; in één woord, die gelieven zijn voor elkander volkomen berekend. Tot zoo ver loopt nu het verhaal, hetgeen, hoezeer het belang inboezemt, het minst belangrijke blijft in het werk. De vele tusschen in komende voorvallen en karakters, het schrander en leerzaam doen uitkomen van menige belagchelijkheid en verkeerdheid, zoo menige goede les regt bevattelijk aan het verstand gebragt, en wat meer van dien aard is, - ziet daar het wezenlijke, en waardoor dit Deel niet minder rijk en onderhoudend is. Wij erkennen wel, dat hier veel, zeer veel overdreven is; dan juist hier hindert dit ons minder, daar, door eene al te eenvoudig natuurlijke teekening, de eigenliefde van dezen of genen zich te zeer geraakt mogt voelen, om de nuttige les te gebruiken; hetwelk zoo zeer niet te vreezen is, wanneer men (en hiervoor zorgt de menschkundige Schrijver) wel eenigen aanleg tot, of kleine gelijkvormigheid aan het in uitersten geteekend karakter bespeuren kan, waarvan men het hoogst belagchelijke in dat uiterste gevoelt, en alzoo op zijne hoede wil zijn, om toch niet meer te naderen, maar zich veel liever hoe langer hoe meer van hetzelve te verwijderen. - Onder het schoonste en leerzaamste rekenen wij in dit Deel vooral ook hetgeen over het Akademisch leven van den jongen Eikenhorst voorkomt: dan wat zullen wij daaruit bij voorkeur overnemen? Misschien is meer voor iederen Lezer geschikt het volgend koddig voorstel aan het slot van het vierde Hoofdstuk, hetwelk over de eerste indrukken en levenswijze der menschen in hunne kindsheid handelt, en dit eindelijk op de huwelijken toepast.
‘Laat de Duitscher met eene jonge schoonheid, die te Broek in Waterland, of aan de Zaan, is geboren en opgevoed, door den band des echts worden verbonden; stelt, dat geen eigenbelang, maar dat eene zuivere, opregte liefde hen beiden bezielt, zullen deze gelukkig zijn? Zoo het ulieden niet verveelt, laten wij hen in onze verbeelding volgen. Zij vestigen hunne woonplaats in eene Koopstad; de jonge vrouw heeft de beschikking over het huis en de meubelen; zij zwoegt en zweet door alles te wrijven, te boenen en in orde te schikken; de naarstige man is reeds vroegtijdig naar het kantoor en zijne pakhuizen vertrokken; hij werkt met dien ijver, welke die brave lieden gemeenlijk eigen is, en waardoor zij de meeste volken van Europa beschaamd maken; het is een konde dag, door hevige plasregens zijn de straten als in een modderpoel veranderd, zijne laarzen zijn bespat tot boven zijne knieën; hij spoedt zich naar de Beurs; hier trip-
{==651==} {>>pagina-aanduiding<<}
pelt hij ginds en weder, en verlangt naar zijn huis en jeugdige echtgenoote; het jaarsaizoen is reeds daar, dat de meeste kooplieden, als zij te huis komen, zich bij een gezond vuurtje verwarmen; zijn arbeid, het slepen en helpen ophijschen van kisten en balen hebben zijne gewone graagte in het eten opgescherpt: eindelijk is zijn werk verrigt, hij ijlt naar zijne woning, voortgedreven zijnde door koude, door honger en liefde. Hij schelt, hij wacht eenige oogenblikken in den regen, hij schelt nog eens; eindelijk nadert zijne buisvrouw zeer langzaam, met zemelappen en boenders gewapend. Hemel! zij ziet zijne bemorste laarzen, zij verbleekt, zij bidt haren man dezelve uit te trekken; hij weigert zulks in het eerst, zij vindt het ongehoord! onvergeeflijk! zulks deed haar vader, haar grootvader, hare ooms en broeders, hare vrienden en buren!
Het is de eerste dag des huwelijks, ten minste de eerste dag dat zij hunne woning hebben betrokken; de man gehoorzaamt ten laatste al spottende. Helaas! de kousen zijn nog in erger toestand, deze moeten met anderen worden verwisseld. Dit alles geschiedt in den kouden marmeren gang. Hierop snelt de vermoeide echtgenoot naar een achterkamer; alles is gesloten; hij geeft zijne verwondering te kennen; hij wordt met de hand plegtig naar eene gewelfde keuken, welke den naam van kelder zou kunnen dragen, gebragt; de koude is hier nog erger dan in een graf, het vuur is reeds ingerekend. De zuchtende jonge echtgenoot hoopt ten minste, dat een welgebraden ossenribbe of een Westphaalsche ham, of een Hamburger paterstuk zijn honger zal kunnen stillen, doch helaas! uit eene glimmende aarden pan wordt wat rijst of gierst opgeschept, zwemmende in een beek van laauwe, naauwelijks stoomende, melk; deze hoofdschotel is omringd met eene Engelsche bokking, eenen zouten haring, een stukje kaas en wat boter, even als een portrait, hetwelk met diamanten omzet is. Hij geeft te kennen, dat hij in zijne verwachting is te leur gesteld; dat hij verwacht had, dat er eene kagchel of een vuur zoude zijn aangelegd; hij verklaart, dat hij zonder vleesch of spek en groenten, waaraan hij van zijne jeugd gewoon is, niet kan leven; dat hij niet te traag is om te werken, doch dat hij, even zoo wel als de geringste daglooner in zijn Vaderland, vaste spijzen behoort te eten.
Zijne jeugdige echtgenoote staat geheel verbaasd: hoe! zegt zij, vleesch, groente? vuur? Zij roept hare meid tot getuige; zij vraagt, of haar vader, hare ooms en broeders niet zeer te vreden waren met zulk een heerlijk onthaal; de meid slaat hare handen met verbazing in malkanderen, zij kijkt naar boven en verwacht een teeken der Goddelijke wraak, omdat haar Heer niet te vreden is met zulke keurige geregten; zijne vrouw, hierdoor versterkt, noemt hem

{==652==} {>>pagina-aanduiding<<}
in hare drift en toorn eenen vraat, eenen doorbrenger, eenen ondankbaren!
De man zucht nog eens; hij vliegt op om in zijn gewoon Logement te gaan eten, hij trekt met drift zijne laarzen weder aan; de meid volgt zijne treden, om zijne voetstappen, welke op de matjes staan ingedrukt, wederom uit te wisschen; zij beschouwt hare meesteresse met oogen van innig medelijden en ontferming.
Ik bid u! kunnen deze menschen gelukkig zijn?
In het Logement ontmoet de echtgenoot twee oude vrienden en landslieden. Zij wenschen hem geluk met zijn voordeelig huwelijk; hij zucht; zij willen hem komen bezoeken; hij zucht nog eens, terwijl hij zijne oogen naar hunne laarzen wendt; eindelijk door mannenmoed bezield, en liever willende sterven dan onder de heerschappij staan van eene onnoozele vrouw van nog geen twintig jaren, die vol is van vooroordeelen, stapt hij met zijn gezelschap naar zijne woning: zijne gade doet open; zij beeft op het gezigt van zoo veel slijk en modder! hij gebiedt, dat de zijkamer zal worden geopend; nadat hij verzocht heeft, dat zijne vrienden bij beurten hunne laarzen zouden afvegen, geleidt hij hen naar binnen. Zij bewonderen om strijd den zonderlingen opschik, doch vallen telkens, door de gladheid der matten, met eenen hevigen smak op den grond; en dit uitglijden en neerstorten neemt meer en meer toe, nadat zij eenige flesschen van den besten wijn hadden gedronken.
Des anderen daags vertrekt zijne diep bedroefde gade, die nimmer gezien heeft, dat haar rijke vader of broeders eene flesch wijn in hun eigen huis hebben gedronken, met de eerste schuit naar hare ouders, om zich ten uiterste over haren man te beklagen. Zij neemt hare dienstmaagd mede tot hare getuige.
Ik bid u! kunnen deze lieden gelukkig zijn?’




Willem van Focquenbroch, of de Amsterdamsche Rederijkers. Blijspel met Zang. Te Leyden, bij L. Herdingh. 1810. In kl. 8vo. 67 Bladz.

Een zeer aardig Stukje, hetwelk wij met genoegen gelezen hebben, en, ten Tooneele gevoerd, zonder twijsel algemeen zal behagen en vermaken. De Schrijver zegt, dat het zijn eersteling is, en dat hij te voren nooit iets in dit vak heeft bearbeid. Inderdaad, deze eersteling belooft veel. De Schrijver toont aanleg en geschiktheid te hebben voor het vak, door hem gekozen. Hij verdient alle aanmoediging, en wij vleijen ons, dat zijn luimig vernuft ons Tooneel spoedig met eene nieuwe bijdrage zal verrijken.





{==653==} {>>pagina-aanduiding<<}

Algemeene Vaderlandsche Letter-oefeningen.

Leerrede over de Teekenen der Tijden, door Freerk Hoekstra, Leeraar bij de Doopsgezinde Gemeente te Harlingen. Te Westzaandam, bij H. van Aken. 1810. In gr. 8vo. 26 Bl.

De wijsheid en goedheid van het Goddelijk bestuur over de wereld, naar de behoeften van den tijd, tot vertroosting van zoo vele bedrukten en ongelukkigen, in het regte licht te plaatsen, is het doel dezer Leerrede. Het merkwaardig gezegde van Jezus bij Matth. XVI:2, 3: Als het avond geworden is, zegt gij: schoon weder; want de hemel is rood. En des morgens: heden onweder; want de hemel is droevig rood. Gij geveinsden! het aanschijn des hemels weet gij wel te onderscheiden, en kunt gij de teekenen der tijden niet onderscheiden? is daarbij ten grondslage gelegd. Eenige Pharizeërs en Sadducaeers, anders niet gewoon eene lijn te trekken, hadden zich tot den Zaligmaker vervoegd, met het verlangen, dat Jezus, ten hunnen gevalle, een bijzonder teeken van goddelijkheid uit den hemel zou laten te voorschijn komen. Zij lieten zich voorstaan, als of er nog geene bewijzen hoe ook genaamd van het goddelijk gezag zijner leere voorhanden waren, hoewel het geheele land gewaagde van de verbazende door Hem verrigte wonderen, die de openbare en voldoende geloofsbrieven van zijne hemelsche afkomst medebragten. Deze geveinsdheid perste hem een zeer nadrukkelijk antwoord uit den mond, waarvan de bovengenoemde verzen het eerste gedeelte behelzen. De Heiland geeft hun daarin, met sterk verwijt van hunne slechtheid, te verstaan, dat zij, anders schrander genoeg, om te oordeelen over zaken, die het gemeene leven betreffen, moedwillig de oogen sloten voor dingen van veel grooter aangelegenheid, de zigtbare teekenen van het thans opgerigte Godsrijk, waaromtrent zij, in geenen deele, met dezelfde onderscheiding en opmerkzaamheid te werk gingen.

{==654==} {>>pagina-aanduiding<<}

In diervoege de meening van den tekst, slechts bij wijze van omschrijving, kortelijk opengelegd hebbende, houdt zich de Eerw. hoekstra bezig, om zijne toehoorders de teekenen der tijden, of de merkwaardigste tijdvakken, hoe onrustig ook, en de groote gebeurtenissen derwereld te leeren onderscheiden, als bijzondere blijken van het Goddelijk bestuur, tot heil of hervorming van het menschdom werkzaam. Hoewel men zeggen kan, dat de goede Voorzienigheid bestendig waakt voor het heil der stervelingen, zoo wel in geruste dagen, wanneer de zaken stil en geregeld haren gang gaan, als bij ontzettende voorvallen en groote omwentelingen, mogen echter de laatstgemelde vooral merkwaardig geschat worden, als teekenen der tijden, waarin de wijze Bestuurder van het Heelal zijne weldadige oogmerken, tot heil of ter herstelling van den staat der menschelijke maatschappij, op eene bijzondere wijze voortzet, indien wij namelijk daarbij in het oog houden, dat zijn bestuur niet bepaald is tot één enkel volk, of het dan levend geslacht, maar zich uitstrekt over alle volken, over alle toekomende geslachten, terwijl de uitwerksels van 't geen heden gebeurt in verband staan met de volgende eeuwen, en zich niet laten berekenen naar het tegenwoordige.
Het gewigt der zaak zelve schijnt tot dit besluit te leiden, dat de opperste wijsheid, die zelfs in het kleine, in gewone omstandigheden, hare oogmerken heeft en bevordert, het groote en uitstekende ook niet zonder een bepaald doel laat gebeuren, maar integendeel dan te krachtiger middelen gebruikt, om hare weldadige oogmerken uit te voeren, en de verhevene einden, die zij zich heeft voorgesteld, te naderen. Dit met een enkel woord te kennen gegeven hebbende, doorloopt de Redenaar eenigen der voornaamste door hem bedoelde tijdperken der wereld, om het gestelde nader op te helderen en te staven. Hij maakt gewag van de verdelging der eerste wereld door den zoogenaamden Zondvloed, een enkel geslacht uitgezonderd; voorzeker eene allerverschrikkelijkste omkeering, op zich zelve beschouwd, die echter, door het toenemend en onherstelbaar geworden bederf der toenmalige wereld, was noodzakelijk geworden, en, in de hand van den wijzen Alregeerder, voor het behoud van vele volgende geslachten werd dienstbaar gemaakt; - van de verlossing der Nakomelingschap van Abraham uit de handen harer onderdrukkers, in het eerst verzeld van verbazende verwoes-
{==655==} {>>pagina-aanduiding<<}
tingen en gevolgd van vreesselijke omkeeringen, maar desniettemin door den Oppergebieder van alles wijsselijk bestierd, om daardoor een groot goed, waarbij het geheele menschdom het grootste belang had, toe te bereiden; - van het nog gewigtiger tijdperk der invoering van het Christendom, dat zich, in 't eerst, meer door verwarring en ellenden, dan door verlichting en vorderingen in beterschap, scheen te onderscheiden, en waardoor echter, in weerwil van die hevige schokken, welke onafscheidelijk waren van het verbreken van de magt der duisternis, het grootste en uitgestrektste geluk voor het menschdom is daargesteld; - van de eeuw der Hervorming, in welke ook de ontzettendste beroeringen en geweldenarijen de harten der vreedzame aardbewoners verschrikten, en de grootste verwarring en onrust algemeen was, en evenwel, door
Gods waakzame zorge, de herstelling van de waarde der menschelijke natuur, met de gelukkigste gevolgen, ondernomen, en het helder licht der eenvoudige waarheid als uit zijne schuilhoeken te voorschijn geroepen en wijd en zijd verspreid werd; en eindelijk van den tegenwoordigen tijd, waarin zoo veel gebeurt, dat elk verbaast, en velen het zoo bang maakt om het hart. De Eerw. hoekstra meent, dat wij even weinig van Gods liefde voor het heil der menschen, als van zijne hooge wijsheid, mogen vooronderstellen, dat, op alle die zware opofferingen, niet iets goeds en groots voor het menschdom zal volgen; terwijl de geschiedenis van vorige, niet minder onrustige tijden ons heeft geleerd, hoe de Voorzienigheid daarin de zaden van verbetering uitstrooide en toebereidde, waarvan, zoo niet de levende, althans de volgende geslachten kostbare vruchten konden inoogsten. Wij mogen dan de zoo gewigtige voorvallen van onzen tijd aanmerken als teekenen van een groot, en, in zijne gevolgen, heilrijk werk, dat door de hand der Almagt bestuurd wordt.
Op grond van deze beschouwingen, tracht de Leeraar, in de Toepassing, zijne Hoorders moed in het lijf te spreken. Wij houden den ganschen inhoud van deze, in een' deftigen en onopgesmukten stijl opgestelde, Leerrede, voor een woord op zijn' tijd, dat, wel behartigd zijnde, veel goeds zal kunnen stichten. Alleen hadden wij verlangd, dat er eenige meerdere melding ware gemaakt van Hem, wien alle magt gegeven is in den hemel en op de aarde, en van de hope, die het Christenhart mag voeden, dat ook de groote gebeurtenissen, die wij beleven, onder zijne

{==656==} {>>pagina-aanduiding<<}
opperregering, eenmaal zullen bevonden worden dienstbaar geweest te zijn aan de verbreiding der goddelijke verlichting, die door zijne, helaas! meer en meer miskende. Leer op den aardbodem gebragt is.
Eenige uitdrukkingen zouden wij, bij eene herhaalde uitgave, gaarne veranderd zien. Bij v. op bladz. 7. beschermen in den zin van bestrijden, en bitse gevoeligheid van den anderzins zachtmoedigen Jezus.




Zullen wij elkander in den Hemel wederzien? zoo duidelijk kennen als hier op deze Aarde? Deze vragen duidelijk opgelost voor Allen onbepaald van welke Godsdienst of Reliegie. Door A. van Oosten, jr. Te Amsterdam, bij C. Groenewou.d 1810. In gr. 8vo. 15 Bl.

Het onnoodig houdende wijdvoerig hierover te handelen, geeft de Schrijver van dit kleine blaadje den grond van zijne bedoeling in een kort onthoudend bestek op, vertrouwende zijne medemenschen met de verlichting daarvan, welke hij door den invloed van Gods geest geeft, (dit is de nederige uitdrukking) geenen ondienst te doen. Wij hebben dezen arbeid van het denkvermogen van dezen ons onbekenden (man of jongeling?) gelezen en herlezen, en, stonden wij verbaasd bij het zien van de weinige bladzijden, waarin de nog al bedenkelijke vragen van den titel duidelijk voor allen zouden worden opgelost, onze verwondering nam merkelijk toe bij het zien van de vele ons nieuwe bijzonderheden, waarvan de Schrijver, óf in 't voorbijgaan óf meer uitvoerig, hier almede melding doet. Intusschen als men, zoo als deze Schrijver, betoogt, kan men kort zijn: bij wijze van inleiding, of zoo iets, herinnerd hebbende, welke banden ons aan elkander verbinden, loopt het betoog in 1½ bladzijde omtrent op deze wijze volledig af: God heeft hiervan gene vaste getuigenis gegeven, echter het komt mij voor dat het - geen twijfel overlaat of het zal eenmaal plaats hebben, want God heeft een zalig volmaakt leven beloofd. Aan de Volmaaktheid kan zulk een onbegrensd genoegen niet ontbreken. Maar laten wij liever den hetooger zelven hooren: ‘Zou den Schepper ons onkundig laten, om in de eeuwigheid aan onze naastbestaande of vrienden te denken? (Immers God heeft de macht tot zulke werken.)

{==657==} {>>pagina-aanduiding<<}
Zoude God dit doen om onze Volmaaktheid niet te stooren? welke reden zoude er voor zijn? (Ofschoon het ons niet vrij staat daarnaar te vragen.) Neen! de liefderijkste Vader, die het gevoel der liefde en vriendschap den mensch op Aarde geschonken heeft, zal dat in den Hemel, in de Volmaaktheid niet laten ontbreken - op dit vertrouwen vestig ik mijne vragen: ja! wij zullen elkander in den Hemel, zoo duidelijk kennen als hier op deze Aarde.’
Zoo is de hoofdzaak dan daargesteld, waarop de Schrijver overgaat om bij het afsterven van vrienden te troosten; voorts onderzoekt hij, of wij zeker in den Hemel zullen komen? of wij daar ook lasteraars, gierigaards, enz. dezulken, die Goddeloos geweest zijn, die ons beleedigd hebben, herkennen zullen? of wij die verachtelijk aanzien, boos of nog gramstorig zijn zullen, wegens de beleedigingen, somtijds door hen aan ons gedaan? enz. Ook hebben wij in dit boekje nog vrij wat, dat ons nieuw was, gevonden: de Schrijver roert b.v. de geheiligste banden aan, die zalige banden der Goddelijke natuur, die den Schepper der wereld zoo mildelijk in onze harten uitstort. Hij leert, dat met de Ouders het grootste gemis van een kind in het graf daalt; spreekt van Goddelozen, die de Godsdienst betrachten en echter boos zijn; en eindelijk (want wij kunnen alles niet aanstippen) verzekert hij: de Poorten van het eeuwig Paradijs staan voor ons open, tot aan het uur des doods; een enkele oprechte zucht van berouw onzer slechte daden kan den mensch nog eeuwig gelukkig maken.
Wat taalkunde en spelling betreft, zal het door ons afgeschrevene, zoo wel als de titel, den Lezer genoeg van 's mans bedrevenheid inlichten. Inderdaad, met zoo weinig bevoegdheids behoorde men de vingers van het papier te houden en zijnen ongepasten schrijflust te bedwingen!
Wij vragen onze Lezers om verschooning, dat wij hen zoo lang met dit prulletje bezig hielden.


{==658==} {>>pagina-aanduiding<<}

Verhandeling over de (den) Oorsprong en (de) Aankweeking van Prolifererende of uit elkander(en) groeijende Bloemen, hoedanig men uit enkele dubbele en uit dubbele [prolifererende of uit elkander(en) groeijende Bloemen] trekken kan, door Doctor J. Hill. Uit het Engelsch, laatst uit het Hoogduitsch vertaald. Met 7 natuurlijk gekleurde Afbeeldingen. Te Amsterdam, bij J.C. Sepp en Zoon. 1810.

Deze omslagtige Titel behoort tot het Aanhangsel op een Werkje van Dr. hill, reeds eenige jaren geleden over de verdubbeling der Bloemen geschreven. Het betreft een zonderling verschijnsel, dat wij nu en dan in sommige Bloemen waarnemen, wanneer namelijk uit de eerste eene tweede met eenen nieuwen steel, en uit deze wederom eene derde te voorschijn komt. Min zeldzaam is zulks in de Ranonkels, zeldzamer in de Anemoon, het Nagelkruid, de Roos en den Angelier. Latere waarnemingen hebben zulks omtrent de Kamille bevestigd.
De Schrijver meent de reden dezer toevalligheid te vinden in een meer dan genoegzaam voedsel, waarbij de vleeschachtige zelfstandigheid de meeldraden uitdrijft, alzoo het bloemblad vormt, en de bast tot eenen nieuwen steel uitgroeit. Hoe zeer de Recensent deze oorzaak wel wil aannemen, twijfelt hij echter zeer, of des Schrijvers onderrigting tot verdubbeling der Bloemen, door kunstmesting, zoo als hij die opgeeft, wel zal dienen, om juist daardoor eene enkele, en veel meer eene dubbele uiteengroeijing te verwachten. Volgens des Recensents opmerking, moet de gesteldheid der lucht, de nabijheid van planten, die vaste lucht uitwasemen, de zeldzame Lente-regens, die zich slechts in kleine drupjes ontlasten, en bijzonderlijk de Dauw, daartoe voornamelijk medewerken.
Het Werkje is door voldoende Afbeeldingen opgehelderd.






{==659==} {>>pagina-aanduiding<<}

De Kaffers, aan de Zuidkust van Afrika, natuur- en geschiedkundig beschreven, door Lodewijk Alberti, Major bij den generalen Staf der Armée enz. Te Amsterdam, bij E. Maaskamp. 1810. In gr. 8vo. Behalve het Voorberigt, 260 bl.

Reeds veel is er, door onderscheidene Reizigers, wegens dien uitgebreiden Volks-stam geschreven, die met den algemeenen naam van Kaffers genoemd, ofschoon inderdaad dikwerf met andere Stammen verward wordt. De Heeren barrow, vaillant, en anderen meer, hebben velerlei berigten medegedeeld, zoodanig verschillende van aard, dat men dadelijk het besluit moet opmaken, dat zij zelven geenszins in persoon die volken en landen bezocht, maar hunne verhalen hebben overgenomen van anderen, die voorgaven daarmede bekend te zijn, ofschoon de getrouwheid dier berigten van achtere blijkt inderdaad betwijfeld te moeten worden. Bij den eenen, immers, komen zij voor als een oorspronkelijke en afzonderlijke, bij den anderen als een gemengde; bij dezen een zachtzinnige, bij genen een wilde; nu eens een zeer beschaafde, dan weder een zeer onbeschaafde stam: een verschil, hetgeen juist te wachten is van reizigers, die zelven geene ooggetuigen waren, maar alleen zich op de onzekere berigten van somtijds zeer onbevoegde personen verlieten.
Met een wezenlijkst genoegen verheugen wij ons in het Werk, dat alhier wordt aangekondigd, als van eenen Man, die, in eene krijgskundige betrekking, met den Hoog Ed. Gestr. Heer Gouverneur, j.w. janssens, als Gouverneur, en den Hoog Ed. Gestr. Heer Mr. j.a. de mist, als Commissaris Generaal van het Hollandsche Gouvernement, in den jare 1802, naar de Kaap de goede Hoop vertrok, en aan die Volkplanting drie jaren lang vertoefde: terwijl eene zending, op last van den Gouverneur naar de Binnenlanden, en de post aldaar, als Landdrost van het Distrikt Uitenhage, den Schrijver bij uitnemendheid in staat stelden, om het een en ander met eigen oogen te aanschouwen. Ja, het was juist de zorg der Kaffersche en Hottentotsche belangen, aan den Heer alberti opgedragen, welke de overvloedige gelegenheid schonk, om de waarheid in dit opzigt te kennen.
Als zoodanig verschijnt, dan, dit Werk, met opzettelijk oogmerk geschreven, om een zuiver licht te versprei-
{==660==} {>>pagina-aanduiding<<}
den over dit belangrijk gedeelte van de Geschiedenis der Volken; en wij mogen uit de eenvoudigheid des verhaals en uit de duizenderlei bijzonderheden, welke alhier wegens de gesteldheid, de zeden, gewoonten en het karakter van dezen Volks-stam voorkomen, met allen grond tot de volkomene waarheid besluiten.
De Schrijver behandelt, in vijfentwintig Hoofdstukken, den Oorsprong der Kaffers, - de Ligging, Grootte en Gesteldheid der Landstreek, door hen bewoond, - de ligchamelijke Vorming en het uiterlijke Voorkomen, - de Spijzen, - de ligchamelijke Sterkte, - den gewonen Slaap, - de Kleeding en Sieraden, - de ligchamelijke en zedelijke Kinder-Opvoeding, - de Ziekten, Geneesmiddelen en den Leeftijd, - de Taal-, Teeken-, Schrijf- en Telkunst, Tijdrekening en Zielsvermogens, - de Begrippen wegens God en Godsdienst, - het huisselijke Leven en de Bezigheden, - Betrekkingen van Maagschap en Aanzien, - Zedigheid des Vrouwelijken Geslachts, - Liefde en Huwelijk, - het maatschappelijk Leven, - den Regeringsvorm, - de Regtspleging, - den Krijg en Vrede, - de Begrasenis- en Rouwplegtigheden, - de Betrekkingen tusschen de Kaffers en de Volkplanting, - Gedachten over de behandeling en beschaving der Kaffers, - en eindelijk de Karaktertrekken en Bijzonderheden wegens gäika, derzelver toenmalig Opperhoofd.
Reeds uit deze eenvoudige opgave blijkt, hoe volledig en voldoende zulk eene Geschiedenis moet genoemd worden, wanneer zij in handen van een bekwaam Man valt; en, na eene oplettende vergelijking, maken wij het ons ten pligt, openlijk te verklaren, dat zij welligt nooit eenen beteren geschiedschrijver had kunnen ontmoeten, daar zij ons denzelven kenmerkt, als een onbevooroordeeld, oplettend en kundig waarnemer, als eenen Man, die zich in zijnen post allezins verdienstelijk gekweten heeft, en als eenen Schrijver, die nimmer opgesmukt te boek stelt, maar altijd eenvoudig, zonder eenigen lof te bedelen, veeleer daar, waar hij welligt had kunnen beslissen, liever eigene kunde in twijfel trekt, dan de waarheid op eenigerhande wijze verminkt; als eenen Man, in één woord, van een uitmuntend karakter, door zijne hoedanigheden van verstand en hart bij uitzondering tot volvoering dezer taak geschikt.
Het Werk zelf, zoo als uit het Voorberigt blijkt, is oorspronkelijk in het Hoogduitsch geschreven, door Z.M.

{==661==} {>>pagina-aanduiding<<}
den Koning tot den Hollandschen druk bestemd, en door den Hoogleeraar j. konijnenburg vertaald. Het is voorzien van een Gezigt van de Afrikaansche Kust bij de Algoa-Baai, en nog twee andere Platen, tot de gestalte en gewoonten der Kaffers betrekkelijk. Deze Platen zijn door den Heer w.b.e paravicini di cappelli naar het leven geteekend, en, in manier van gekleurde teekening, door de Heeren portman en smies meesterlijk uitgevoerd. Ook de stijl en de druk dezes Werks beveelt zich allerwegen door derzelver voortreffelijkheid. Nog vier Afrikaansche Gezigten, even kunstkeurig behandeld, worden door den Uitgever afzonderlijk geleverd.
Het smart ons, dat ons bestek geene uitvoeriger beoordeeling en mededeeling toelaat. Welligt nemen wij, met toestemming des Uitgevers, daarvan een enkel staal voor ons Mengelwerk over. Wij verheugen ons bij voorraad, onze Lezers met dit Stuk te hebben bekend gemaakt, betuigen onzen dank aan den Schrijver, en verlangen zulks in handen van vele Lezers, die zich, gewisselijk, nog boven hunne verwachting, zullen voldaan vinden.




Zedekundige Schoonheden der Ouden, of keur van Spreuken, Gezegden en Verhalen, getrokken uit Latijnsche Schrijvers. Door N.G. van Kampen. IIIde Deel. Te Haarlem, bij F. Bohn. In gr. 8vo. 296 Bl.

Van een Werk, 't geen volgens een bij den aanvange opgegeven plan wordt voortgezet en zichzelve gelijk blijft, valt, bij opeenvolgende Deelen, niets bijzonders te zeggen, noch geeft hetzelve gelegenheid tot bepaalde aanmerkingen, om het verder aan te prijzen, of gebreken, indien zij zich mogten voordoen, aan te stippen. Men leest het vervolg met een zelfde genoegen als het voorgaande, en dankt den Schrijver, die ons dit onthaal voor den geest schenkt, ook dan, wanneer de opgezette spijze, schoon van eene ouderwetsche soort, slechts smakelijk wordt opgedist en in voegzame orde aangeboden.
Deze opmerking vloeide ons ter penne uit, toen wij, dit Derde Deel van de Zedekundige Schoonheden der Ouden gelezen hebbende, ons schikten om er eene Beoordeeling of

{==662==} {>>pagina-aanduiding<<}
Aankondiging van op 't papier te brengen (*). - Van zelve vloeit hieruit voort, dat ons des niets te doen staat, dan op de voorgaande terug te wijzen, en aan te duiden, wat meer bepaald de stoffe des voor ons liggenden Deels uitmaakt.
Van kampen, die geene andere, dan de voorheen gebezigde, Schrijvers tot dit Deel gebruikte, treedt onverwijld tot het voordragen van de gezegden en aanmerkingen der Ouden, over de Pligten in bijzondere Betrekkingen. Kinderliefde, Pligten der Opvoeding, en Ouderliefde, met eene bijgevoegde afmaling van de Afgrijsselijkheid des Oudermoords. Huwelijksliefde, Broederliefde. Bij deze laatste alleen bepaald van liefde tot Natuurlijke Broeders sprekende, bevreemdde het ons eenigzins, dat de Schrijver, die te meermalen in zijne Aanteekeningen het een en ander bijbrengt, om de uitmuntendheid van het Christendom aan te wijzen, hier geene maakte, wegens de Christelijke Broederliefde, welke, in die Godsdienstleere, een zoo bijzonderen Pligt uitmaakt. Dan, dit in 't voorbijgaan. - Desgelijks hadden wij, daar de Schrijver van de Vaderlandsliefde spreekt, uit hoofde van zijne schrijfwijze bij andere Pligten, iets verwacht, wegens de bedenking, te meermalen tegen het Christendom aangevoerd, dat hetzelve dien Pligt geheel onaangeroerd laat. De wenk, des bl. 78 voorkomende, is te weinig sprekende. - Afzigtige voorbeelden van slechte Ouders, Kinderen, Broeders, Echtgenooten en Burgers sluiten deze Afdeeling.
De Regtvaardigheid in hare voornaamste takken doorgeloopen hebbende, gaat de Verzamelaar over tot de derde Hoofddeugd, Moed. Hier vinden wij Dapperheid en den waren Held afgebeeld, de Grootheid van Ziel, de Grootmoedigheid, de Onverschrokkenheid tegen den Dood, de Lijdzaamheid en Standvastigheid beschreven en voorbeeldelijk opgehelderd; met gepaste aanmerkingen op het overdrevene bij eenigen der Ouden.
De vierde Hoofdafdeeling der Zedelijke Pligten vangt van kampen aan met van de Matiging der Driften lessen en voorbeelden uit de Ouden bij te brengen. Hier treedt eerst Zelfbeheersching op, door de Zielsrust zeer eigenaardig gevolgd, en nagetreden door eerlijke Armoede en Verachting des Rijkdoms. Matigheid, Kuischheid en Ingetogenheid sluiten den trein en dit Deel.

{==663==} {>>pagina-aanduiding<<}

Niet zelden maakt de Schrijver, in zijne, veelal korte, Aanteekeningen aan den voet der bladzijden, aanmerkingen, op onze tegenwoordige Zeden, bij die der Ouden vergeleken, passende: van dien aard treffen wij er eene aan bij het Artikel Kuischheid, welke wij, ten slot dezer Aankondiginge, afschrijven. - ‘Vreemd zal het misschien den Lezer voorkomen, hier enkel voorbeelden van Vrouwelijke Kuischheid te vinden. 't Is waar, van Mannelijke komt, bij valerius en elders, ook hier het een en ander voor, doch (althans wat voorbeelden betreft) alleen ten opzigte der onthouding van een Kwaad, 't welk bij ons niet meer genoemd durft worden. Hierin stelde men voor eenen Man verdienste; doch dat hij ook, even als de Vrouw, buiten het Huwelijk, pligten van Kuischheid te vervullen had, hieraan geloofde men naauwelijks; waarom ook de voorbeelden bijna geene zijn.’
Wij verlangen naar het vierde Deel, en dus naar de voltooijing des hier kortelijk, wat den inhoud betreft, geschetsten Werks.




Gedichten van Jan Fredrik Helmers. IIde Deel. Te Amsterdam, bij Immerzeel en Comp. 1810. In gr. 8vo.

Zeer aangenaam vinden wij ons verrast met de spoedige uitgave van het Vervolg op des Heeren helmers Gedichten, met welks Eerste Deel wij onze Lezers, kort na deszelfs verschijning, bekend maakten. Thans eischt onze pligt eene ontvouwing van dit Vervolg. Over het geheel genomen, moeten wij ons, ten aanzien van dit tegenwoordige, vereenigen met de lofspraak, welke, onzes oordeels, billijk omtrent het eerste gold. De Dichter stort over alle de onderwerpen, die zich zijner voorstellinge opdrongen, die volheid van gewaarwordingen uit, welke tot dezelven eigendommelijk behoorden, in betrekkinge tot zijn hooggespannen gevoel en vernuft. De onderwerpen zelve zijn, meestal, ernstig en belangrijk. Hij beschrijft, of liever, hij bezingt ze regt dichterlijk. De voorstelling verheft zich altijd verre boven den toon, die aan den prosaïschen geschiedschrijver voegt. De taal is die eener hoogere sfeer, dan men doorgaans in het maatschappelijke leven ontmoet. Zij is voorzien van afwisselende beelden en versieringen, welke het vindingrijke vernuft juist van pas weet te plaatsen en te tooijen. De waarheid blijft, naar des Dichters wijze van denken, bewaard, en, waar hij haar zelfs, naar eens anders oordeel, schijnt te

{==664==} {>>pagina-aanduiding<<}
verlaten, is deze afwijking meer aan de kunst zelve, aan de krachtige werking der verbeelding, dan aan opzettelijke verminking, te wijten. In één woord, wij vinden overal den Dichter, en - deze lofspraak is genoeg. Of de stukken dezes tweeden Deels boven die des eersten uitmunten? laat zich niet gemakkelijk beslissen, daar zoodanige vergelijking van gedeelte met gedeelte eene ondoelmatige en onvruchtbare taak is. Genoeg, dat het vonnis van middelmatigheid, slechts zeer zelden, bij dit, even als bij het vorige Deel, in aanmerking komt. Dan, genoeg in het algemeene gezegd; wij treden thans tot de beschouwing der afzonderlijke dichtstukken.
De eerste twee stukken bezingen den Lof van Holland en van Amsterdam, beschouwd van derzelver oorsprong uit kleine beginselen, en voortstreving tot grooteren roem en vermogen, tot daar zij aan Europa de staatswet, den handel, en de kroon der wetenschappen reiken. Deze stoffe, in zich zelve vatbaar voor duizende grootsche wendingen, heeft den Dichter bewogen, om haar als dithyrambe te behandelen, en hij is daarin, over het geheel genomen, zeer gelukkig geslaagd. Het is deze form (licentior ille, zegt cicero, de Orat. Lib. III. 48. dithyrambus et divitior, cujus membra et pedes in omni oratione locupleti sunt diffusa,) die vrijere en door zijne veelvuldige leden en voeten rijkere gedachtenvloed, welke ook alhier, door de afwisselende versmaat, de voorstelling minder beteugelt, en denkbeeld op denkbeeld doet zwellen. De Recensent twijfelt hier alleen, of de vergelijking van Hollands Maagd met Cytherea of Venus, in den eersten Zang, wel steek houde, en of niet het afgesletene beeld van Nederlandsche en Amstels Maagd, ook in den tweeden Zang, te armoedig zij, en dan nog, of het slot der beide Zangen, welk tot de tegenwoordige vernedering afdaalt, wel voege aan den hoogeren toon, die tot het Bacchus-Lied behoort, daar dezelve, tot den einde toe, gestadiglijk zwellen moet? Die afdaling zelve, 't is waar, herstelt zich door den gewenschten zegezang der toekomst: doch, hoe zeer die toon, in den tweeden Zang, verhevener gestemd is, ontlast zich dezelve, in het eerste stuk, in weemoedige vragen, die door een beeld worden vervangen. Deze dichtstukken, echter, zijn hier en daar uitnemend schoon, en hoe gaarne zoude de Recensent, die zich niet minder Hollander gevoelt, alhier geheele couplets afschrijven, ware niet de plaats te zeer beperkt, en gevoelde hij zich niet gedrongen, om, telken reize, bij meerdere schoonheden stil te
staan.
De Lof en het Nut der fraaije Kunsten en Wetenschappen, bijzonderlijk in den Ouderdom, is het dichtstuk, door den Heer helmers uitgesproken in de Hollandsche Maatschappij der fraaije Kunsten en Wetenschappen, ter gelegenheid der

{==665==} {>>pagina-aanduiding<<}
Inwijding van het Spreekgestoelte, door wijlen den Oud-burgemeester straalman aan dezelve Maatschappij vereerd. Ook door dit geheele vers zweeft een edele geest, door de fakkel der wetenschappen ontstoken, van daar zij den mensch tot opsporing der waarheid voeren, hem in zich zelven verheffen, door hem de maatschappij beweldadigen, en hem eindelijk, in den avondstond zijns levens, doen zegevieren op ramp en graf. Voorzeker is dit onderwerp zoo rijk, als voor de gelegenheid passende: maar het is de echte Dichter alleen, die alle deze rijkheid van gedachten hier weet uiteen te zetten, daar te verbinden, ginds te versieren, elders te klemmen, en eenen ieder, die den ingang van der Musen tempel slechts even betrad, onwillekeurig met hem doet uitroepen:

Komt, scheppers onder God, komt, bloem der stervelingen, 

[Liever hadden wij alhier gelezen:

Komt, Ondergoden, gij, ô roem der stervelingen,] 
Ontstijgt deze aard', die stip; zweeft rond in hooger kringen! 
Waar is de slagboom voor uw kennis opgerigt? 
Gij meet de zon, weegt de aard', verbindt of scheidt het licht. 
Gij dringt den melkweg in, waar duizend zonnen weemlen, 
En volgt kometen door 't oneindig ruim der heemlen; 
Naar zonnen stiert ge uw koers langs 't vlak van d' oceaan; 
't Onzigtbre insect ontleedt ge, en meet Saturnus baan! 
Nu door de wijsbegeerte aan 't luchtgewest onttogen, 
Wijst gij de grenzen aan van 't menschlijk kenvermogen, 
En rijst het hoogst, en wordt door 't reinste licht bestraald, 
Daar, waar ge uw wetten zelf in ruimte en tijd bepaalt. 

De Schilderkunst was een ander onderwerp, voor de uitdeeling der teekenkunstige Eerprijzen in de Maatschappij: Felix Meritis bestemd, en te meer gewaagd, daar reeds zoo menig roemrijk Dichter zijne kunst aan haar gewijd heeft: dan, helmers schept een nieuw leven; hij maalt de kunst, waar zij zich vormt naar de natuur, haar navolgt, doch geenszins slaafsch, maar met eene vrije ziel, tot dat zij zich, als het ware, boven de natuur zelve verheft en hare vereenigde kracht in idealen uitstort: nu loopt hij den rei der kunstenaren, vooral van Holland, door; schetst ieders vak en verdiensten, en zoude ook hier, in het schoone beeld van den kunstrijken Schilder, zijnen meesterlijken Zang even voortreffelijk eindigen, ware het niet, dat het voormalige terugkomen op Hollands vernedering een slot had aangevoerd, hetgeen al den indruk van het schoone op eenmaal vernietigt.

{==666==} {>>pagina-aanduiding<<}

De oneindige Volmaakbaarheid der menschelijke Natuur en de Bestemming van den Mensch leveren, in het Lierdicht, een paar Zangen, belangrijk om derzelver onderwerp van eene hooge vlugt. In den eersten heerscht overal de waarneming van een streven naar beteren toestand, terwijl zulks telkens wederom even zoo terug gaat, als het scheen te vorderen. De laatste twee koupletten, eindelijk, lossen het raadsel op, dat de mensch in hooger kreits zal beschaafd worden en onsterfelijk wezen. De andere Zang beeldt den mensch, van zijne eerste wording af, door alle de tooneelen van grootheid en vernedering op aarde, tot aan zijn einde toe, als gestadig voortgaande, zonder dat het teruggaan mogelijk is. Het is er zeer ver af, dat de Recensent den Heer helmers deze verandering van denkwijze ten kwade mag duiden; integendeel, bewijst zij des Dichters voortgaande beoefening. Alleenlijk is het den Recensent voorgekomen, dat het beloop van den eersten Zang weinig aan het oogmerk voldoet, en, had niet het slot de aandacht meer regtstreeks bepaald bij het denkbeeld van voortstrevende ontwikkeling in de eindelooze toekomst, welligt zoude de lezer aan den titel niet meer gedacht hebben. Ook is in beide, gelijk in alle de volgende, Lierzangen op nieuw dezelfde fout, welke reeds zoo dikwerf is berispt; namelijk, dat zij veel te lang zijn, om bij de Lier te kunnen gezongen worden, en dat de voetmaat, hier en daar, even min aan deze vereischte voldoet.
Een tusschengevoegde Zang aan mijn Vaderland heeft wederom veel van de Jeremiade, welke onzen Dichter eigen is, zoodra hij zich deszelfs vernedering vertegenwoordigt. Een gelijke toon heerscht ook gedeeltelijk in den vijsden Zang: aan den Roem, en in den zesden Zang, met den naam van Bemoediging bestempeld. Gelukkig lost zich in den laatsten de wanhoop in eenen strijd op tot herwinning van oude kracht; en het is deze toon, die den Recensent ongelijk beter gevalt, daar hij het stenen en geklag nooit anders kan beschouwen dan als een bewijs van zwakheid, welke niet gevoed, maar geheeld moet worden. Alleenlijk behaagt wederom het slot, bij wijze van schietgebed aan den God van Nederland, of den God der Vaderen gerigt, den Recensent geheel niet, om deszelfs al te menschelijke voorstelling van het Opperwezen, welke meer heeft van den ouden zuurdeessem der Joden, dan van verlichte Christenen.
Bij uitnemendheid schoon zijn, daarentegen, de vierde Zang: de Dichter; de zevende: de dood van Ossiaan; de achtste: de slag bij Nieuwpoort, en de negende: Griekenland. In alle deze Zangen legt de Heer helmers dat verheven vermogen van voorstelling aan den dag, hetgeen hij zelf in den Dichter zoo meesterlijk ontwikkelt. De wending van gedachten is overal belangrijk; de taal verheft zich allerwegen, en de

{==667==} {>>pagina-aanduiding<<}
rijkdom van beelden, waarmede deze taal prijkt, is zoo ver boven den kring des gewonen menschelijken levens verheven, dat men, in nadenken verdiept, eerder zoude vermoeden, een wezen uit eene hoogere sfeer, dan wel uit de moerassige Noordsche vlakten, te hooren. In den Slag bij Nieuwpoort alleen mishaagt ons het gedurig herhaalde: ziet hier: ziet daar enz., hetgeen in eenen gewonen verzenmaker niet anders dan gebrek aan vinding en zamenvoeging zoude verraden, en door den Heer helmers, bij eene geringe oplettendheid, zeer gemakkelijk had kunnen vermeden worden.
Zonderling steekt, wederom, bij zoo vele schoonheden afde tiende Zang: aan Mr. m.c. van hall, mij in eenen uitmuntenden Lierzang aansporende het Haagsche Bosch te bezingen. Wie toch, die het dichtvermogen van den Hr. helmers kent, zoude bij dezen titel iets anders hebben verwacht, dan zijdelingsche wenken van dat Haagsche Bosch, waaruit alsdan zoude blijken de billijke grond van weigering eener zoo waardige uitnoodiging? Maar geen enkel woord. Alle beelden in dezen Zang zijn van den Rijn, van Brittanje en van het vernederde Vaderland ontleend, die op den Hr. van hall worden terug gekaatst, als eenen bekwameren Dichter, om zulks te bezingen. De Recensent kent den Lierzang des laatstgenoemden Zangers niet, en kan dus niet oordeelen over het verband, waarin dit antwoord tot het aanzoek staat; doch, zoo als dit antwoord daar staat, komt het den Recensent voor als eene onkiesche weigering, welke niet ééne enkele lettergreep gewaagt van de stoffe, die daartoe aanleiding gaf. Bij zulk eene jammerlijke verstrooijing van gedachten heeft de Pindus veel verloren, en hoeveel, daarentegen, had hij niet, bij zulk eenen wenk der kunst, kunnen en behooren te winnen!
Dan, vergeten wij deze sluimering van Homerus, en ontboezemen wij, daarentegen, al het warme en dankbare gevoel, welk het eerste dichtstuk onder de Mengeldichten, getiteld Zwitserland, in ons ontstak en tot den einde toe levendig hield. Alwie ooit over de Natuur, in den waren zin des woords, heeft nagedacht, vindt in onzen Dichter eenen uitmuntenden reisgezel, om haar in al dat goddelijk-verhevene te bewonderen, welk eene reis over de Alpen, bij duizende vervormingen, ten toon spreidt; en wij durven elken lezer verzekeren, dat hij, dit vers met dien ernst nagaande, die aan het onderwerp voegt, met den Dichter betuigen zal:

Hier voelt ge u-zelf! hier smaakt ge uw aanzijn, niet dat leven, 
Dat plantbestaan, vergeefs dien schoonen naam gegeven: 
Hier wordt uw wezen gansch verzwolgen in genot: 
't Is all' oneindigheid, licht, hemel, schepping, God! 


{==668==} {>>pagina-aanduiding<<}

Een viertal andere Mengelingen besluiten dit tweede Deel De Grijsaard en de Jongeling is een regt dichterlijk, wijsgeerig, kort gesprek en karakterbeeld, van den eersten, als verlangende naar rust, en den anderen naar hooger doel der onsterfelijkheid. - De Onbestendigheid, als Leerdicht beschouwd, is, hoe kort ook, een goed modél voor alle jonge beoefenaren der dichtkunst, om uit den rijkdom van gedachten en beelden de behandeling van een in zich zelf weinig uitlokkend en dagelijksch onderwerp te leeren afzien. - Even keurig is het versje: aan eenen der voortreffelijkste Dichters van ons Vaderland, bij het toezenden van het eerste Deel mijner Gedichten, en het andere: aan j.j. rousseau, voor de vuist gedicht en onder deszelfs Borstbeeld te Montmorency geschreven. In beiden heerscht eene eenvoudigheid, welke de eigenlijke kunst verbergt, en te meerdere aanmerking verdient, omdat de stoffe zelve reeds is afgezongen en elke nieuwheid van form bekoort.
Zoo gaven wij dan aan onze Lezers verslag van den tweeden Bundel van des Heeren helmers Gedichten. Wij deelden rondborstig onze gedachten mede, zoodanig als wij oordeelen, dat onze pligt, als Recensenten, vordert, en wij houden ons verzekerd, dat de Dichter zelf deze pligtsvoldoening niet zal afkeuren. Onze beoordeeling, 't is waar, was algemeen; wij ontleedden niet ieder stuk op zich zelf, en nog minder stonden wij stil bij enkele bewoordingen, spreekwijzen en beelden, waardoor wij welligt, hier of daar, eene fout hadden kunnen gispen: dan wij ontveinzen geenszins, dat deze wijze door ons opzettelijk alzoo gevolgd is, omdat wij alhier eenen Dichter voor ons hadden van den echten stempel, van wien nimmer die naauwkeurige waarneming van kleinigheden te vorderen is, welke door jonge en middelmatige vernuften, dikwerf tot angstvalligheid toe, worden in acht genomen, en waardoor zij niet zelden tot groote gebreken vervallen; hoe zeer anders de pligt van den Recensent vordert, ook in dat opzigt, omtrent de eersten, niet al te toegevende te zijn. Kleine fouten in de stukken van den Heer helmers op te zoeken, is inderdaad eene miskenning van zijn hooge genie, dat onze erkentelijke hulde vordert. Wij betuigen hem onzen warmen dank voor deze vruchten van zijnen dichterlijken geest, en verlangen alleen, dat de volgende Deelen nimmer ontsierd worden door kleine stukjes van den dag, die geene andere waarde ontvangen, dan van het oogenblik, of van de namen, waaraan zij werden toegedacht. Als een van Hollands Puikdichters, is de Heer helmers van zijne zijde verpligt, om den roem, dien hij over de Hollandsche Dichtkunst verspreidt, ook in alle gevallen te handhaven; en daar hij zoo juist gestemd is, om het verhevene te beelden, zoo verwachten en begeeren

{==669==} {>>pagina-aanduiding<<}
wij van zijne lier nimmer het middelmatige. Hoe gaarne herinneren wij ons de reis met hem door het schoone Zwitserland, die ontzettende werkplaats der natuur, en hoe hartelijk vereenigen wij ons alsdan, met hem, in de lofspraak van den beroemden buffon, waarmede hij dien Zang eindigt!

Buffon! u is 't alleen vergund; 
Op vleuglen der gedachte ontscheurt gij u aan 't heden, 
Stort u in d'afgrond van 't verleden, 
Ziet duizend eeuwen als één' polsslag weggegleden: 
Wat is deze aard'? de zon? - Een naauwlijks zigtbaar punt 
In de onafmeetlijkheid, ontsloten voor uw schreden: 
Gij zaagt de zon in eenzaamheid, - - - 
Vorst, zonder dienaars! - 't licht door de uitgebreidheid gieten! 
Een staartster zaagt gij nederschieten, 
En werelden ontstaan, door 't ledig ruim verspreid. 
 
Die eeuwge ontwikkeling der deelen; ja, die orden, 
Dat leven, sterven, dat herleven, dat vergaan 
Is slechts verandring van bestaan: 
Al wat eenmaal bestond kan niet vernietigd worden. 
 
Gij, wier ontvlamd en rein gemoed, 
In magtloosheid niet vastgeklonken, 
U [zich] baadt in d'eeuwig zuivren gloed 
Der godlijke Natuur, uw[den]boezem voelt [doet] ontvonken, 
Wanneer gij waden durft in haar oneindig meer! 
Verheft u! voelt haar schoon op nooit betreden paden! 
Durft van der bergen top uw kruin in d'ether baden, 
En werpt mijn dorre zangen neêr. 


Geschiedverhalen, Verdichtsels en Anekdoten van A. van Kotzebue. Amsterdam, bij J.S. van Esveldt-Holtrop. 1810. In gr. 8vo. 408 Bl.

Wanneer een Schrijver zich éénmaal eenen naam gemaakt heeft, of de Lieveling des Publieks geworden is, dan zetten hem Eigenliefde en Belang te dikwijls aan, om den verworven roem of gunst roekeloos te wagen, door de onophoudelijke uitgave van Stukken, die hunnen opgang, in stede van aan eigene onmiskenbare waardije, niet zelden alleen verschuldigd zijn aan de toegevendheid of vooringenomenheid des zelfden Publieks. Zonder deze algemeene aanmerking in vollen nadruk toe te passen op den vernuftigen kotzebue, als Maker van het boven aangekondigde Boek, mogen wij echter niet ontveinzen, dat deszelfs doorbladering haar bij ons deed opkomen. Niet, dat ons ginds en elders geene trekken van vernuft of luim ontmoetten, of ook wel eens

{==670==} {>>pagina-aanduiding<<}
eene goede, nuttige zedeles; maar, gelijk kotzebue zelf getuigt, dat zijn Boek ‘bevat, hetgene hij in vrije uren gedacht, gelezen, verdicht, versmolten, verteld en naverteld heeft,’ zoo vonden wij ook niets, dan hetgene een Man van eenig vernuft van zelve invallen, - van eenigen smaak, natuurlijk lezen, - van eenige vlugheid, gemakkelijk verdichten, versmelten, vertellen en navertellen zal. Intusschen levert dit Boek gene ongevallige lectuur, in oogenblikken van uitspanning of verpoozing van ernstiger bezigheid. Zie hier, ter proeve, eene Gebeurtenis uit de Engelsche Nieuwspapieren van 1749, op dezen luimigen trant alhier door kotzebue naverteld.
‘Vier Gaauwdieven kwamen te Londen, namen eene poos de buurt van een gedeelte der Stad op, en besloten eindelijk hun proesstuk te doen in het huis van eenen ouden Doctor, robert ledleton genaamd. Die man was zeer rijk, weduwenaar, vijf - en - zeventig jaren oud, en bragt de drie laatste zomermaanden op zijn Buiten door, dertig mijlen van Londen. Eene Huishoudster, bijna even oud als hij, hield getrouw de wacht over de stille woning, gedurende zijne afwezigheid, zonder eenig ander gezelschap dan hare kat, zonder eenige andere tijdkorting dan een geestelijk lied.
‘Op zekeren morgen wordt er aan de deur geklopt; zij kijkt met een gewapend oog ten venster uit, en ziet twee Heeren in den rouw, vergezeld van een' Geregts-beambten en een' Klerk. Zij opent de deur; de vreemdelingen groeten haar weemoedig, verkondigen haar den dood van haren ouden Heer, en halen een welgezegeld testament uit den zak. De oude Vrouw schreit, de kat huilt mede, beiden zijn ontroostelijk; de buren komen toeschieten. Wat is er te doen? De oude Doctor is overleden; zijn testament zal geopend worden; dit vindt men zeer natuurlijk. De Geregts - beambte toont zijnen staf, het testament wordt gelezen; de droefheid der oude Vrouw schijnt bedaarder op het hooren dat haar een aanzienlijk legaat is gemaakt. De buren wenschen haar geluk en gaan naar huis, zonder het verlies van den overledenen vrek te beklagen.
‘Nu vragen de erfgenamen den Geregts-beambten, wat zij moeten doen om de erfenis te ontvangen, volgens de wetten des lands? - Met grooten ernst wordt hun geantwoord, dat men in de eerste plaats tot het verzegelen der goederen van den overledenen moest overgaan. Men eischt de sleutels van de oude Vrouw, welke die gewillig overgeeft. Alle kisten en kasfen worden geopend, en men begint een inventaris te maken.
‘Dat kan vrij lang duren,’ fluistert een der erfgenamen der Huishoudster toe; ‘wij moeten die Heeren toch eenige verversching aanbieden.’ Hij steekt haar eene guinie in de

{==671==} {>>pagina-aanduiding<<}
hand, om te bezorgen hetgeen in de nabijheid te krijgen zoude zijn. Zij dribbelt ter deure uit. Oogenblikkelijk wordt alles bij elkander gepakt, wat men aan baren gelde en kleinooden vindt. De oude Vrouw dist op, schenkt in, wordt spraakzaam; men drinkt met haar, prijst hare veeljarige trouw, verzegelt in haar bijzijn, en neemt eindelijk afscheid van haar, met de vriendelijke vermaning van, even zoo als voren, wel acht te geven op alles, wat in huis is, tot dat het testament in volle werking gebragt worde. De oude Vrouw begeleidt de Heeren met vele dienaressen tot aan de huisdeur, en sluit die zorgvuldig achter hunnen rug.
‘Er verloopt ééne week, en nog eene tweede; geen erfgenaam komt op. Op eenen schemeravond, tegen het einde van de derde week, komt de oude Heer deftig en wel te vrede de straat oprijden. De buren aan de vensters maken een kruis, en zeggen: “Die vrek heeft geene rust in het graf.” Hij klopt aan zijne deur; de oude roept: “Wie daar?” hij maakt zich bekend, en de oude Vrouw denkt dat het de Duivel is. Haar geweten brengt haar plotseling te binnen, dat zij vóór veertig jaren, toen de Vrouw van den Doctor nog leefde, derzelve wel eens in hare regten had te kort gedaan; nu dacht zij dat de Duivel kwam om haar daar voor te halen, en wilde volstrekt de deur niet openen. Hij scheldt, hij maakt geweld; doch zij verzekert hem dat hij dood is. Een paar moedige buren komen eindelijk ter hulpe, bevoelen en betasten hem, en betuigen dat hij levend is. Doch dezen zelfs zoude de oude Vrouw niet hebben geloofd, indien niet de kat langs de deur heen en weder ware geloopen om er uit te komen en haren meester te verwelkomen. Juffer sybille wist dat dieren eenen zekeren reuk hebben van spoken, dat zij wegschuilen en janken wanneer het spookt. Daar nu de dikke bromster niet de minste vrees betuigde, waagde zij het eindelijk om met sidderende leden de deur te openen. Vóór dat de Doctor nog aan den trap was gekomen, wist hij reeds alles; hij spoedt zich naar zijne kamer, rukt de zegels af, maakt de kasten open, vindt louter ledige vakken, geraakt in woede, vergeet zijne vroegere teedere betrekkingen tot zijne eerwaardige Huishoudster, grijpt haar bij de laatste zes haren, mishandelt haar, en doet haar in hechtenis zetten. Zij beroept zich op de getuigenis van de buren, en eischt voldoening. De Doctor krijgt middelerwijl eene beroerte, en sterft. De oude Huishoudster wordt op vrije voeten gesteld, en haar, tot vergoeding van pijn en smarte, het legaat waarlijk toegezegd, op hetwelk het
guitentestament haar hoop had gegeven. Zij deelde het nog eenige jaren in vrome ingetogenheid met hare dikke kat.’
Uit de Anekdoten kiezen wij nog de twee volgende:
‘Elisabeth dorstte naar het bloed van maria stuart. De

{==672==} {>>pagina-aanduiding<<}
Graaf van leicester bezwoer haar, fatsoenlijk te werk te gaan en hare eigene waardigheid en die van alle gekroonde Hoofden niet te schandvlekken. “Maar hoe zal ik van haar verlost raken?” riep de verbitterde Koningin uit. “Laat haar fatsoenlijk ten dood brengen.” - “Fatsoenlijk? hoe?” - “Zend haar geen' Scherpregter, maar een' Apotheker.” - Elisabeth heeft naderhand dikwerf berouw gehad, dezen duivelschen raad niet te hebben gevolgd.’

‘Men bragt den grijzen voltaire op zekeren dag een Deel van den nieuwen druk zijner Werken. Het boek openslaande, valt zijn oog op zijnen Brief aan den Ridder de***, beginnende:

Croyez qu'un vieillard cacochyme, 
Agé de soixante et douze ans - 

Woedend verscheurde voltaire dat blad, en zeide tegen zichzelven: ‘Barbaar! zeg toch chargé en niet agé! Geef den Lezer een beeld, maar geene doopcedel!’

Almanak voor Vrouwen door Vrouwen.

Almanak van Vernuft en Smaak. Beiden te Amsterdam, bij de Wed. J. Dóll.

Ofschoon niet gewoon, Jaarboekjes of Almanakken in ons Maandwerk op te nemen, achten wij 't echter niet onbestaanbaar met deszelfs aard, twee der besten in dit vak met een enkel woord aan te melden. Inhoud en uitvoering toch zijn van vernuft en smaak niet ontbloot; en op een Almanak, tot geen duurzamer aanwezen dan dat van een ras voorbijsnellend Jaar bestemd, mag de strenge kritiek niet hechten. Meer dan twintig jaren, vernemen wij, vernieuwde zich derzelver aanzijn telkens weder; bewijs genoeg van welgevestigde aanmoediging, vooral des jeugdigen Publieks. - De Plaatjes zijn wel uitgevoerd, maar de beelden wat groot; en het gedurig: vervolg hierna, reeds ongevallig geacht in een Maandschrift, behoorde in een Jaarboekje ten minste geene plaats te vinden.

Almanak der Musen en Gratiën, aan Vriendschap, Liefde en Kunst gewijd. Amsterdam, bij E. Maaskamp.

Zonder tegenspraak verheft zich deze Almanak, gelijk in prijs, zoo ook in pracht, boven de straks aangekon-
{==673==} {>>pagina-aanduiding<<}
digde, en mag alzoo, in vinding, kunst en smaak, gereedelijk wedijveren met de Jaarboekjes der Buitenlanderen. De inhoud, zoo wel in proza als poëzij, biedt eene uitgelezene verscheidenheid, en getuigt van eene medewerking, tot gewigtiger taak allezins bevoegd; de Plaatjes zijn kopijen naar schilderstukken van Parijsche Kunstenaars, als guerin, ducis, caraffa, hersent, Mad. harvey, chaudet en maijer, en doen der stift van den Heer w. van senus eere, en de uiterlijke vorm van het gansche boekje is overeenkomstig met deszelfs kunst- en letterkundige waardije. - Meer kunnen wij, naar ons bestek en doel, van dit Jaarboekje niet zegen; te meer, daar wij nog eenige ruimte wilden besparen voor eene Geschiedkundige Anekdote, welke bijzonder onze aandacht trok. ‘De Engelsche Geschiedenis levert een gelijksoortig voorbeeld van Vrouwelijken moed en huwelijkstrouw, als de Hollandsche in de Echtgenoote van huig de groot. - Na de rampspoedige onderneming van Koning jacobus, om den troon van Engeland weder te beklimmen, werden alle de Lords, die zijne partij hadden gekozen, tot het schavot veroordeeld, om door beulshanden te sterven; gelijk zulks plaats had op den 16den van Lentemaand des jaars 1716. Ook dit zelfde lot was aan Lord nilhisdale beschoren. De teedere schranderheid alleen zijner Gemalinne reddede hem het leven. Den laatsten avond vóór den Regtdag hadden de Echtgenooten der veroordeelden vrijheid ontvangen om het laatste afscheid te nemen. Mevrouw nilhisdale begaf zich in de gevangenis, verzeld door twee Kamerjuffers, met een' zakdoek voor de oogen, en alzoo in de houding eener diep treurende vrouwe. Naauwelijks ontmoette zij haren
Gemaal, die nagenoeg even groot van gestalte was als zij zelve, of zij drong hem, om van kleederen te verwisselen, en in dezelfde houding henen te gaan, als zij gekomen was; met bijvoeging, dat het rijtuig gereed stond, om hem aan den oever van den Teems te voeren, alwaar eene boot zoude vaardig zijn ter overvoeringe naar een schip, dat zeilree lag naar Frankrijk. De zaak werd voorspoedig uitgevoerd. Lord nilhisdale bevond zich reeds des morgens ten drie ure te Calais. Zoodra het schip aan wal kwam, sprong hij er uit, en riep: “Bij Jezus! ik ben behouden!” Deze geestvervoering verried hem; doch hij was buiten de magt zijner vijanden. Den volgenden morgen zond men eenen Geestelijken, om den gevangenen tot den dood te bereiden. Dezelve was uitermate verwonderd, in de plaats van den Lord eene Vrouw te ontmoeten. Terstond verspreidde zich dit belangrijk nieuws. De Luitenant der gevangenis vroeg het besluit van het Hof: hoedanig met Mevrouw nilhisdale te handelen? Hij kreeg bevel, om haar op vrije voeten te stellen, en zij vertoefde slechts weinige uren, om haren Gemaal in Frankrijk weder te vinden.’


{==674==} {>>pagina-aanduiding<<}

Etrennes des Muses aux Graces, pour l'année 1811. A Amsterdam, chez E. Maaskamp.

Onder de verzameling van aardige en geestige Fransche piéces fugitives, in proza en poëzij, waaruit deze Almanak bestaat, hebben wij ook met genoegen vrij bevallige stukjes in die taal van Hollandsche vernuften opgemerkt, die hunne plaats naast de voortbrengselen van geboren Franschen geene oneer aandoen. Inzonderheid geeft de Heer witsen geysbeek, die het meest tot deze verzameling heeft bijgedragen (en welligt ook de Redacteur van dezelve) hier doorslaande bewijzen van zijne bekwaamheid en vaardigheid om ook in de Fransche taal te schrijven, regt in derzelver geest te schrijven, hetgeen zoo weinig vreemdelingen gelukt. Gaarne hadden wij gezien, dat hij, daar hij toch een paar vertalingen uit het Engelsch en Hoogduitsch geleverd heeft, ook eenig Hollandsch product (bij voorbeeld Het gevallen Meisje van tollens) in het Fransch had omgekleed. Wij plaatsen hier bij voorkeur uit dit bundeltje een der stukjes van onzen straks genoemden Landgenoot.

	A M. Mangin, qui, étant né sans bras, se servait avec une dextérité admirable de ses deux pieds.
Non, être intéressant, vous n'êtes point à plaindre, 
Tout à coup l'admiration 
A votre aspect succède à la compassion, 
Ah comment vons le dire, ah comment vous le peindre 
Ce qu'éprouvait mon coeur ému 
Au moment que je vous ai vu! 
Aux maux des malheureux ce coeur toujours fensible 
Cesse enfin de gémir; vous l'avez convaincu 
Oue l'impossible même est devenu possible: 
Je crois ce que sans voir jamais je n'aurais cru. 
De la nature en vain l'économie affreuse 
Vous a donc refusé ce qu'en d'autres momens 
Cette mère capricieuse 
Prodigue quelquefois au double à ses enfans. 
Mais vous vous vengez bien d'un si cruel outrage; 
La marâtre en dépit s'enrage 
De ce qu'en ses desseins vous la contrariez: 
Pour vous ôter des mains entièrement l'usage, 
Elle eût dû vous former et sans bras et sans pieds. 

De plaatjes in dit Jaarboekje zijn allerliefst; de druk, met eene Fransche letter, is zeer zindelijk, en het net geplaatdrukt bandje geeft een bevallig voorkomen aan dit geschenk, hetwelk de Fransche en Hollandsche bevalligheden denkelijk al zoo gaarne uit handen van hare aanbidders, als onmiddellijk uit die der Zanggodinnen zullen ontvangen.



{==1==} {>>pagina-aanduiding<<}

Mengelwerk, tot fraaije letteren, kunsten en wetenschappen, betrekkelijk.

Redevoering ten betooge dat het lot, hoe veelvermogend inderdaad, geenszins beslist over 's menschen zedelijken toestand.

Volgens den aard dezer Maatschappij (*), meen ik voor menschen te spreken, die in de verlichting onzer dagen gaarne deelen; die de middelen tot dit einde, in allerlei soort van leerzaam geschrift verspreid, gereedelijk bezigen; schoon ze allen misschien niet even bekwaam zijn, het echte goud van het bedriegelijk namaaksel naauwkeurig te onderscheiden. Opdat ik dan, inderdaad, tot nut van het algemeen spreken, en dit doen mogt naar gelang der bijzondere - ik erken geringe - bekwaamheden, welken stand en beroep in mij mogen doen veronderstellen; zoo liet ik mijne gedachten over het volgende gaan. Des menschen geest weet zich bijna nimmer voor uitersten te hoeden. De ontdekking van eenig gevaar drijft hem duizendwerf tot de grens van een ander voort. In vroegere dagen en deze of gene donkere hoeken vinden wij somtijds eene soort van zedelijke onverdraagzaamheid, welke niet zelden grievende onregtvaardigheid wordt. Men veroordeelt, namelijk, den misdadiger altijd in dezelfde mate als men zijne misdaad afschu-
{==2==} {>>pagina-aanduiding<<}
welijk vindt, zonder immer op de omstandigheden te letten, welke, min of meer ter verontschuldiging strekkende, konden nopen, het medelijden althans naast het vloekvonnis te stellen. In onze dagen, daarentegen, bij lieden, die zich op wetenschap en wijsgeerte eenigzins beroemen, heeft dikwijls geheel het tegengestelde plaats gegrepen. De omstandigheden, heet het hier, vormen des menschen karakter, zijne deugd of ondeugd. Ja men is met deze leer zoo ingenomen, dat verdichte geschiedenissen, welke somtijds voor ware doorgaan, zoo wel als echte historien, onder welken de verdichting zich heimelijk mengt, als ten zinnelijken betooge derzelve opzettelijk moeten strekken.
Het schijnt dus niet ongepast, dat men deze zaak eens van naderbij beschouwe. Hiertoe heb ik mij dan aangegord; hopende U te overtuigen, dat het lot, hoe veelvermogend inderdaad, geenszins beslist over onzen zedelijken toestand. Welaan, gunt mij uw gunstig en toegevend oor!
Het lijdt geen twijfel, of wij brengen elk eenen bepaalden aanleg mede op de wereld, welke op onze gezindheden, verkiezingen en handelingen krachtig invloeit. De bloedrijke en koudvochtige, de teêrgevoelige en ruwe, de man van levendige aandoeningen en de meer bedaarde, trage, van gestel, neigen geenszins tot dezelfde, hetzij goede of kwade, eigenschappen. In tegendeel, de een zal eer tot luiheid, de ander tot woeligheid overslaan; de een zijne zaken uit zucht tot gemak welligt verwaarloozen, de ander dezelve óf vergeten door duizend drukten, die hem teffens bezig houden, óf over het hoofd jagen door drift en vuur. Deze duldt dat zijn vriend mishandeld worde, gene vergrijpt zich aan zijn eigen kind, omdat het misschien een onschuldig dier martelde. Hier verzamelt de vreesachtigheid, langs allerlei wegen, eenen schat voor de onzekere toekomst, daar werpt de ligtzinnigheid haren laatsten penning weg bij dadelijk gebrek. - Zoo zeker deze verscheidenheid van menschelijk zwak wordt aangetroffen, zich reeds bij de kinderen vertoont, en veelal van nergens elders dan uit de natuurlijke gesteldheid van ligchaam en geest kan worden verklaard; zoo waar is het ook, dat de een veel gevaarlijker zaden van ondeugd medevoert dan de ander. Deze is, als knaap, slechts achterlijk in het volbrengen der opgelegde taak, gene geeft zich in allerlei buitensporigheid toe. Deze bedekt,

{==3==} {>>pagina-aanduiding<<}
als jongeling, vele gebreken des harte met eenen sluijer van ingetogenheid en vriendelijkheid, gene is weest en uitgelaten, korzel en tot alles gereed. Hier vergenoegen zich een aantal met kleine bedriegerijen, met de mishandeling van weinige huisgenooten, met het bekrompene en schrale genot der zonde, dat zich hier of daar als van zelve aanbiedt; ginds verschijnt een enkele met vlammende begeerten en onverschrokken moed, met een hart, dat nimmer verzadigd, eene verbeelding, die nooit uitgeput wordt, en eene werkzaamheid van ligchaam en geest, die van geen rusten weet. Dus, namelijk, ontstaan groote ondeugden op den weligen grond, waar groote deugden zouden kunnen tieren. Dus groeijen beiden dikwijls nevens elkander, ja slingeren zich zoo vast aaneen, dat dezen zonder genen bijna schijnen niet te kunnen bestaan.
Even zeker als dit verschil des aangeboren aards is het, dat onze opvoeding, benevens onze lotgevallen, werkzaamheden en gezellige vermaken, gedurende de kindschheid en jongelingschap, tot deszelfs ontwikkeling, wijziging en vorming, krachtig medewerken. Of wij van de vroegste jeugd af aan onszelven worden overgelaten, dan wel verstandig geleid en bestuurd, of wij toegevendheid en zelfs toejuiching, dan wel betooming en bestraffing vinden bij de eerste uitbottingen onzer natuurlijke verkeerdheid, of de beschaafdheid ons als opvat in de armen, dan of wilde woestheid ons gelijk een bajert ontvangt, of goede lessen door goede voorbeelden worden gesterkt, dan of het een en ander eene averegtsche wending neme, wie zou dit alles onverschillig kunnen achten? Immers, de mensch is het buigzaamste wezen, dat op den geheelen aardbodem wordt aangetroffen. Hij alleen brengt geene bepaaldheid aan zekere leefwijze, geene als ingeschapene kennis van hetgeen hem dient of niet, geene natuurdriften eindelijk, gelijk alle andere dieren, mede. Hij moet alles eerst worden, alles eerst leeren. Hij is als was in de hand des boetseerders, dat slechts min of meer in deugdzaamheid verschilt, en tot het eene of andere einde iets beter dient. Het is hierdoor dat hij geschikt is de heetste en de koudste deelen der aarde te bewonen, het onafhankelijkste en het behoeftigste schepsel te worden, een dier onder de dieren en een engel onder engelen te zijn, een geheel werelddeel ten schrik en roede, vele eeuwen ten zegen en wellust te worden. De zachte Peruaan schroomde een dier te dooden; de woeste bewoner van Mexico, en he-
{==4==} {>>pagina-aanduiding<<}
laas! beider Christelijke verwinnaar, osferden hunnen God menschenvleesch. De Romein van den ouden tijd getroostte zich gaarne den schrikkelijksten dood, kon het zijn vaderland eenig heil toebrengen; de latere burger deszelfden gemeenebests offerde al dat heil aan de bevrediging zijner eigene lusten even gereedelijk op. Ja, wie zou het ontkennen, dat de opvoeding
eene zaak van het uiterste belang is te achten; dat onze kindsche harten dan gereedelijk elken trek opnemen, dien de hand der liefde, de hand des ouderlijken gezags en diep geëerbiedigden voorbeelds in hetzelve gelieft te drukken? Wie zou het ontkennen, dat onze denkwijze, onze smaak en onze geheele ziel doorgaans gevormd worden naar hetgeen ons in de vroegste jeugd omringe, op allerlei wijze bejegent, en als ingegoten wordt? Immers, waar de ouders hunne taak geheel of ten deele laten steken, daar vatten anderen dezelve op. Het zijn dan onze meesters, maar vooral onze makkers, op welken wij slaren, van welken wij leeren, welken wij meer of min getrouw navolgen en dikwijls voorbijstreven. Vervolgens treden de gezette arbeid of de gevaarlijke ledigheid, de gestrenge tucht of de bandelooze vrijheid, het redelijk bestuur of de onverstandige beheersching, als voortgezette vorming, op. De verleiding lokt ons aan, of vertoont zich minder. De braafheid wordt ten lust en voorwerp van eerzucht, of ten last en bespotting gemaakt. Zoo groeit het rijsje, naardat het gebogen wordt - groeit, eenmaal misvormd, hoe langer zoo wanstaltiger op - groeit, maar heft de kruin niet meer fier ten hemel - groeit, tot schande der bosschaadje, tot spijt van den onachtzamen meester, voor de bijl en het vuur alleen.
Doch, nadat wij deze vorming ontvangen hebben, weten wij zelven nog niet, wie wij zijn; worden dit welligt nimmer gewaar, maar sterven in het gerust vertrouwen op een aantal goede eigenschappen, die flechts nimmer op de proef zijn gebragt. Zegt niet het spreekwoord: de gelegenheid maakt den dief? en hoe veel stelliger geldt hetzelve van den dronkaard, den ontuchtigen en doodslager! Niet alleen wanneer deze misdaden reeds in het hart zijn begaan en slechts op de gelegenheid ter dadelijke uitvoering wachten. Wie weet niet, dat bovendien de hartstogt eerst dan regt gaande raakt, wanneer hij het voorwerp van zijnen lust voor oogen en onder bereik vindt? Wie weet niet, dat hij ons den asgrond der zonde somtijds ongemerkt doet naderen, dat hij ons daarna, door zijden koorden om-
{==5==} {>>pagina-aanduiding<<}
strengeld, welhaast belet eene enkele schrede terug te wijken, dat hij den vervaarlijken kuil zelven als met bloemen bestrooit, en ons het verraad niet laat merken, voordat de bedwelming zelve, na den val, geweken is? En, zijn we eenmaal gevallen, hoe ligt struikelen we weer! Hebben we dadelijk van het verbodene geproesd, hoe gereedelijk komt de eigen lust terug! Immers, de weg is dan gebaand, de deur geopend, de prooi zeker, de tegenstand welligt in aanlokking verkeerd, het berouw zelf met een schijn van ontrouw besmet. Eindelijk gewend één gebod met onverschilligheid te overtreden, verslapt welhaast onze eerbied voor de geheele wet. Met de boosheid in gemeenschap gekomen, verleidt, noopt, dwingt zij ons niet zelden tot nieuw misdrijf. Of, bijkomende omstandigheden vervangen hare taak; en dronkenschap, ontucht, doodflag zijn slechts de onderscheidene trappen tot volslagene ontmensching. - Doch het zijn niet zoo zeer deze slingerpaden, door sommigen bewandeld, als wel de gewone en openbare wegen door het leven, op welken wij u willen doen letten. Wie weet niet, dat dezen veelal elk hunne eigene gevaren hebben; overvloedige rijkdom deze, groote armoede gene, het gewoel
des levens dusdanige, de eenzaamheid der afzondering zulke? Wie weet niet teffens, dat de een aan deze gevaren veel meer, de ander veel minder is blootgesteld? Roemt men niet den middelstand boven de uitersten, een leven dat kalm daarhenen stroomt boven schokkende afwisseling? Blijft niet de eenvoudige landman dikwijls geheel onkundig van veel gevaars; doch wordt hij ook, werpt hem het noodlot eenmaal in den maalstroom, niet vaak des te eer verslonden? ô! Zeker is een ieder van u, zelfs door eigene ondervinding, van deze waarheid overtuigd. Zeker heeft elk levenslot zijne eigene groote of kleine verzoekingen. - Zoo blijkbaar nogtans de kracht der natuur, der opvoeding en verdere leiding van het lot is, zoo veel gegronde hope blijst er over, dat de gebrekkigheid van het eene dikwijls door de volkomenheid van het andere zal worden hersteld. Ja doorgaans zullen deze verschillende invloeden althans eene tegengestelde rigting nemen, en daardoor welligt het schoonste evenwigt tot stand brengen. Eene toch der drie Schikgodinnen, die aldus ons levensweb weven, is genoegzaam in staat, de zamenspanning der twee anderen voor uitersten van gevaar en verderf te behoeden. De trage van gestel moge een' Alexander tot vader, een al-
{==6==} {>>pagina-aanduiding<<}
verwinnend leger ter uitvoering van zijne willekeur bezitten, nooit wordt hij de groote veroveraar en schrikvolle verwoester. De heetstgebakerde, daarentegen, wordt door eene gestrenge opvoeding, door een levenslot vol hardheid, teleurstelling en vernedering, ligtelijk betoomd. En hij, van wiens woeste geaardheid, door zijnen vroegen levensloop veeleer gevoed en aangezet dan betemd en verzacht, de wereld alles kwaads zou moeten vreezen, blijft misschien in eenen werkkring geplaatst, welks nederigheid en bepaaldheid alle dergelijke vrees in eens doet verdwijnen. Ja deze gelukkige zamenloop van zwakheid en kracht, deze welgepaste maat van werking en tegenstand, deze spoor of breidel ter regter plaatse aangebragt, leveren welligt den
gematigdsten vorst, den uitmuntendsten bevorderaar van menschelijke volkomenheid, den sterksten, moedigsten, uitvoerder van zwaren of gevaarlijken arbeid. Inderdaad, dit wordt als een gevolg dier zelfde schoone evenredigheid beschouwd, welke de natuur in ieder opzigt schraagt en versiert; dit wordt als een blijk dier wijze en weldadige Voorzienigheid geroemd, welke al het geschapene met ouderlijke zorg gadeslaat; dit is, indien wij zulks kunnen gelooven, juist die oefening, die volmaking, die voorbereiding voor beter leven, welke ons het Christendom zelve in dit aardsche leert vinden. En, vertoont zich al hier of daar, zeggen ze, eene uitzondering op den doorgaanden regel, is het gelukkige evenwigt tusschen aanleg, vorming en uitlokkende gelegenheid niet overal aan te treffen? Werpt de natuur somtijds eene vonk in het hart, welke de opvoeding tot eene vlam aanblaast, en de eindelijke levensbetrekking tot eenen vernielenden brand maakt, - wel, dat zelfde gebeurt immers door het gansche ruim der schepping, en de hemel bewaart ons evenmin voor den losgebarsten storm, voor den alles verweldigenden stroom, voor de aarde, als hij vuur braakt of geheele steden verslindt. Doch ook deze schokken zijn weldadig. De ervarenis leert dit zoo wel ten opzigte der verwoestingen door menschen aangerigt, als zij het omtrent de omkeeringen der natuur vrij duidelijk doet zien. En, schoon wij dit van iedere daad, van elken persoon al niet kunnen bewijzen, waarom zouden wij van het eene tot het andere niet besluiten, en alzoo ons vertrouwen op den Albeschikker toonen?
Ziet daar, mijne Vrienden! eene leer, welke, buiten tegenspraak, zeer veel waarheids bevat, en die teffens uitne-
{==7==} {>>pagina-aanduiding<<}
mend geschikt is, nederigheid en toegevendheid, zoo wel als dankbare godsvrucht, in te boezemen. Doch ziet daar ook eene leer, welke gereedelijk tot averegtsche besluiten voert, welke den mensch diep dreigt te vernederen, en ons vele voorvallen des levens zelve in een valsch licht zou doen zien! Immers, zoo het lot op de vorming van ons karakter eenen onbeperkten en volkomenen invloed oesent, hoe hoeden wij ons dan voor de gevolgtrekking, door alle wijsgeerige en godgeleerde stelsels zoo zorgvuldig geschuwd - dat de Heilige zelf de oorzaak der zonde is? wat onderscheid is er dan tusschen den deugdzaamsten mensch en den godvergetensten onverlaat; ten zij dat gene misschien bruikbaarder voor de Maatschappij, of gezonder en geruster voor zichzelven is? wat beteekenen de klanken van schuld, van strafwaardigheid, van verachtelijkheid? waarom beschuldigen wij dan onszelven na eenig vergrijp? wat willen de spijt en het berouw, die onzen boezem verscheuren? Welaan, ik beroep mij op uw hart, mijne Vrienden! of het deze gevolgen kan toestemmen. Dat zelfde vraag ik, of de booswicht en de zedelijke held even vele achting verdienen; of het al of niet vrijwillig is, dat wij het kwade bedrijven, en in hetzelve volharden; of de steen, die u eenig lid verplet, en het paard, dat, op den hol geslagen, u in doodsgevaar brengt, die zelfde aandoeningen veroorzaken, welke de baldadige plunderaar en de goddelooze sluikmoorder noodzakelijk moeten doen rijzen? ô Wie beeft niet voor eene leer, die deugd, geweten en pligt tot hersenschimmen maakt? die, eenmaal doorgedrongen, alle naauwgezetheid, alle heilige trouw, den doodelijksten slag zou geven? Ja, zij zelven, die dit wangeloof omhelzen, schromen toch meestal dat openlijk te prediken; zij zelven erkennen, dat zoodanige openbare verkondiging de uitgebreidste schade zou stichten, dat ook de natuur wel
wijsselijk heeft zorg gedragen dit geheim voor den mensch digt te omsluijeren. Ach, zoo is het dan de dwaling, en niet de waarheid, welke ons tot het geluk moet geleiden! Zoo is dan de verlichting, hoe zuiver en waarachtig, eene uitvinding der helle, om ons in ramp te storten! Zoo hebben zij dan regt, die onophoudelijk tegen dezelve schreeuwen, die de oude duisternis, het oude vooroordeel, de oude verwaarloozing van menschenkracht en menschenwaarde, gedurig terug wenschen! Neen, zelfs het ongelukkigste slagtoffer van eigen drift, ouderen verwaarloozing en vreemde ver-
{==8==} {>>pagina-aanduiding<<}
leiding valt niet buiten eigene schuld; de gunsteling der natuur en des lots praalt niet zonder verdienste met eene trits van schoone deugden. Hoe groot het verschil der verzoeking aan de eene, der ondersteuning aan de andere zijde moge zijn, wij kunnen niet gelooven, dat het iemand aan de noodige kracht, aan de noodige hulp zou ontbreken, om te handelen gelijk betaamt. Neen, de minste zelf ontving, wat hij billijk te vorderen had; den ander bejegende oneindig meer. De schuld en de schande komen voor des menschen rekening alleen; slechts de deugd en de heerlijkheid mogen Gode dankbaar worden toegekend.
Doch, zien wij, of deze stellige uitspraak van ons hart door eene redelijke beschouwing der zaak niet gestaafd en bevestigd worde. De vraag is, of er geen algemeen tegenwigt voor iedere soort van verkeerdheid wordt aangetroffen? of de mensch geheel en al het maaksel zijner meesters is, en volstrekt geen eigen maatstaf van goed en kwaadbezit? of wij in allen opzigte te vergelijken zijn met het bewustelooze net, dat medevoert wat zich voordoet, en geheel niet met de nijvere bij, die overal honig vergaart? Immers, naarmate zich onze algeheele aanleg ontwikkelt, wordt teffens dat redelijke en zedelijke besef ontbolsterd, 't welk den mensch bijzonderlijk van de dieren onderscheidt. Dit besef veroordeelt het pligtverzuim van den luüaard zoo wel, als de overijling der drift. Het veroordeelt zulks niet flaauwelijk, gelijk een vreemde zijn gevoelen over ons bedrijf met zekere onverschilligheid uit; maar spreekt veeleer als gezaghebbende op gebiedenden toon, en laat zich - nog na de verrigting - als gestrenge bestraffer hooren. Dat zelfde gevoel, waarop ik mij zoo even in uw eigen hart beriep, is iederen mensch eigen. Daaruit rijst het licht, dat geene drist volkomen verdonkert. Het is de noordstar, die onzen koers, bij de felste slingering van den hartstogt, kan blijven rigten. Het is de Jonkvrouw, die ons, als den jeugdigen Hercules, haar geleide op den bescheidenen toon der waarheid blijst aanbieden, terwijl ook de Wellust slechts lokt en vleit, geenszins gewelddadig dwingt, om ons den verkeerden weg te doen inslaan. Hoe verschillend de begrip pen der volken over alle andere dingen zijn, in dit opzigt stemmen zij, over het geheel, volkomen zamen. Welke verschillende denkbeelden men ons mag inboezemen, schaars wordt het goede kwaad, het kwade goed genoemd. Zelss onder de roovers wordt de wederkeerige trouw geëerbie-
{==9==} {>>pagina-aanduiding<<}
digd, de dankbaarheid vaak heilig geacht, de moedige verdediging van gade en kroost, zelfs in den vijand, geprezen. Ja poog alle
deugd te bespotten, de onbestaanbaarheid met uzelven loopt gereedelijk in het oog. Laat uwen leerling niet dan ondeugd zien, hij zal hare afschuwelijkheid en hare ellende des te eer opmerken. Niemand blijft het een raadsel, hoe hij behoort te handelen. Niemand blijst onkundig van de drangredenen, die tot het goede nopen. Niemand, die geene kracht in zichzelven, die geene veelvuldige steunpunten vindt, om tegen den stroom der verkeerdheid moedig op te zwemmen. Het geloof zelve aan eene onzigtbare wereld woont in ons eigen hart, vindt overal bevestiging, vertoont zich als in de geheele natuur met onuitwischbare letteren geschreven. Menigmaal grijpt de schrik des Heeren den onverlaat onweerstaanbaar aan. Menigmaal staat de boesdoener stil op zijnen weg, bijna gereed terug te keeren. Menigmaal moet hij het nadenken en de eenzaamheid ontvlugten, zal hij zijn gruwelpad kunnen blijven bewandelen. - Dit alles is onwederlegbare waarheid, en kan aan de vrijwilligheid van het misdrijf, redelijkerwijze, niet doen twijselen. Alle omstandigheden mogen niet even gunstig zijn voor de deugd; haar voedsel moge hier meer aangeboden worden, daar eenigzins in het verborgene groeijen; zij vertoont zich overal in hare zuivere gedaante, welker glans niet duurzaam is te weren.
Indien echter de ervarenis leerde, dat dit gevoel nimmer tot daden overgaat; indien zij eene naauwkeurige evenredigheid tusschen de opgegevene springveren en de werking des menschelijken wils wist aan te toonen, en de echte geschiedenis alzoo steeds die sporen der vorming van het karakter kon nagaan, welke verdichte historien somtijds zoo vernuftig teekenen, wij zouden inderdaad moeten zwijgen. Doch de sterkste voorstanders van het opgegevene begrip houden de zaak te ingewikkeld, dan dat dit zon mogelijk zijn. En waarlijk, de mensch - reeds zulk een raadsel voor de oplettendste beschouwing wordt door het voorbijzien van den invloed, welke uit zijn eigen binnenste opwelt, een volslagen onbegrijpelijk wezen. Dezelfde levensloop boezemt den een deze, den ander gene gevoelens in. Hetzelfde vaderlijke huis levert den booswicht en den deugdzamen jongeling. Gelijke gloed doet hier allerlei onkruid, ginds het keurigst graan gedijen. Vanwaar dat marcus aurelius hetzelfde gebied over bijna de geheele bekende wereld als een spoorslag en oesen-
{==10==} {>>pagina-aanduiding<<}
school voor zijne deugd beschouwde, hetwelk nero ten vrijbrief en tooneel der godvergetenste buitensporigheid maakte? Vanwaar dat socrates, in spijt van zijnen aanleg, dien hij zelf allerongelukkigst noemt, in spijt eener opvoeding, die waarschijnlijk niet uitmuntend was, in spijt van het zedenbederf, dat hem overal omringde, de eer des menschelijken geslachts is geworden? - Doch beroepen wij ons niet langer op voorbeelden, wier verwijdering ons welligt belet naauwkeurig te zien. Welaan, onze eigene vaderlandsche geschiedenis opgeslagen, onzen eigen uitmuntendsten Held voor den geest gehaald! Wie twijfelde ooit, of michiel de ruiter eenen vurigen geest bezat? hij, die, als een teeder knaapje, den hoogsten toren zijner woonstad beklom, en denzelven, tot schrik der aanschouwers, zonder ladder, zonder steun, langs het gladde leijen dak ook moedig weer
afdaalde; hij, die, naauwelijks elf jaren oud, niet meer te houden of te temmen was op het vaste land, maar slechts voor het barre element bruikbaar scheen? Wie zou durven beweren, dat de zeevaart, dat het gezelschap van woeste bootsgezellen, eene regte oefenschool was, om dit jeugdig vuur en deze mannelijke kracht tot een gelukkig einde te matigen en te wijzigen? Of, wat is gevaar voor het hart, indien het zoo groote verandering van omstandigheden, zoo hooge verheffing, zoo bedwelmende luister niet is, als hem wedervoeren? Wie, wie zou niet vreezen, dat de man, uit den nederigsten stand afkomstig, onder den toomeloosten hoop gekweekt, en nu de eenige steun en de roem zijns vaderlands, de schrik en de hoop der magtigste Alleenheerschers, hun hooggeëerde gast, hun schitterend versierde gunsteling, eene afzigtige woestheid, eene onverdragelijke trotschheid en stoute verwerping van allen godsdienstigen teugel, aan den dag leide? Doch wie was menschelijker, wie nederiger en godsdienstiger, dan deze onze Christenheld? Neen, groote en bijna goddelijke man! nergens is een spoor der gebreken te ontdekken, voor welken uw levensloop moest doen vreezen. Uw nederig huis, uwe al te nederige vernietiging van de gedenkstukken uws heldenbedrijfs, uw nederig gebed, om voor eene ondeugd bewaard te blijven, die zoo verre van u was, doch die u teffens zoo vele strikken spande, zullen voor altijd tot bewijs van onzen edelen aanleg strekken. Weg nu, mariussen! weg allen, die des menschen hart te meer schandvlektet, naarmate gij zijnen geest hooger scheent te verhessen! Het onkruid is niet onafscheidelijk van den weligen

{==11==} {>>pagina-aanduiding<<}
grond. De mensch is geen slaaf van de slingering des lots. Hij bezit in zichzelven de kracht, om als ten hemel op te stijgen. Neen, niet in zichzelven. De weldadige Voorzienigheid reikt hem overal de hand. Wil hij die slechts aangrijpen, wil hij die slechts nergens voorbijzien, wil hij enkel, wat hij gevoelt te moeten willen, dan is het werk dadelijk volbragt, dan wordt de zwaarste last met gemak getorscht. Zoo spreidt de adelaar slechts zijne wieken uit, en Gods adem tilt hem van de aarde op; zoo klapt hij dezelven vol vrolijken moed, en zijne vlugt voert hem al hooger en hooger. ô Edele en eenige vrijheid der Deugd, waarachtige en eenig ware grootheid van den sterveling! ô Magt, die de lust zoo min als het geweld kan boeijen! Blijf gij altijd het voorwerp van ons geloof, van ons streven, van onzen hoogmoed! Leer gij ons teffens den waren demoed, de regte waakzaamheid en de behoefte aan hooger hulp kennen! Wees gij altijd het eerste voorwerp onzer dankbaarheid jegens Hem, wiens geslacht, wiens geliefde kinderen en eeuwige erfgenamen wij door u alleen mogen heeten!
N.S.

Toevallen van vergiftiging, waargenomen na het doorslikken van een glas met inkt.

Een Man te Montpellier, oud 44 jaren, slikte een glas met Inkt door, meenende dat het wijn ware. Oogenblikkelijk volgden hevige pijnen in de maag en darmen, brakingen, kleine hikslagen, beklemmingen in het hartkolkje, onderdrukte ontlastingen, zelfs van het speeksel, gevoel van eene inwendige hitte en droogte, pijn in de geledingen der onderkaak, en bezwaarlijkheid, om dezelve te openen, met een ten volle nedergeslagen pols en krachteloosheid, eene doodelijke bleekheid en koud zweet. Men gaf verzachtende dranken, als Melk, Thee en Olie; doch alles te vergeefs. De Geneesheer desgranges kwam ongeveer een uur na dit toeval, en schreef voor een sterk Mosterdbad, waarnevens hij drooge wrijvingen op de armen en beenen aanprees, met weekmakende stovingen op het onderlijf. Teffens gaf hij den Lijder inwendig, om het half uur, eene halve drachma gebrande Magnesia, met Lindebloesem- en Muntwater in te nemen. In den beginne vermeerderde de benaauwdheid nog, doch

{==12==} {>>pagina-aanduiding<<}
eerlang keerde de dierlijke warmte terug, met een ontwikkelden polsslag. Na verloop van vier uren herstelde zich de ontlasting door den afgang en door de kwijl, doch beide met eene inktzwarte kleur. De afgang bleef nog wel zes weken zwart; doch verzachtende en zacht laxerende middelen deden den Lijder ten volle herstellen.

Proeve, over de schoonheid der menschelijke gedaante.

(Naar het Engelsch.)

Kleur en Gedaante zijn die gedeelten van schoonheid, welke doorgaans het meest treffen en meest worden waargenomen. Gereedelijk valt het, hiervan reden te geven: te weten, iedereen kan zien, en zeer weinigen kunnen oordeelen: want de schoonheden van kleuren en gedaante vorderen veel minder oordeelkrachts, dan de hoedanigheden, welke in eene nadere en meerdere verwantschap staan met die des verstands.
Wat de kleur des ligchaams in 't algemeen betreft, was misschien de schoonste, welke men zich immer kan verbeelden, die, welke apelles aan zijne beroemde venus gaf, en welke, schoon de schilderij zelve verloren geraakt is, cicero ons eenigermate bewaard heeft in de beschrijving, daarvan gegeven: ‘Het was een schoon rood, keurlijk doormengeld en als 't ware in wit ingelijfd, en in gelijkmatige evenredigheid over elk deel des ligchaams verspreid.’ - Van dezen aard zijn ook bij verscheidene Romeinsche Dichters de beschrijvingen van een zeer schoon vel; zoodanig is meestal de kleur van titiaan, bovenal in de slapende Venus van dien Schilder, of welk eene andere Schoonheid dat meesterstuk ons wil voor oogen stellen.
De reden, waarom deze kleuren zoo zeer behagen, is niet alleen om derzelver natuurlijke levendigheid, en de grootere mate van bekoorlijkheid, welke zij verkrijgen, door op eene gepaste wijze gemengeld te zijn; maar men hebbe zulks mede toe te schrijven aan het denkbeeld, 't welk zij met zich brengen, van gezondheid, zonder welke alle schoonheid kwijnend wordt en minder aanlokkende, en met welke dezelve altoos een toevoegsel van innemendheid bekomt.
Wat de kleur des aangezigts in 't bijzonder betreft, een groot deel der schoonheid is (behalve aan de reeds gemelde

{==13==} {>>pagina-aanduiding<<}
oorzaken) toe te schrijven aan dé verscheidenheid, door de Natuur bestemd om de grootste kleurmenging in eenig deel des menschelijken ligchaams te verwekken. Kleuren behagen door tegenstelling; en 't is in het aangezigt, dat zij het verscheidenst en tegenovergesteldst zijn.
Het moge grillig schijnen, maar het is misschien niet van juistheid ontbloot, dat even 't zelfde, 't welk een schoonen avond maakt, ook een fraai gelaat vormt; namelijk met betrekking tot het bijzonder gedeelte van schoonheid, waarover ik thans spreek. Vergunt mij, dit op te helderen. De schoonheid van eene avondlucht bij het ondergaan der zonne is toe te schrijven aan de verscheidenheid van kleuren, welke zich aan het uitspansel vertoonen. Het zijn de kleine roode wolkjes, met witte doormengeld, en somtijds met donkerder, met den azuren grond, hier en daar er door komende, welke de schoone zamenstelling opleveren, die het oog zoo zeer bekoort en het hart zulk een zacht en zoet genoegen schenkt. - Op dezelsde wijze moogt gij waarnemen, dat het, in eenige schoone aangezigten, zeer veel aan dezelfde kleurverscheidenheid is toe te schrijven, welke daaraan een zoo zeer behagelijk voorkomen schenkt; een voorkomen, 't welk het oog bekoort, en niet zelden het hart verbindend betoovert. Want al deze soort van schoonheid laat zich oplossen in eene gepaste verscheidenheid van vleeschkleur en rood, met het helder blaauwachtige der aderen, bevallig omstreeks de slapen des hoofds zich mengelende en afdalende op de kaken, als 't ware afgezet door de schaduwen van volle, netgebogene wenkbraauwen, en het haar, 't welk op eene bevallige wijze het aangezigt omringt.
Bijkans om dezelfde reden is het, dat de keurigste en beroemdste Landschapschilders doorgaans liever den Herfst dan het Voorjaar kiezen. Zij geven de voorkeuze aan de verscheidenheid van schaduwen en kleuren, van een anders kwijnend en vervallend Jaargetijde, boven de frischheid en het groen der krachtvolle Lente. Zij denken, dat al de bekoorlijkheid en levendigheid des Voorjaars rijkelijk vergoed en opgewogen wordt door de keuze, tegenstelling en rijkheid der kleuren, welke zich in den Herfst op elken boom vertoonen.
Hoewel iemands oordeel zeer ligt door bijzondere verkiezingen geleid en bepaald worde, (en zulks misschien ten opzigte van dit gedeelte der schoonheid meer dan in eenig ander) schijnt nogtans het algemeen gevoelen welge-
{==14==} {>>pagina-aanduiding<<}
grond, dat eene geheel schoone Brunet den voorrang verdient van eene geheel Blonde. Het helder bruin schenkt een luister aan alle de andere kleuren, een vuur en eene levendigheid aan de oogen, en eene rijkheid aan 't geheele uitzigt, welke men te vergeefs zoekt in het blankst en doorschijnendst vel. - Raphaël's bekoorlijkste Madonna is eene Brunet; en zijne vroegere Madonnas (of die van zijn middelbaren stijl) zijn doorgaans van eene blanker en min behagende kleur. Alle de beste Schilders in de edelste eeuw der Schilderkunst, omtrent den tijd van leo den X, bedienden zich van die donkerder en rijker kleur. Misschien zou men hierbij mogen aanmerken, dat de heldere lichten, door guido ingevoerd, veel toebragten tot het verval der Schilderkunst, gelijk de verzwakking der kleuren door carlo marat (of diens volgers), zints dien tijd, derzelver val in Italie voltooid heeft.
Twijfelachtig is het, of tot het artikel van kleur ook niet moeten gebragt worden eenige zaken, doorgaans met dien naam met bestempeld; als, die blijkbare zachtheid en teederheid van sommiger vel; dat Magdalena-uitzigt (*), in eenige schoone aangezigten, na het weenen; die helderheid zoo wel als de tint van het haar; die gloed van gezondheid, welke op eenige wezens uitschittert; die klaarheid, welke in eeniger oogen uitstraalt; dat gloeijend vuur en die glinstering in andere; - eene en andere dezer bijzonderheden zijn van eene natuur, zoo veel verheven boven de gewone schoonheden van kleur, dat het twijselachtig wordt, of men ze niet in eene hooger klasse te brengen hebbe, en te bestemmen tot de uitdrukking der hartstogten. Ik heb ze nogtans hier vermeld, dewijl zelfs de twijfelachtigste der opgenoemde gedeeltelijk hier zoo wel schijnen t'huis te hooren als elders.
Wat de Gedaante betreft, als een gedeelte van 't geen

{==15==} {>>pagina-aanduiding<<}
de menschelijke schoonheid uitmaakt, hiertoe behoort de wending van elk deel zoo wel, als de zamenstemming van het geheele ligchaam, zelfs tot den boog van eene wenkbraauw en het golven van een haarlok. Misschien heeft men er de houding ook toe te brengen; althans deze, bepaald zijnde, behoort tot dit artikel, waardoor niet alleen verstaan wordt de gestalte van den persoon, maar de stand van elk deel; als, het keeren van den hals, het uitstrekken van de hand, het plaatsen van den voet, en verdere bijzonderheden.
De algemeene oorzaak van Schoonheid in de Gedaante van beide de Seksen is eene evenredigheid of eene eenheid en zamenstemming in alle de deelen des ligchaams.
Het onderscheidend karakter van Schoonheid in de vrouwelijke gestalte is kieschheid en zachtheid; in de mannelijke, blijkbare kracht en vlugheid. Het schoonste voorbeeld van de eerste verschaft de Venus de Medicis, en van beide laatste, de Hercules van Farnese en de Apollo van Belvedere.
In den laatstgemelden doet zich iets op, 't welk buiten onze tegenwoordige Proeve omloopt, 't geen een Italiaansch Kunstenaar Il sovra umano noemde, zoo veel als Bovenmenschelijk. Het is iets, onderscheiden van alle Menschelijke Schoonheid, iets daar boven strevende, iets, 't welk een zweem van 't Goddelijke heeft, 't welk uitgedrukt, of ten minste gepoogd wordt uit te drukken in zeer weinige werken der Kunstenaren, en waarvan zeer weinige Dichters eenige stralen hebben opgevangen in hunne beschrijvingen.
De Schoonheid der Menschelijke Gedaante gaat die der Kleur zeer verre te boven: dit is mogelijk de reden, dat, wanneer iemand de beste stukken der Kunstenaars te Rome of thans te Parijs ziet, hij zich dieper getroffen en sterker bekoord voelt door de Standbeelden, dan door de Schilderstukken.
Een der oude Romeinsche Dichters, gewagende van een zeer schoon Man, die naar den prijs dong in een der openbare spelen, zegt, dat hij zeer bewonderd werd door alle aanschouwers, bij zijne eerste intrede; doch dat, wanneer hij zich van zijne kleederen ontdeed en de geheele schoonheid van zijne gestalte vertoonde, dit alles zoo verre overtrof, dat men de bewonderde schoonheid van zijn gelaat vergat. - Eene soortgelijke uitwerking baart het zien van de Venus de Medicis. Beschouwt men het aangezigt alleen, het is zeer schoon; doch let men op alle andere fraaiheden van haar maaksel, dan wordt de schoon-
{==16==} {>>pagina-aanduiding<<}
heid van haar gelaat min tresfende, en gaat in zulk eene menigte van bekoorlijkheden als verloren.
Wat de schoonheid van elk deel des menschelijken ligchaams uitmaakt, vindt men in de keurigste werken over de Schilder- en Beeldhouwkunst, en leert ze best kennen uit de beste Schilderstukken en Standbeelden. In 't leven ziet men slechts een klein gedeelte van 't menschelijk ligchaam; het meeste wordt bedekt, vermomd of misvormd door de Kleeding, niet naar de Natuur geschikt, maar naar de grilligheid der afwisselende Mode gevormd; om niet te spreken van de gedrogtelijke misvormingen, die bij vele Volken plaats grijpen, en, als 't ware ingerigt om de Schoonheid te vermeerderen, dezelve met de daad geheel verwoesten.




Iets, over de onverschilligheid in de Godsdienstbelijdenisse bij de Noord-Amerikanen.

(Volgens j. hector st. john, uit diens Letters from an American Farmer.)

‘Bij niet weinige Schrijvers, die over Noord-Amerika de pen op het papier gezet hebben, treft men klagten aan, wegens eene aldaar heerschende Onverschilligheid in den Godsdienst. Wij hebben, deze ontmoetende, wel eens gedacht, of men Godsdienst en Godsdienstbelijdenisse, in zoo verre de laatste de verkleefdheid aan zekere Godsdienstige Gezindheid onder de Christenen betreft, niet verward en ondereengemengd hebbe, inzonderheid met opzigt tot de Inwoners in de wijduitgestrekte deelen des platten lands: want in de Steden, de groote Steden vooral, grijpt die Onverschilligheid minder plaats, aangezien men er Kerken of Plaatsen voor de openbare Godsdienstoefening van onderscheidene Gezindheden aantreft. Zoo hebben er, volgens j. weld, in zijne Reize door de Staten van Noord-Amerika, te Philadelphia de Kwakers vijf, de Presbyterianen en Dissidenten zes, de Engelsche Episcopalen drie, de Duitsche Lutheranen twee, de Roomsch-Catholijken vier, de Zweedsche Lutheranen, de Moravische Broeders, de Doopsgezinden, de Algemeene Doopsgezinden, de Methodisten en de Joden elk ééne. (Iste

{==17==} {>>pagina-aanduiding<<}
Deel, bl. 35.) Menschen van allerlei Landaard, van allerlei Godsdienstbelijdenisse hebben zich allerwegen in het Land nedergeslagen; en 't is ten opzigte van dezer Onverschilligheid ten gemelden aanzien, dat wij, in de Brieven des in het opschrift vermelden Amerikaanschen Landbouwers, eenige Bedenkingen aantroffen, welke wij onzen Lezeren hier mededeelen.’

Het zal u (zoo schrijft hij zijnen Vriend) niet onaangenaam zijn, te vernemen, hoe de onderscheidene Christen-Gezindheden als 't ware uitslijten, en hoe Godsdienstige Onverschilligheid hier heerschende wordt (*). - Wanneer een merkelijk aantal, behoorende tot eene bijzondere Gezindheid, zich in Noord-Amerika nederzetten, en niet verre van elkander wonen, rigten zij terstond eene Kerk op, en dienen god, overeenkomstig met de bij hun aangenomene begrippen. Niemand brengt hun daarin eenige stoornis toe. Ontstaat er eenige nieuwe Aanhang in Europa, zoo kan het gebeuren, dat een aantal lieden, denzelven toegedaan, oversteken, en zich in Amerika nederzetten. Naardemaal zij hunnen Gezindheidsijver met zich brengen, hebben zij vrijheid om Aankomelingen te winnen, als zij kunnen, om eene Kerk te bouwen, en in den Eerdienst de voorschriften van hun geweten te volgen; noch het Landsbestuur, noch eenige andere Magt, bemoeit er zich mede. Indien zij vreedzame Inwoners zijn, indien zij zich arbeidzaam en vlijtig betoonen, wat verschilt het hunne naburen, op welk eene wijze zij geraden vinden het Opperwezen te eeren?
Maar ingevalle de Aanhangers van eenige Secte niet digt bij elkander wonen, en zich met Christenen van andere Gezindheden vermengd vinden, zal hunne Gezindheidsijver, door mangel aan aanvuring, verminderen en met den tijd uitdooven. Alsdan worden de Amerikanen met anderen, ten opzigte van den Godsdienst, verbroederd. Bij hun gaan de namen van Engelschman, Franschman en Europeäan verloren, en even zoo ook de strikte wijze van on-
{==18==} {>>pagina-aanduiding<<}
derscheidene Godsdienstoefening, gelijk die in Europa gebruikelijk is. Dit zal zich hoe langs hoe verder uitbreiden, en, schoon dit u vreemd moge voorkomen, is het echter zeker. Ik zal het voor u klaar en bevattelijk maken.
Veronderstel, dat wij te zamen in dit Land reizen. Wij vernemen, dat in een huis aan onze regterhand een Roomsch-Catholijk wone, die god eert op die wijze als hij geleerd heeft, en gelooft in de Transsubstantiatie; hij doet zijn akkerwerk; hij heeft een talrijk gezin van gezonde kinderen; zijn geloof en eerdienst hinderen niemand. - Eene mijl verder, op dien zelfden weg, is zijn naaste Buurman een Duitscher, een Lutheraan; hij verrigt zijne Godsdienstoefening naar de Leerbegrippen, hem ingeboezemd; hij gelooft in de Consubstantiatie; zulks doet niemand eenig leed; hij beärbeidt zijne landen en verfraait zijn verblijf. Wat heeft de wereld te doen met zijne Luthersche begrippen? Hij vervolgt niemand, en niemand vervolgt hem; hij bezoekt zijne Buren, en zijne Buren bezoeken hem. - Naast dezen woont een Separatist, de geestdrijvendste van alle Secten. Zijn ijver is heet en brandende; maar, afgescheiden levende van anderen, door dien zelfden ijvergeest gedreven, heeft hij geene vergaderplaats van zijne soort, om zich derwaarts te vervoegen, en aldaar gelegenheid te vinden, om godsdienstigen trots bij wereldlijke halstarrigheid te voegen. Hij teelt desgelijks goeden voorraad van graan; zijn oofttuin is een der beste in den geheelen omtrek. Wat doet het tot het welvaren des Lands, welke zijne godsdienstige begrippen zijn? Hij is een goed Landbouwer, een goed Burger; william penn zou niet meer in hem gevorderd hebben. Met zijn Burgerlijk karakter heeft men alleen te doen. - Nu volgt een Hollander, die van geheeler harte gelooft in alle de Geloofsvaststellingen en Bepalingen der Synode van Dordrecht. Hij merkt een Geestelijken niet hooger aan dan een Huurling; doet hij zijne Ambtsverrigtingen naar eisch, dan ontvangt hij de bepaalde som; volbrengt hij ze niet naar
genoegen, hij zendt hem henen, stelt het zonder predikatien te hooren, en laat zijne kerk misschien jaren gesloten. Ondanks deze zijne gevoelens en dit zijn gedrag, is zijn huis en landgoed een der netste in den geheelen omtrek; en als men zijn rijtuig en paarden ziet, zou men veelligt in het begrip komen, dat hij meer om dit dan om het toekomend leven denkt. Voor 't overige is hij matig en arbeidzaam,

{==19==} {>>pagina-aanduiding<<}
en zóó als 't behoort tot het bevorderen van zijn tijdelijk belang.
Elke der opgemelde Gezindheden onderwijst de kinderen in de door hun omhelsde Gezindheidsleer; doch deze onderwijzingen zijn zwak, in vergelijking met die, in Europa, veelal, zelfs aan de kinderen uit de laagste klasfe, gegeven worden. Die kinderen zullen, gevolgelijk, minder ijverig, en onverschilliger worden omtrent de bijzondere Leerbegrippen, door hunne Ouders omhelsd.
De dwaze trots, of liever de ijver, om Proselieten te maken, is in Amerika, in die streken, onbekend. De landlieden hebben er geen tijd toe; de arbeid, welke elk jaarsaizoen vordert, eischt al hunne aandacht, en langs dien weg zal deze vermengde Buurschap een vreemd mengsel van Godsdienstbegrippen opleveren; men zal er geene zuivere Catholijken, Lutheranen of Calvinisten vinden. Die vermenging gaat trapswijze voort. De Dochter van een Catholijk trouwt met den Zoon van een Separatist. Het Paar zet zich op een afstand van der Ouderen woning neder. Welk eene opvoeding, ten aanzien van het Godsdienstige, wat de gezindheid betreft, zullen zij hurmen kinderen geven? - Is er in de nabuurschap eene plaats van openbare Godsdienstvergadering, veronderstel eene der Kwakeren, zij zullen zich veelligt derwaarts vervoegen, en misschien daar Leden worden. Anderen blijven in een staat van volkomene Onverschilligheid; en de kinderen van deze Godsdienst- of Gezindheid-ijvervolle Ouderen zijn niet in staat, om de Geloofsbelijdenis, door dezen aangekleefd, te handhaven; en dezer kleinkinderen nog veel minder. De nabuurschap van eene Kerk brengt hen veelal derwaarts, en het aldaar opgaan is het sterkste blijk, 't welk zij kunnen geven, van tot eenigen Aanhang te behooren.
De Kwakers zijn de éénigen, die eene gezetheid voor hunne eigene wijze van Godsdienstoefening behouden. Hoe verre zij ook van elkander verwijderd mogen wonen, houden zij eene soort van gemeenschap met hunne Broederen, en wijken, althans in Amerika, zelden af van hunne bijzondere regelen.
In voege boven gemeld zijn, in Amerika, alle Godsdienst-secten zoo wel, als alle Volken, onder elkander vermengd. De Onverschilligheid in den Godsdienst verspreidt zich ongemerkt van het eene einde des Lands tot

{==20==} {>>pagina-aanduiding<<}
het andere; en maakt deze een der sterkste karaktertrekken der Amerikanen uit.
Vervolging, Geestelijke Trots, zucht tot Geschilvoeren over Godsdienstige Leerbegrippen, zoo vaak voor Godsdienst gehouden, zijn hier verbannen. De Godsdienstijver, in Europa als 't ware ingesloten, wasemt hier uit in den ruimen afstand; dáár is dezelve als opgepakt buskruid, hier blaakt het op in 't open veld, en vergaat, zonder nadeel toe te brengen.




Merkwaardige bijzonderheden van het Serail en den harem des Turkschen keizers te Konstantinopel.

(Ontleend uit Notice sur la Cour du Grand Seigneur, &c. par joseph-eugène beauvoisins, Chef d' Escadron, et Juge Militaire au Tribunal spécial de Naples.)

‘Het meerendeel der Europische Reizigers,’ zegt de Heer beauvoisins, ‘wat zij ons te dien opzigte ook mogen vertellen, drong nimmer verder door, dan tot het eerste Binnenhof van het Serail; en ik zou, gedurende een verblijf van derdehalf jaar te Konstantinopel, niet verder gekomen zijn dan zij, ware ik niet gelukkig genoeg geweest door te dringen tot de binnenste Tuinen, en zelfs den voet te zetten in de verblijven der Vrouwen. Begunstigd in dit onderwinden door een Hoogduitschen Tuinier, bestuurder en opziener der Tuinen van het Serail, die mij, nevens den Heer jeanbon saint-andré, thans Prefect te Mayence, op zekeren dag, binnenliet door eene der poorten van de Kiosque der Sultane validé, op eenen tijd dat het geheele Hof zich te Béchick-Tasch bevond, (een Lusthuis van den Grooten Heer aan het Kanaal) betraden wij te zamen die plaatsen, zoo zelden door den voet eens Europeäans gedrukt. - Zorgvuldig verzamelde ik vele bijzonderheden; hetwelk ten uiterste moeijelijk viel: de Turken zijn noch nieuwsgierig noch mededeelzaam; zij kunnen niet begrijpen, wat het onderzoek beduide wegens zaken, aan welke den Europeanen niet gelegen ligt, en waaromtrent hunne Godsdienst hun verbiedt

{==21==} {>>pagina-aanduiding<<}
onze nieuwsgierigheid te voldoen.’ - ‘Het opgemelde verdubbelt de belangrijkheid der berigten, welke wij thans, op het geleide van dezen ondernemenden Schrijver, onzen Lezeren mededeelen.’

Volgens het algemeen gevoelen zoude het Serail of Paleis des Turkschen Keizers zeven mijlen in zijnen omtrek beslaan; dit is een grove misslag; op zijn meest beslaat het niet meer dan twee mijlen. Binnen dezen omvang bevat het Moskeeën, tuinen en woonhuizen, groot genoeg om twintigduizend zielen te huisvesten. Van het midden van het kanaal, hetwelk langs de stad stroomt, levert dit paleis eene verrukkelijke vertooning; maar aan de landzijde heeft het tegendeel plaats: de koepels, torens, minarets zijn verdwenen; een hooge en dikke muur belet het gezigt des Reizigers, en boezemt de ongunstigste denkbeelden in, vooral wanneer hij, voorbij de hoofdpoort gaande, op een vuilen mesthoop stapels menschenhoofden ziet liggen, nog rookende van bloed!
De Harem (*), of de woonplaats der Vrouwen, is een der voornaamste gebouwen van het Serail; het bevat de paviljoenen der wettige Vrouwen van den Grooten Heer; er is onder dezelve eene eerste, eene tweede, eene derde, en zoo vervolgens: de naast laatste Keizer selim had er zeven. Elk heeft haar eigen huis, en ten minste tweehonderd meisjes om haar te bedienen. Ieder dezer meisjes staat ter beschikking van den Grooten Heer, die het regt

{==22==} {>>pagina-aanduiding<<}
heeft om diegene in zijn bed toe te laten, welke hem behaagt, wanneer hij bij eene zijner Vrouwen een bezoek gaat afleggen.
Deze wonen afzonderlijk, zien elkander nimmer, en kennen naauwelijks elkander. Elk heeft hare bijzondere tuinen, hare Kiosques, hare baden en uitspanningen; zelden brengt de Groote Heer haar bij elkander. De Harem staat onder het onmiddellijk opzigt van de Kehaya Khâduna, of Opzieneres der Vrouwen, die altijd eene oude gunstelinge is, met des Meesters vertrouwen vereerd, en die niet dan na een langdurigen en getrouwen dienst tot dien doorluchtigen post wordt verheven. Zij is de souvereine van deze onmetelijke schaapskooi; alles gehoorzaamt aan hare bevelen, en zij ontvangt onmiddellijk van den Keizer alle de narigten, haar ambt betreffende.
Geenen grond heeft de vertelling, wegens het toewerpen van den Zakdoek door den Keizer aan diegene zijner Vrouwen, welke hij de eer van zijnen Keizerlijken bijslaap wil doen genieten. De plegtigheid is hierin gelegen, dat de Keizer, door middel der Opzieneresse, aan de Vrouw, op welke hij zijn oog heeft laten vallen, een stel kostbare kleederen zendt, met welke zij zich tooit, voordat zij in zijne tegenwoordigheid mag verschijnen.
De opgeslotenen in het Serail zien niemand, en mogen, op doodstraffe, geenerlei verstandhouding daar buiten houden. Om zich een denkbeeld te vormen van de uiterste strengheid, met welke zij aan aller oogen onttrokken worden, zal het genoeg zijn, de behoedmiddelen te weten, die aangewend worden om haar te voet den kleinen afstand te doen afleggen, om van de poort van het Serail aan den zeekant bij het vaartuig te komen, bestemd om haar in te nemen: Eene rij van zwarte Gesnedenen schaart zich regts en links, van de buitenste poort tot aan den trap, alwaar het jagt ligt. Deze Gesnedenen staan met het aangezigt naar buiten, en houden ieder een langen stok in de hand, aan welken een lap linnen van tien voeten hoog is verbonden. De Vrouwen gaan tusschen deze linnen muren door, en treden in het vaartuig, hetwelk van Jalousien en Luiken is voorzien.
De buitenpoorten van den Harem, os liever van de woningen van des Keizers Vrouwen, worden door driehonderd zwarte Gesnedenen bewaakt, die in de eerste linie rondom de muren staan, en over welke de Kislar-Agha het bevel voert. Deze Gesnedenen zijn stomme dieren, zon-
{==23==} {>>pagina-aanduiding<<}
der eenige kunde, zelfs zonder eenige de minste beschaafdheid; zij leven bij elkander als zwijnen in een hok; zoo wild zijn zij, dat, wanneer zij uit het Serail gaan om eene wandeling te doen, zij zoo onbekend zijn met de levenswijze en de gewoonten van Konstantinopel, dat Samojeden en Laplanders het niet meer zijn kunnen.
De zwarte Gesnedenen alleen hebben vrijheid om in de tuinen te komen, die tot den Harem behooren. Wanneer de Groote Heer aldaar eene wandeling doet, laat hij zijne Paadjen en blanke Gesnedenen daar buiten, en wordt alleen van den Kislar-Agha en zijne Zwarten verzeld. Indien er hoveniers of werklieden in de tuinen zijn, wordt er helvet! geroepen, en op dit verschrikkelijk en heilig woord verlaat elk zijn werk, en vlugt naar de poorten: ongelukkig hij, die er in gevonden wierd, terwijl de Vrouwen in de lanen zijn verspreid! Een gewisse dood zou het loon zijn van zijne ligtvaardigheid of achteloosheid; niemand zoude hem kunnen redden; de Zwarten zouden hem hebben afgemaakt, voordat er eenige verantwoording konde geschieden; en dit gaat zoo naauwkeurig toe, dat deze wilde dieren, die zich alles geoorlofd achten, en altijd het binnenste van het Serail zien, tot bij de poorten zelve van Konstantinopel en bij de verschillende uitgangen van den Grooten Heer, steeds gereed zijn om dezulken neder te sabelen, die voor hun niet spoedig uit den weg gaan.
Op de zwarte volgen de blanke Gesnedenen, die bijkans zoo talrijk zijn als de eersten. Zij nemen in de tweede linie den buitendienst van den Harem waar. Om hunne meer onmiddellijke betrekkingen tot de wacht van het binnenste van het Serail bezitten zij een weinig meer beschaafdheids. Hun opperhoofd, Capou-Aghassy (hoofd der poorten) genaamd, bezit zeer veel aanziens; doch verre is het er af, dat zijne voorregten, zijn gezag en waardigheid zouden gelijk staan met het opperhoofd der zwarte Gesnedenen, die daarenboven een Groot-Officier van het Keizerrijk is, terwijl het opperhoofd der blanke Gesnedenen slechts een Opper-Officier van het Hof is.
De dienst bij den persoon en de vertrekken des Keizers wordt bij uitsluiting waargenomen door zijne Paadjen (Itsch-Aghassy), zijnde bijkans allen jonge lieden van geringe afkomst, uit alle oorden van Turkije, en wel voornamelijk uit Azië, door Grooten van het Rijk aan het Hof ge-
{==24==} {>>pagina-aanduiding<<}
plaatst, welke hierin het oog hebben op de voordeelen, welke zij te eenigen tijde van hunne Creaturen zullen kunnen trekken, wanneer zij tot de eerste waardigheden van het Serail zullen verheven zijn. En inderdaad, deze jongelingen, hoewel reeds in hunne kindschheid uit de handen hunner vroegste Meesters gekomen, bewaren heilig het gedenken aan dezulken, die hen aan de bron van eere, aanzien en rijkdom gebragt hebben.
De Paadjen zijn in vier kamers verdeeld. Die van de eerste kamer nemen den dienst waar bij den persoon van den Grooten Heer, en verzellen hem overal, behalve in den Harem. De tweede, zijnde de talrijkste, bevat dezulken, welke bestemd zijn tot het waarnemen van den monddienst bij den Keizer of deszelfs Vrouwen. Die tot den krijgsdienst zijn bestemd, maken de derde kamer uit; en de vierde bevat degenen, die belast zijn met het bewaren van alle de schatten, die in het Serail begraven worden (*), alsmede van de kleinooden, diamanten en de bijzondere kas van zijne Hoogheid. Ook gaan door hunne handen alle de gelden, welke door de Keizerlijke Schatkist, of aan dezelve betaald worden.
Behalve de Paadjen is er nog eene andere soort van huisbedienden aan het Hof der Ottomansche Vorsten; het zijn de dooven en stommen. Men telt er veertig van; zij zijn 's nachts gehuisvest in de paviljoenen van Paadjen, en onthouden zich overdag voor de Moskee, zich aldaar oefenende in de gebaarkunst, die bij hen de plaats der sprake vervangt. Onder deze veertig bevindt zich doorgaans een zeker getal van meer begunstigden dan de overigen, van welken de Sultan te zijnen vermake zich bedient, door hen tegen elkander te doen vechten, in een waterbak werpen, of aan de spotternij zijner Paadjen en meest geliefde Officieren bloot te stellen.
Voormaals waren de stommen belast met het volvoeren der doodvonnissen door het gansche Rijk. Zij reisden een voor een, begaven zich dikmaals tweehonderd mijlen verre van de hoofdstad, en verschenen ongewapend bij dengenen, wiens hoofd de Keizer eischte. Zoo diep was de

{==25==} {>>pagina-aanduiding<<}
onderwerping, dat de ellendige het edel papier, welk hem ten dood veroordeelde, eerbiedig kuste, zonder morren zijn hoofd bood aan den doodelijken strop, welken de stomme in zijne hand had, en met eene gelatenheid stierf, het gevolg van het gevoelen, waarin de Muzelmannen staan, dat door des Sultans hand of op zijnen last te worden ten dood gebragt eene verzoening van alle zonden is.
Doch, zints eenige jaren, heeft deze blinde en eerbiedige onderwerping plaats gemaakt voor eenen tegenstand, welke de overbrengers van dusdanige bevelen heeft afgeschrikt. Het is bekend, dat dgezzar-pacha, als Pacha van St. Jean d'Acre onlangs gestorven, den stommen bij zich liet komen, en, in het oogenblik als deze hem den firman knielende overhandigde, hem met een pistool het hoofd doorschoot, hem hetzelve deed afhouwen, en nevens den sirman in een lederen zak naar Konstantinopel zenden. Intusschen heeft deze manier van gehoorzamen niet belet, dat vijf of zes Capidgys-Bachys hunne medebroeders in deze noodlottige boodschappen zijn opgevolgd, en hetzelfde lot ondergaan hebben. Maar de Porte is eindelijk moede geworden, aan eenen man lieden af te vaardigen, wier hoofd het eenige antwoord was, welk hij zond. Dertig jaren lang is deze dgezzar-pacha in zijn bewind gebleven, in eenen staat van openlijken opstand tegen zijnen Souverein, wien het nimmer gelukt is, hem te doen vermoorden, welke moeite hij ook deed.
Nog meer deed de vermaarde passwan-oglu, in den jare 1807 Pacha van Widdin gestorven. Hij bewaarde de sirmans, zond de boden terug, en wapende zich tegen de Porte; en dat alles onder betuiging van zijnen eerbied voor en verknochtheid aan den persoon van den Grooten Heer. Op elken nieuwen firman, welken hij ontving, en waarbij zijn hoofd werd geëischt, oordeelde hij zich geregtigd, vijftien of twintig mijlen gronds van de bezittingen der naburige Pachas weg te nemen. Aldus gelukte het hem, een leger van tachtigduizend man te verzamelen, waarmede hij meer dan tien jaren lang de Ottomansche legers, tegen hem gezonden, om hem te onder te brengen, heeft verslagen; hij maakte zich meester van gansch Bulgarie, en bijkans van den geheelen Donau tot aan deszelfs mond, en heeft den Grooten Heer op zijnen troon doen beven.
Heden ten dage maakt de Porte niet meer gebruik van stommen, om zich van oproerige onderdanen te ontslaan;

{==26==} {>>pagina-aanduiding<<}
van andere krachtdadiger middelen bedient zij zich. Zij belooft den post des wederspannigen aan hem, die denzelven doodt; en zeer dikmaals is het een der oudste en gemeenzaamste dienaren van eenen Pacha, die deszelfs hoofd naar Konstantinopel brengt ter verkrijginge van het toegezegde loon.
Behalve de stommen bevindt zich nog aan het hof van den Grooten Heer een twaalftal dwergen, die onder de stommen wonen, en even als deze tot 's Vorsten vermaak dienen. Beiden verzellen hem, als hij uitgaat. De dwergen gaan de Paadjen vooruit. Hun rug dient dikmaals tot een voetbank voor den Grooten Heer, wanneer hij te paard stijgt; veel werks maakt men, om hen tot dezen zonderlingen dienst bekwaam te maken.
Het is de post der Capidgys-Bachys, den Souverein te verzellen. Alle vrijdagen stijgen zij te paard, en maken een gedeelte uit van den Keizerlijken stoet, wanneer de Groote Heer zich naar de Moskee begeeft. Zij hadden, gelijk ik reeds heb opgemerkt, de stommen vervangen, ter volvoeringe van de doodvonnissen, in het Serail geveld; maar zints eenige jaren gaan zij niet meer naar de provincien, dan om de firmans van bestier, verkiezinge of afzettinge daarheen te brengen. Gunsten zijn alle deze lastgevingen, omdat zij zeer voordeelig zijn, en een Capidgy nimmer, dan met geschenken overladen, terugkeert.
De Capidgys-Bachys slapen op hunne beurt alle nachten in eene kleine kamer bij de poort van den tweeden ingang van het Serail, waarvan na zonneöndergang hun de fleutels worden ter hand gesteld. Zij genieten groote voorregten, en zijn zeer gezien. De Grooten in het bijzonder streelen en flikflooijen hen, om hun ter voorsprake in het Serail te dienen, hetzij bij het hoofd der zwarte Gesnedenen, of bij den Grooten Heer zelven, dien zij, uit kracht van hunnen post, dagelijks kunnen zien en naderen.
Er zijn aan het Ottomansche hof twee Groot-Ecuyers, onder wier bevelen alle de Ecuyers van den Grooten Heer staan, en die het algemeen oppertoezigt over alle de stallen van het Serail hebben. Zij besturen het feest van het ter Weide brengen van alle 's Keizers paarden.
Dit feest wordt alle jaren op St. Jorisdag met groote statelijkheid gevierd: de Grooten van de Porte, de ambtenaars van het Serail en het geheele hof van den Grooten

{==27==} {>>pagina-aanduiding<<}
Heer, wonen den uitgang der paarden in staatsie bij, die statelijk geleid worden door de straten van Konstantinopel tot aan de weiden, alwaar zij moeten grazen. Deze weiden liggen rondom de hoofdstad, en de paarden worden er nacht en dag opgepast door Bulgaarsche boeren, welke, tot het doen van dezen Heerendienst, opzettelijk uit Romelie komen; hunne dorpen zijn vrij van belastingen, en zij genieten vele voorregten, die voor den korten dienst, van hun gevorderd, hen rijkelijk schadeloos stellen.
De Groote Heer is zelf bij de plegtigheid tegenwoordig, en als de paarden reeds buiten het Serail in optogt zijn, ziet hij hen nog voorbijgaan, zich plaatsende achter de jalousien van Alay Kioschk, een paviljoen, stootende tegen den grooten buitenmuur van het Serail, en in de stad uitkomende, aan den kant van de Devlet Humajoum (de edele poort) of de poort van het Gouvernement, van waar de Europeanen den naam verhevene Porte ontleenen, ter aanduidinge van de Ottomansche Regering.
De twee Groot-Ecuyers, nevens den Bostandgy-Bachy en den Capidgyler-Kehayassy, zijn de vier Opperambtenaars der Kroon, en maken den aan het Ottomansche hof genoemden Keizerlijken stijgbeugel uit.
Deze Keizerlijke stijgbeugel bestaat thans niet meer; het is een flaauw schaduwbeeld van den alouden despotieken Regeringsvorm der stichters van het Ottomansche Rijk, voordat zij zich gevestigd hadden op de bloedige puinen des troons van den laatsten konstantijn.
Geen ander paleis had toen de Sultan dan eene tent, geenen anderen hofstoet dan zijne krijgswacht, geene andere staatsie dan de standaarden en den buit der overwonnenen, welke hij zich vooruit liet dragen.
De eischen en de verzoeken der legers werden aan 's Keizers voeten gebragt, zittende te paard; aan zijn stijgbeugel kwamen de verzoekers om regt, of om genade biddende. De bevelen voor het leger, 's Vorsten besluiten, de vonnissen, werden te paard afgekondigd; en 't is dit aloud gebruik, waaraan, in het Serail, het behouden van de benaming van Keizerlijken stijgbeugel moet worden toegeschreven. In de staatshandelingen, de diplomas der Gezanten, en in de firmans, door de Verhevene Porte afgevaardigd, ontmoet men telkens deze benaming; en alle de berigten, welke de Europische Gezanten aan

{==28==} {>>pagina-aanduiding<<}
de Porte doen toekomen, zijn gerigt aan den Keizerlijken stijgbeugel.
De binnenwacht wordt vertrouwd aan Bostandgys, die oorspronkelijk niets anders dan tuinlieden waren. Hun opperhoofd, Bostandgy-Bachy genaamd, is de tweede persoon van het Serail, na den Selicktar-Agha. Hij bezit zeer groote voorregten, en is belast met de zorge voor het inwendig burgerlijk bestuur van het Serail. Daarenboven geniet hij het voorregt en de eer, in 's Konings vaartuig aan het roer te staan. Ingevalle van brand is hij verpligt, met alle zijne Bostandgys zich naar de plaats te begeven, alwaar de brand is.
Die zelfde verpligting, intusschen, rust ook op den Grooten Heer, hoe oppermagtig een Vorst hij voor het overige moge wezen. Telkens als er, hetzij te Konstantinopel of in de nabuurschap, brand ontstaat, moet hij met zijn gansche hof zich derwaarts begeven. Niet dan met gevaar van de vervloekingen des volks op zich te zullen laden, mag hij in het Serail blijven. Ten allen tijde, in den zomer en in den winter, ter aller ure dag en nacht, zoodra er brand geroepen wordt, wordt den Grooten Heer daarvan kennis gegeven, en er zijn altijd gezadelde en getoomde paarden, en vaartuigen van riemen voorzien voorhanden, elk oogenblik gereed om te vertrekken, en den Grooten Heer heel naar Scutary, aan gene zijde van Konstantinopel, te brengen, indien de brand van eenig belang zij. Dit gebeurt zeer dikmaals. Gedurende drie achtereenvolgende jaren, heb ik er jaarlijks vijf of zes, somtijds meer voorbeelden van bijgewoond. Daar te Konstantinopel het ontstaan van brand het gewone sein van 's volks misnoegen is, ware het zoo veel als de gisting te vermeerderen en aan te zetten, misschien eenen opstand te verwekken, indien de Sultan weigerde, zulk eene brandende aankondiging aan te nemen, en zich naar de plaats te begeven, welke het volk heeft verkozen, om het onderwerp zijner klagten den Souverein bekend te maken.
De Baltadgys van het Serail (klovers), even als de Bostandgys, maken een gedeelte uit van de binnenwacht en huisbedienden. Voormaals waren zij de houthakkers, wier post het was, bij uitsluiting, het hout te hakken en te kloven, tot de keukens en de baden van het Serail noodig; derzelver getal is vermeerderd, en zij zijn op eenen

{==29==} {>>pagina-aanduiding<<}
nagenoeg krijgshaftigen voet gebragt, even als alle andere benden, die in het binnenste van het Serail gebruikt worden.
Allerlei soort van krijgswacht, of die een gedeelte uitmaken van de gewapende magt des Rijks, hebben de Sultans van hunne personen verwijderd; zij hebben eene geheel huisselijke hofhouding ingesteld, van welke ieder ligchaam de benaming van het beroep, welk het voorheen oesende, heeft behouden. Doch de persoon van den Souverein is daarom niet minder veilig. Het Serail wordt door tienduizend man bewaakt, die, inderdaad, geen Europisch batailjon zouden kunnen wederstaan, maar die genoeg zijn om vreeze en eerbied te verwekken bij het graauw van Konstantinopel, welks oogen nog niet gewoon zijn aan de vreemde gestalten en kleederdragt van het bij hetzelve genoemde binnenste. Gaat de minste der Goujats langs de straat, of treedt hij in een van de duizenden Kaicks, die van Konstantinopel naar Pera en Scutary heen en weder varen, hij matigt zich de houding en den gang aan van een Vizier; trotsch, somtijds met verachting, behandelt hij lieden van de gemeene klasse; hij spreekt uit de hoogte, en doet zich op zijnen wenk gehoorzamen.
Geheel anders is het, wanneer een Officier van het Serail zijne waardigheid midden onder het volk der stad wel wil vertoonen; nimmer gaat hij uit de laatste poort van het binnenste, dan van vijfëntwintig of dertig bedienden verzeld, die hij zulks nooit behoeft te bevelen: wanneer hij over de onderscheidene pleinen van het Serail gaat, vermeerdert zijn stoet; elk wil hem verzellen; de stralen van glorie en rijkdom, van welke hij omringd is, schijnen over zijn gevolg hunnen luister te verspreiden. In Europa verkiezen wel somtijds onze Lakkeijen hunne Heeren na te apen, maar zij zorgen wel hunnen stand te verbergen, en zij leggen hunne liverei af, die hen zoude doen kennen voor hetgeen zij zijn. Te Konstantinopel, daarentegen, zijn de bedienden trotsch op de slavernij; moedig dragen zij de teekens van hunnen stand, en de Bostandgy zoude zijne muts tegen het musket van den op zijn Europisch gewapenden soldaat niet willen ruilen.
De Lijfwacht van den Grooten Heer is tweederlei, de Peicks en de Solaks. Deze dragen scherppuntige en vergulde helmen, en zijn met een' grooten hellebaard gewapend. Zij gaan altijd het paard van zijne Hoogheid vooruit, dragende den hellebaard omlaag en de punt voorwaarts. De Peicks zijn met boog en pijlen gewapend,

{==30==} {>>pagina-aanduiding<<}
waarmede zij buitengemeen wel weten te mikken. Zij dragen een baard, en op het hoofd eene zeer hooge muts in de gedaante van een helm, aan welker boveneinde zeer groote witte pluimen zijn vastgemaakt, die op eene der zijden van den helm nederhangen; indiervoege, dat zij, die aan de regterhand van den Grooten Heer gaan, deze pluimen aan hunne linkerzijde, en de anderen aan de regterzijde hebben. Aldus rijdt de Groote Heer in het midden van deze dubbele pluimenhaag, die hem voor aller oog verbergt. Deze wacht houdt insgelijks den boog gespannen, en den pijl voorwaarts gerigt.
Behalve deze lijfwacht, vindt de Groote Heer nog op zijnen weg, van den tweeden ingang van het Serail tot aan de Moskee, waarheen hij alle vrijdagen zich begeeft, eene dubbele rij van Janitsaren, die nederig het hoofd buigen, zoodra zij den Sultan vernemen. Deze groet hen insgelijks, zich regts en links buigende.
Die naast den Keizer het hoogste gezag in het Turksche Rijk bekleedt, is de Groot-Vizier. Al het gezag van den Grooten Heer berust in hem; hij heeft het regt van leven en dood over alle de onderdanen, zelfs over de Pachas. Niets anders wordt er tot de verkiezing en aanstelling van een' Groot-Vizier vereischt, dan de eigenhandige overgifte van des Keizers zegel. De nieuw benoemde Vizier ontvangt dit zegel met betooningen van den diepsten eerbied; zorgvuldig sluit hij het in zijnen boezem, en legt het nimmer van zich. Zoo dikmaals hij er zich van bedient, brengt hij het godsdienstig aan zijn voorhoofd, kust het, en plaatst het weder, met de uiterste zorgvuldigheid, in de onderscheidene kleine zakjes, welke het bevatten. Wanneer een Vizier wordt afgezet, komt een Officier het zegel van hem terug eischen; van dezen talisman beroofd, keert de in ongenade vervallen Vizier stilletjes in den ambteloozen staat terug, zich gelukkig rekenende, dat men nevens het zegel ook niet zijn hoofd eischt.
De Turken, den eersten Staatsdienaar Vezir noemende, willen daarmede aanduiden alle de lasten, hem opgelegd, die dezen magtigen en verschrikkelijken post bekleedt. Het woord Vezir beteekent Lastdrager.
De Groot-Vizier is het hoofd van den Divan; hij doet beslissende uitspraak over alle de geschillen, welke voor dezen Raad getrokken worden; hij maakt vrede en oorlog, teekent de verbonden, heft belastingen, heeft het opperbevel over de legers; in één woord, hij is de vol-
{==31==} {>>pagina-aanduiding<<}
strekte stedehouder van den Padishâh; hij bezit eene onbepaalde magt, en is aan den Souverein alleen verantwoording schuldig.
's Daags na zijne aanstelling verleent de Groot-Vizier gehoor, 's morgens in het Serail, 's namiddags in zijn paleis, om aan het volk een blijk van zijne liefde tot geregtigheid te geven: als uitvoerder van het Keizerlijk gezag, oefent hij hetzelve naar welgevallen. Dit onbepaald gezag, hetwelk, in andere Staten, de gevaarlijkste gevolgen zoude hebben, is, in zekeren zin, de steun van het Ottomansche Rijk. Hoe uitstekende ook de magt des Groot-Viziers zij, nimmer, echter, gebeurt het, dat hij naar de overweldiging van den troon staat. De eerbied en de liefde der Turken voor het regerende Huis gedoogen niet, dat hij zich zoude durven vleijen, eene zoo geheiligde kroon op zijn hoofd te zetten. Vergenoegd met zijnen rang, streeft hij naar geenen hoogeren. Wat zoude hij bij eene Omwenteling winnen? Welk Vorst zoude zijn vertrouwen aan eenen Staatsdienaar schenken, die zijnen voorzaat had verraden?
Deze eerste Staatsdienaar, al hadde hij geen stuiver in zijne kas, is dezelve straks na zijne verkiezing met duizenden beurzen opgevuld (*), eer hij nog zijn paleis bereikt heeft; zijne vrienden, en die naar ambten staan, zorgen hiervoor, wel verzekerd van daarvoor te zullen beloond worden naar gelange der hoegrootheid en dagteekening van hun geschenk. Een Intendant houdt er naauwkeurige aanteekening van.
De Groot-Vizier leeft op eene wijze, overeenkomstig met zijnen hoogen rang. Zijne Huishouding is bijkans zoo talrijk als die van den Grooten Heer, is nagenoeg uit dezelfde Ambtenaren zamengesteld, en men begroot zijn gevolg op meer dan tweeduizend personen.
Verachtenswaardig zijn de Monniken en andere Geestelijken in het Ottomansche Rijk. Zij kunnen lezen noch schrijven, zijn zeer onbeschaafd, regte doenieten, en slijten hunne dagen in eene schandelijke bedelarij. Zij bezoeken de baden, de herbergen en slechte huizen, om er, gebeden mompelende, een middagmaal of een stuk gelds op te loopen. Ontmoeten zij in het open veld of in de

{==32==} {>>pagina-aanduiding<<}
bosschen een welgekleed persoon, zij kleeden hem uit, ontnemen hem zijn geld, en verzekeren hem, dat het Gods wil is, dat hij naakt zal loopen, zoo wel als zij. Ook bemoeijen zij zich met voorzeggen, en, om het gemeene volk te bedriegen, kijken zij in de handen, even als onze gelukzeggers; doorgaans gaan zij verzeld van eenen Grijsaard van hunne Orde, een afgeregten deugniet, aan wien zij den schijn vertoonen van bijkans goddelijke eere te bewijzen. Wanneer zij in een dorp komen, bezorgen zij dezen huisvesting bij den rijksten inwoner, en scharen zich rondom hem, zijne gebaren en woorden waarnemende. De Grijsaard, na de houding van groote heiligheid aangenomen en eenige gebeden gepreveld te hebben, staat eensklaps op, en, diepe zuchten lozende, spoort hij zijne ambtgenooten aan, om in allerijl het dorp te verlaten, hetwelk, zegt hij, zal vernield worden, tot straffe van de zonden der bewoneren. Het volk, hierdoor verschrikt, snelt van alle kanten toe, en overlaadt de huichelaars met aalmoezen, om door hen Gods bermhartigheid te verwerven.

De bevallige landmans dochter.

Eene Engelsche Geschiedenis.

In een Dorp, op de grenzen van Leicestershire, woonde fallow, een openhartig en eerlijk Landman, een van die ongemeene, doch waardige karakters, gelukkig in zichzelven, en gelukkig in hunne maagschap. Hij bezat en beärbeidde een eigen Landgoed, 't welk een goed inkomen opbragt, en, door zijne kunde en vlijt, meer, dan men van die uitgestrektheid gronds zou hebben durven verwachten. Zulks was genoeg om hem onder zijne buren eenig aanzien te geven. Hij was getrouwd aan een Landmans Dochter, in hetzelfde Dorp woonachtig; zij prees zich meer aan door hare kunde in het landvrouwelijk bedrijf, dan door hare middelen. Bij deze had hij vier Zoons en vier Dochters. De jongens waren, gelijk de Vader, gezond, wakker en vlijtig; de meisjes geleken op de Moeder, frisch, sterk en arbeidzaam; dan één (de Heldin onzes Verhaals) onderscheidde zich van alle de overige; zij scheen van een verhevener aanleg, en tot meer dan een Landmeisje gevormd.
Het zal niet oneigen en teffens dienstig wezen, een hoofdtrek van Landman fallow's karakter op te geven, strekkende

{==33==} {>>pagina-aanduiding<<}
om onze Lezers met hem beter bekend te maken. Bij den aanwas zijns gezins zag hij die omstandigheid niet aan, alleen uit het oogpunt van het verzwaren der kosten van het huishouden, gelijk veler geval is; integendeel, als hem de geboorte van een Zoon of Dochter werd bekend gemaakt, was hij gewoon uit te roepen: ‘God dank! Hoe meer kinderen, hoe meer vreugd!’ Teffens verklaarde hij te meermalen bij dusdanig eene gelegenheid, dat, hoe talrijker zijn gezin werd, hoe vruchtbaarder zijn vee, hoe overvloediger zijn veldgewas.
De jongste zijner Dochteren, lucinde geheeten, overtrof, gelijk reeds is opgemerkt, wijd en verre de overige, zoo in schoonheid en bevalligheid van persoon, als in uitstekendheid van zielsbekwaamheden. Bij een beminnelijk gelaat, waarin de lelie- en rozen-kleur voegelijk dooreen gemengeld waren, had de Natuur haar eene bevalligheid van gestalte geschonken, niet algemeen onder de Landmeisjes, en ook uit de gestalte der Ouderen niet te wachten. In elke beweging, welke zij maakte, zag men iets gepasts, edels en bevalligs. In de schoolonderwijzen, welke zij op het ouderlijk dorp ontving, vorderde zij verre boven hate schoolgenooten.
Zoodanig was lucinde op haar zestiende jaar. Met alle deze uitstekendheden is het geenszins vreemd, dat zij niet alleen het troetelkind harer Ouderen werd, maar ook het voorwerp, 't welk de oogen trok en de harten bekoorde van alle de Boerenknapen in haar eigen dorp en de omliggende plaatsen. Altoos zou zij van eene Boerenkermis wedergekeerd zijn, overladen met linten en andere teekens van liefde, hadde zij dezelve willen aannemen. Dan, deze blijken van onderscheiding, schoon zij niet geheelenal onverschillig konden wezen voor een jeugdig hart, maakten op haar geenen indruk. Zij ontving ze met koelheid, en liet zich niet overhalen om eenig aangeboden geschenk te aanvaarden.
Nogtans was er een onder de Boerenknapen, de jongste Zoon van een niet onvermogend Landman, (wien wij, van wege zijne gelijkheid in sommige opzigten met shakespeare's orlando, den naam van orlando zullen geven) op wien zij nu en dan een lach van goedkeuring sloeg, en wiens pogingen, om haar te behagen, zij met welgevallen aanschouwde.
Orlando was het puikje van de buurt. Hij overtrof alle zijne jeugdige medgezellen, niet alleen in sterkte, vlugheid en bevalligheid van persoon, maar ook in vaardigheid bij elk spel, waarmede de boerenjeugd den tijd kort. Bij deze aantrekkende begaafdheden voegde hij eene andere, bestaande in eene bevallige verkeering, welke de harten van alle Boerenmeisjes tros. Naauwelijks een onder deze, of zij erkende zijne uitstekendheid, en streefde, door alle aanvalligheden ten toon te spreiden, om boven andere zijne genegen-
{==34==} {>>pagina-aanduiding<<}
heid te winnen. Orlando, nogtans, was bestand tegen alle deze uitgespannen netten der bekoringe; en, hoewel hij scheen de hoop van elk te begunstigen door een vrij en minzaam gedrag, onthield hij zich van eenige bepaalde voorkeuze. De tijd, om die te doen blijken, was nog niet gekomen.
Lucinde had te meermalen de bekwaam- en begaafdheden van orlando met vermaak gezien. Altoos, schoon zij naauwelijks wist waarom, stelde zij belang in diens uitstekendheid boven anderen, en verheugde zich innerlijk, wanneer hij een wedspel won. Zijn allezins bevallig voorkomen behaagde haar; en, niettegenstaande zij door hare Ouders was aangemaand om het oog op een rijker vrijer te vestigen, gaf zij nu en dan een lach van goedkeuring aan de geestigheden van orlando, en diens pogingen om haar te behagen.
Orlando, bedreven in alle kunstenarijen om het hart van een meisje te bekoren en te vermeesteren, zag met streelend genoegen de eerst ontglimmende vonken van liefdedrift, en was niet zonder hope, dat deze tot voller vlam zouden opblaken. Dan, andere tusschenvallende omstandigheden waren noodig, om die uitwerking daar te stellen.
Lucinde's schoonheid was te schitterend, om zich te bepalen tot den kring harer tegenwoordige bewonderaren. De roem daarvan, zelfs in den eerst ontluikenden staat, drong door tot in de woning van het aanzienlijkst Buiten in de nabuurschap. Hare schoonheid trok meer dan de kennisneming van den eigenaar, den Heer thomas harle, die hare rijpende bekoorlijkheden met telkens groeijende begeerten aanschouwde, en aanmerkte als eene prooi, die hem ten eenigen tijde ten deel zou vallen.
De Heer harle was een dier Land-edellieden, die het grootste gedeelte van hunnen tijd in landvermaken doorbrengen, en nu en dan zich bezoedelen met de kuischheid te belagen van de Vrouwen of Dochters hunner landhoevenaren en andere. Altoos een overgegeven lichtmis geweest zijnde, had hij nimmer de bedwangmiddelen van deugd en welvoegelijkheid gekend of gehoorzaamd. Hij was er steeds op uit, om zich te bedienen en voordeel te doen met het verrassen van onschuld en eenvoudigheid; schoon hij nu en dan ten slagtoffer strekte van list en bedrog.
De ontluikende schoonheden van lucinde had de Heer harle bij aanhoudendheid gadegeslagen, vast bepaald, dezelve aan zijnen wellust dienstbaar te maken, wanneer zij ten volle waren uitgebot. Hij was steeds op middelen bedacht om hare deugd te belagen. Hij had omtrent den ouderdom van vijftig jaren bereikt, en was nu eenige jaren weduwenaar geweest. De spraak ging, dat zijne ongeregeldheden den dood zijner Vrouwe verhaast hadden. Hij had twee Dochters, wat ouder dan lucinde; zij zagen er wél uit, doch trotschheid was het heerschende in beider karakter.

{==35==} {>>pagina-aanduiding<<}

Om te gereeder toegang tot zijne bedoelde prooi te krijgen, stelde de Heer harle den Landman fallow voor, om lucinde tot Kamenier van zijne Dochters, of liever Gezelschapsjuffer, te maken. Zulk een voorstel kon door hare Ouders niet wel anders worden aangezien, dan als een vereerenden stand voor de geliefde lucinde; dit verbijsterde hunne voorzigtigheid, en het voorstel werd diensvolgens gereedelijk omheisd. Zij kwam in die hoedanigheid ten huize haars belagers, en betoonde zich geheel niet ongeschikt tot den post, welken zij bij diens Dochters bekleedde.
Die levensstand viel haar echter niet zoo aangenaam als zij zich beloofd had: want, schoon de Jongejuffrouwen harle niet van bevalligheid misdeeld waren, schoten hare bekoorlijkheden verre te kort bij die van lucinde, op welke, wanneer zij zich bij elkander bevonden, aller oogen zich vestigden. Zij konden de nijdige gewaarwordingen, welke alsdan bij haar opwelden, niet smoren. Dit deed der Dochteren gedrag jegens haar, nadat zij eenigen tijd daar ten huize gewoond had, met zoo veel trotschheids doormengd worden, dat haar staat verre van aangenaam was. Het gedrag van den Heer harle werd, ten zelfden tijde, voor haar lastig. Haar onder zijn dak gekregen hebbende, liet hij geene gelegenheid voorbijglippen, om alle streken en kunstenarijen in 't werk te stellen, waartoe een man, op verleiden afgeregt, in staat is.
Hoewel lucinde, van wege haar verblijf en opvoeding in een stil dorp, slechts zeer weinig wereldkennis had opgedaan, was zij zeer schielijk in staat, de oogmerken van den Baronet te doorgronden; terwijl deze ook, vertrouwende op zijne meerderheid, slechts weinig moeite deed om ze te bedekken. Lucinde besloot, alle hare omzigtigheid op de wacht te stellen tegen dreigende aanslagen.
Den Heere harle verveelde een wederstand, waaraan hij niet gewoon was. Hij besloot met geweld te nemen, indien het hem mogelijk ware, 't geen hij door overreding niet kon bekomen. Welhaast bood zich eene zoo gunstige gelegenheid tot volvoering van zijn voornemen aan, als hij kon wenschen. - Op eenen zomer-avond, wanneer zijne Dochters een bezoek op eene verre verwijderde plaats afleiden, begaf zich lucinde, onvoorzigtiglijk, naar een prieel, gelegen in het diepst van een bogtigen wandelweg, die rondsom de Lustplaats Harle-Hall loopt. Hier zat lucinde, met een boek in hare hand, en de aandacht geheel gevestigd op 't geen zij las. Zij ontdekte den man, wiens nadering zij meest te vreezen had. Onthutst over dit voorval, rees zij terstond op, en wilde naar het huis zich begeven; doch zij werd daarin belet door den Baron, die haar bij de hand vatte en terug leidde, trachtende haren schrik en vrees te doen bedaren. Hij ving daarop met baar een gesprek aan over de Historie, waarin zij

{==36==} {>>pagina-aanduiding<<}
gelezen had; vervolgens kwam hij op een onderwerp, voor hem belangrijker, - namelijk de genegenheid, welke hij haar toedroeg, en het genoegen, 't geen hij zou smaken, met haar in een onafhankelijker staat, dan tegenwoordig, te doen leven.
Lucinde, misnoegd over de strekking van het aangevangen onderhoud, gaf er geen antwoord op, maar trachtte te ontkomen. Hierin, nogtans, werd zij belet, deels door 's Baronets betuigingen, deels door dwang; en zij moest zich getroosten, te hooren, wat hij te zeggen had. In 't einde deed het aanschouwen harer bekoorlijkheden, verhoogd door de wanorde, waarin zij zich bevond, en de stilte der afgescheidene plaats, zijne drift tot zulk eene hoogte klimmen, dat hij oversloeg om zich vrijheden te veroorloven, welke geene deugdzame Juffer toestaat. De bedenking, dat zij zich op een te grooten afstand van het huis bevond om van daar eenige hulp te verwachten, bewoog lucinde in 't eerst om eenig geduld te nemen, en zij zocht door smeeken het dreigend kwaad af te weren; maar dit vruchteloos vindende, nam zij de toevlugt tot wederstandbieden en schreeuwen; van welk laatste middel zij de goede uitwerking weldra ervoer.
Zints den tijd dat lucinde haar verblijf hield ten huize van den Heere harle, had orlando een ledig in zijn hart gevoeld. Hij werd rusteloos en neerslagtig. Zijne gewone vermaken hadden al derzelver aantrekkelijkheid verloren. Ook kon de voorkeuze, die de Dorpsmeisjes hem bij verscheidene landspelen gaven, hem niet meer streelen. Het grootst geluk en genoegen zijns levens ontstond uit het nu en dan zien van lucinde; een vermaak, naar 't welk hij steeds reikhalsde en zocht. Met één woord, hij bevond nu, dat zij een duurzamer indruk op zijn hart gemaakt had, dan hij immer dacht dat eene Vrouw zou kunnen doen. In deze zielsgesteltenisse besteedde hij zijne meeste ledige uren met het wandelen in de ommestreken van het verblijf, waar zij zich onthield, die aan zijne ziele dierbaar was. Hiermede was hij onledig op dat tijdstip, voor lucinde's en zijn geluk zoo hoogst belangrijk. Hij bevond zich dien avond op eene plaats, welke slechts door eene haag van het heilloos prieel was afgescheiden.
Aldaar op eene bank van mos gezeten, botvierende aan zijne sombere gedachten, en geheel niet droomende van 't geen zoo nabij hem voorviel, hoorde hij op 't onverwachtst het geluid eener vrouwestem, welke den toon had van deerlijke verlegenheid. Opgewekt door een zoo onverwacht voorval, rees hij op, en luisterde naauwer toe, van waar dit jammerend geluid kwam. Hem dacht het was eene stem, niet ongelijk aan eene, die hij kende. Een herhaald schreeuwen verzekerde hem, dat hij niet mistastte; hij herkende de stem van haar, om wie hij zuchtte, en, geen anderen prik-
{==37==} {>>pagina-aanduiding<<}
kel noodig hebbende, sprong hij over de haag, en het prieel naderende, zag hij eene vertooning, welke zijne geheele gevoeligheid op het sterkst gaande maakte. Medelijden met een verlegen meisje, aangezet door eene nieuwelijks gevestigde genegenheid, vermeesterde voor een oogenblik alle zijne denkbeelden; doch die aandoeningen werden schielijk opgevolgd door minneijver en wraak; deze woelden als een bruisende waterval in zijnen boezem, en hij zou het onderstaan hebben haar te verlossen, schoon zij onder de handen van eene gansche bende roovers geweest ware.
De Heer harle had op dit tijdstip zoo zeer het bevend Landmeisje overweldigd, dat hij zijnen vuilen lust zou geboet hebben, ware orlando niet regt bij tijds haar ter hulpe gekomen. Dan, hij bemerkte die verhindering niet, of hij keerde zich om, en vroeg, met een gelaat, waarop toorn en trotschheid met de kennelijkste trekken te lezen waren, aan orlando, wat hem bewoog hier in te dringen, en hoe hij het durfde wagen, zonder verlof, op zijn Landgoed te komen? - Orlando antwoordde, volmoedig en teffens zedig, dat het geschreeuw eener Vrouwe in nood hem daar geroepen had, en hij oordeelde het pligt, naar de oorzaak van dit schreeuwen onderzoek te doen. De Heer harle voegde hem daarop toe: ‘Wat ook haar geval moge wezen, zij had uwe tusschenkomst niet noodig. Ga derhalve henen; breng er mij niet toe, om, wegens onbeschoftheid, die wraak te nemen, waartoe mijne meerderheid van rang mij in staat stelt.’ - Orlando sprak hierop: ‘Wat van uwe meerderheid van rang ook moge wezen, zoodanige onverantwoordelijke daden, als gij wildet onderstaan, nemen allen onderscheid van rang weg. Ik reken denzelven niet, en ik wil niet vertrekken, eer ik weet, of dit Meisje, dat zich in groote verlegenheid schijnt te bevinden, mijn' bijstand verzoekt.’ - De deerlijk ontstelde lucinde riep: ‘Ik verzoek uw' bijstand, en bid u op het ernstigst, dat gij mij aan mijns Vaders huis brengt: want ik wil niet onder een en hetzelfde dak slapen met iemand, die, in dezer voege, allen eisch op mijne achting verbeurd heeft.’ - Dit zeggende, sprong zij voorwaarts, en, de hand aan haren verlosser gevende, vloog zij op de vleugelen van schrik weg naar haars Vaders woning, latende den Heer harle vol van schaamte en kwelling staan: niet dat hij berouw had, maar dewijl hij duchtte, dat zijn gedrag aan 't licht zou komen,
en om het onverwacht teleurstellen van zijne schendige oogmerken met lucinde.
Toen orlando en lucinde ten huize van den Landman fallow kwamen, vonden zij hem zitten aan de deur onder het geboomte, rookende zijn avondpijpje, onder het genoegelijk gedenken aan den voorspoed, welke zijn werk verge-
{==38==} {>>pagina-aanduiding<<}
zelde, en het huisselijk geluk, 't geen hem omringde. Maar welk sterveling, zeide de Zoon van abdallah, den Kluizenaar op de rots, genoot immer onafgebroken geluk? Deze waarneming van den Oosterschen Wijzen werd thans in den Landman fallow bewaarheid. Tot dit tijdstip toe had hij zachtelijk voortgevaren op den stroom des levens, en naauwelijks immer een rukwind ondervonden.
Fallow was niet onderrigt van het gebeurde, ('t geen de onsteltenis van lucinde niet toeliet bedekt te houden,) of hij smeet zijne pijp weg, eene geweldige beving beving alle zijne leden, zijn gelaat gloeide van wraak; eene eiken knods opvattende, wilde hij henen spoeden, om oogenblikkelijk wraak te nemen over de verongelijking, hem in zijne Dochter aangedaan. ‘Laat hij,’ dus sprak de vertoornde Landman, ‘een Baronet, een Lord wezen, - wat raakt dat mij? Ik ben hem, ik ben niemand eenig geld schuldig; en, schoon ik geen zoo groot Man ben als hij, zal hij echter mijne Dochter niet te schande maken. Ik ga hem opzoeken, en al ware hij een Koning, door zijne lijfwachten omringd, zal ik hem zulk een slag geven, als hij nimmer in zijn leven voelde. Dat hij mij in regten vervolge, indien hij wil!’
Dit zeggende, was hij gereed om met allen spoed naar het huis des Edeimans te gaan; wanneer zijne Vrouw, hem dermate hoorende schreeuwen, met hare drie Dochters uit het karnhuis kwam. Onderrigt van de oorzaak dezes geweldig ontstoken toorns, bezat zij, schoon hoogst verbitterd tegen den belager van de eer harer Dochter, eene meerdere mate van bedaardheid dan haar Man, en, omzigtigheid haar de gevolgen voor den geest brengende van het aanvallen eens zoo grooten Heers, vloog zij hemwaarts, sloot de armen om zijnen hals, en stuitte zijne vaart. Lucinde smeekte haren Vader, niet zoo driftig te werk te gaan. Zij bewogen hem t'huis te blijven en te bedaren; doch dit laatste geschiedde niet voordat hij zeer vele strenge aanmerkingen op den Heer. harle gemaakt, en herhaalde keeren gezworen had, dat hij zich op hem zou wreken. ‘Wat,’ riep de eerlijke Landman uit, ‘wat heb ik gedaan om zoodanig eene behandeling te verdienen? Ik, die het mij altoos ten regel gesteld heb, niemand te beleedigen? - Maar hoe groot een dwaas was ik, met mijne Dochter in handen van zulk een zedeloos man te vertrouwen! Ik mogt even goed mijne Ganzen hebben laten gaan, om voedsel in het hol van een Vos te halen!’
De Heer harle had lucinde niet verloren, of hij vervlookte te zijn Geboortegestarnte, dat deze hem ontglipt was; en hij beschuldigde zichzelven, dat hij, in de kunst van verleiding zoo bedreven, zijn plan niet beter had aangelegd. Kwel-
{==39==} {>>pagina-aanduiding<<}
ling, na het mislukken van dien aanslag, vervulde zijnen geest, wegens de gevolgen: want, schoon hij zich niet schaamde dit stuk bestaan te hebben, wist hij ten volle, hoe zeer de Landman fallow in den geheelen omtrek geacht en gezien was, en bevroedde, dat eene algemeene verontwaardiging het gevolg zou zijn van dit bestaan; eene verontwaardiging, voor welke de hoogheid van zijnen rang hem niet zou beschutten. - Hij besloot, derhalve, zich voor een tijd te verwijderen, tot dat het hevigste van den storm der opsprake zou zijn voorbij gedreven. Te dezer oorzake ging hij, onder voorwendsel van een bezoek bij een' Vriend af te leggen, naar eene naburige landstreek. Hij nam zijne Dochters mede, die eenigzins in 's Vaders teleurstelling deel namen: want, schoon zij zich met zekere mate van welvoegelijkheid ten opzigte van lucinde gedroegen, zou het haar niet onaangenaam geweest zijn, hare benijde meerderheid in het stuk van schoonheid vernederd te zien.

(Het slot hierna.)

Brief van eene juffrouw aan eenen heer, in antwoord op diens schrijven ter berisping van hare zucht tot opschik.

Mijnheer!

Het was noodeloos, uwen Brief te besluiten met eene verontschuldiging wegens de beweegredenen, die u tot het schrijven van denzelven aanspoorden. Daar gij mij de volle vrijheid liet om naar mijne eigene zinnelijkheid te handesen, kon ik naar eene raadgeving luisteren zonder mij des te verstoren, bovenal daar dezelve zoo blijkbaar uit de pen der vriendschap vloeide. Ik ben verheugd over de gelegenheid, welke gij mij aanbiedt, om mijne redenen mede te deelen aan een eerlijk man, die mijne volmaking wenscht, en achting genoeg voor mij heeft, om te denken, dat het mij ligt zou vallen, dien trap van volmaking te beklimmen.
Ik besteed, ik beken het, Mijnheer! eenen geruimen tijd aan mijn toilet; ik heb lang werk, om lint, kanten en andere kleinigheden te zoeken en te kiezen; ik heb veel tijds noodig, om te bepalen, welk kleed ik voor den dag en voor den avond zal verkiezen. Maar dat die verloren tijd beter zou besteed zijn in lezen, denken, het vormen van mijn karakter, het aankweeken mijner talenten, het versieren van mijnen geest, het verkrijgen van een' goeden smaak, en de kunst

{==40==} {>>pagina-aanduiding<<}
om de dingen op den regten prijs te schatten, - zult gij, Mijnheer! mij moeten toestaan, niet te gelooven.
Zoo lang eene prachtige kleeding, eene betooverende houding, eene losheid in 't voorkomen, en zelfs eene soort van grilligheid, geschikte middelen zijn om mij een aantal aanbidders te bezorgen, die mij met onderscheiding behandelen, mij de voorkeuze geven, mij vleijen, - wat heb ik dan mijn hoofd te breken met die door u zoo veel gewigtiger en belangrijker gekeurde hoedanigheden, welker verkrijging mij oneindig veel moeite zou kosten, en buiten welke ik het zoo gemakkelijk kan stellen?
Indien uwe Sekse eene streelende waardij wilde hechten aan onze deugd; indien dezelve die schatting van lof betaalde aan verdiensten, welke nu aan de schoonheid wordt opgebragt, - men zou de onze vlijtig en ijverig zien, om hare natuurlijke bevalligheden te versieren met wezenlijke aantrekkelijkheden van gelijkaardigheid, goedheid, zachtheid, vernuft en kunde. Verzekerd Vrienden te zullen vinden, zouden wij de kunst, om Minnaars te lokken, versmaden.
Doch eene Vrouw boezemt nimmer iets meer in, dan eene belangstelling. Begeerte, verlustiging, de verwachting van een ras voorbijsnellend vermaak, zijn de verborgene drangredenen van het eerbetoon en de hulde, aan hare bekoorlijkheden toegebragt. Zij wordt bemind, omdat zij schoon is; zij wordt gezocht, gevolgd en gevleid, omdat zij zwak is. Wellustige verknochtheid zet haar na, in hope van een zwak oogenblik aan te treffen.
Is het der moeite waardig, Mijnheer! zoo veel te doen, en nogtans zoo weinig vruchts van ware verdiensten te trekken? - Indien het anders ware, dan zou eene Vrouw alles verdienen, wat een Man op het zien van haar kan gevoelen. - Waren de Mannen lieden van verstand de Vrouwen zouden redelijke wezens zijn. Hare levenswijze is geen gebrek van hare natuurlijke geaardheid, maar het onvermijdelijk gevolg van ulieder gedrag te haren opzigte. Ulieder dwalingen brengen haar van het regte spoor. - Verbetert uzelven, weest opregt, eerlijk, bemint weivoegelijkheid, prijst deugd, en gijlieden zult onze Sekse als 't ware herscheppen. Geboren en bestemd om de Mannen te beminnen, zullen uwe gevoelens allezins de onze bepalen.

‘De Heer, dezen Brief in antwoord bekomen hebbende, zette zich om weder te schrijven; doch, bij nader bedenken, zag hij geen kans tot eene voldoende wederlegging.’


{==41==} {>>pagina-aanduiding<<}

's Levens speeltooneel.


Vrienden! ja, het is uw deel, 
Hoe gij 't moogt verhelen, 
Of 't u smart', dan of 't u streel', 
Op der werelds groot tooneel 
Ook een rol te spelen. 
 
't Noodlot heeft het dus bepaald. 
Schoon ge u moogt verpijnen, 
Schoon ge ook nog angstvallig draalt, 
Is 't gordijn reeds opgehaald, 
En gij moet verschijnen. 
 
Treedt dan met een fieren stap, 
Treedt dan stout te voren: 
Streelt u al geen handgeklap, 
Of verveelt u 't laf gesnap, 
Geeft geen' moed verloren. 
 
Hebt ge ook al uw keuze niet, 
Toont geen ongenoegen, 
Schoon ge een ander met verdriet 
Eens een rol verminken ziet, 
Die u bet zou voegen. 
 
Mort ook nooit, met bitse spijt, 
Op den Rolverdeeler: 
Die zich, met eene eedle vlijt, 
Braaf van schrale rollen kwijt, 
Is de beste speler. 

{==42==} {>>pagina-aanduiding<<}

Zoo ge eene ijdle lofspraak smeeke 
Door uitsporig blinken, 
En niet, of gij zwijgt of spreekt, 
Nadenkt, in wat kleed gij steekt; 
Zult ge uw spel verminken. 
 
Is uw rol gering of kleen, 
Speelt haar eigenaardig; 
Ware deugd hoeft niets ter leen; 
Door de vacht der armoê heen 
Blinkt zij eerbiedwaardig. 
 
Blakend in het edelst vuur, 
Moog' de speler brallen; 
Ach, de schittring van een uur 
Is hem dikwijls weken zuur, 
Maanden bang gevallen. 
 
't Handgeklap, zoo zeer benijd, 
Is ligt al 't genoegen, 
Aan de zure taak gewijd; 
Al het zoet, dat zich de vlijt 
Karig toe ziet voegen. 
 
Stond het iedereen gereed, 
Dringend uit te vorschen, 
Hoe veel kwelling, hoe veel leed 
Schuilen onder 't purper kleed, 
Niemand zou het torschen. 
 
Is nogtans eene eerste tol 
Aan u opgegeven, 
Houdt haar dan ook rustig vol; 
Dwingt den nijd, al tiert hij dol; 
Voor uw' toon te beven. 

{==43==} {>>pagina-aanduiding<<}

Maar laat u de onwrikbre moed 
Nooit te veel beloven. 
Denkt, de roem is al het goed, 
Dat u 't bijtend zuur verzoet 
Van het zorglijk slooven. 
 
Moedig dan den nijd veracht, 
Wilt gij zegepralen; 
Die naar eedle glorie tracht, 
En zich vest op eigen kracht, 
Schrikt voor geen kabalen. 
 
Hij, die slecht zijn spel verstaat, 
Trachte u te overschreeuwen; 
't Mat hem af, schoon 't u niet schaadt: 
's Luipaards toon, hoe hoog die gaat, 
Overbluft geen Leeuwen. 
 
Maar, leert naar den mindren rang 
Ook uw' toon te voegen: 
Hoe u de onderwerping prang', 
Minder kostbaar, minder bang 
Koopt gij meer genoegen. 
 
Maakt ge uw' stand u niet gewoon, 
Ach, uw spel wordt hagchlijk: 
Denkt, de meesterlijke toon 
Staat den Man van Aanzien schoon, 
Maar den Knecht belagchlijk. 
 
Ziet, wat u is toebedeeld, 
Wilt ge uw' roem vergrooten: 
Wien de Vaderrol verveelt, 
En den laffen Minnaar speelt, 
Wordt ligt uitgesloten. 

{==44==} {>>pagina-aanduiding<<}

Makkers op het groot tooneel! 
Kwijten we ons dan waardig. 
Of 't ons smart', dan of 't ons streel', 
Met wat rol men ons bedeel', 
Spelen we eigenaardig. 
 
Denken wij voorzigtig door, 
Wat ons zou betamen: 
Andren treden na ons voor, 
Die, verliezen wij het spoor, 
Onze kunst beschamen. 
 
M.W. 


Xerxes.

Toen xerxes eenige Grieksche Verspieders in zijne Legerplaats betrapt had, gedoogde hij niet, dat hun het minste leed wierd aangedaan; hij gebood integendeel, dat men ze niet eerder zoude laten vertrekken, voor dat zij de gesteltenis van zijn Leger op hun gemak hadden opgenomen.

Fontenelle.

In zijn zeven-en-negentigste jaar had fontenelle aan Mevrouw helvetius, eene jonge en schoone Dame, die kort te voren in het huwelijk was getreden, in een gezelschap vele aardigheden gezegd. Toen men zich aan tafel plaatste, ging de Grijsaard haar voorbij, zonder haar op te merken. - ‘Nu zie ik,’ zeide Mevrouw helvetius lagchende, ‘hoe veel staat men op uwe galanteries kan maken! Gij gaat mij voorbij, zonder mij eens aan te zien.’ - Mevrouw! antwoordde fontenelle, zoo ik u aangezien hadde, zou ik voorzeker niet voorbijgegaan zijn.


{==45==} {>>pagina-aanduiding<<}

Mengelwerk, tot fraaije letteren, kunsten en wetenschappen, betrekkelijk.

Bijdrage tot de geschiedenis van den pauselijken aflaat, welke aanleiding gaf tot de kerkhervorming door Luther.

‘Diplomatischer Beitrag zur Geschichte des Päbstlichen Jubelablasses, welcher die von luthern bewirkte Kirchenreformation in Deutschland veranlasst hat, von f.j. bodmann, öffentlichem Lehrer der Gesetzgebung an der Zentralschule des Departements Donnersberg zu Mainz. Im Jahre 9 der Franz. Republik. (1800). Onder bovenstaanden titel is, in een Hoogduitsch Tijdschrift, reeds in den jare 1802, eene uitvoerige Verhandeling geplaatst, te uitgebreid, om door ons te kunnen worden overgenomen, doch te fraai en te belangrijk, dan dat wij zouden twijfelen, of de volgende opgaaf van derzelver inhoud aan zeer velen onzer Lezeren niet welkom zijn zou.’

Men geloofde tot hiertoe, dat Paus leo X de eenige was, die belang had bij den Aflaat, waar tegen luther aanving te prediken; dat deszelfs voorname doel was, geld te verzamelen tot het voortzetten van den opbouw der Sint Pieters-kerk te Rome, en dat alles tusschen leo en den Aartsbisschop van Mentz, Keurvorst albreght, beraamd, en Keizer maximiliaan I hierbij volstrekt onverschillig en buiten belang was. Het ontdekken en vergelijken van eenige oorspronkelijke stukken uit dit tijdvak heeft aanleiding gegeven, om hierover een nieuw licht te verspreiden, en daaruit blijkt, vooreerst, dat albrecht, met wiens geldmiddelen het even ongunftig stond, als met

{==46==} {>>pagina-aanduiding<<}
die van leo (*), zoo hij den bedoelden Aflaat al niet voor zichzelven alleen verzocht had, denzelven ten minste inzonderheid bewerkt, en daarbij het voornaamst bestuur gehad heeft; schoon hij zich als bloot gelastigde wist voor te doen.
Ten tweede, dat de Aflaat vooral dienen moest, om de uitgaven te vergoeden, welke albrecht aan de Pauselijke Kamer had moeten doen voor de Pallia der Bis- en Aartsbisdommen van Mentz, Magdeburg en Halberstad, voor de bevestiging daarin, voor hetgeen die Kamer wegens de Annaten te vorderen had, - voor het oprigten eener, met albrecht's grootheid overeenkomende, hofhouding, en eindelijk tot goedmaking eener, door maximiliaan van albrecht gevorderde, leening.
En ten derde, dat maximiliaan, om van deze buitengewone geldligting ook het zijne te hebben, de Pauselijke Aflaatbulle heeft weten in handen te krijgen, en ze zoo Jang heeft opgehouden, totdat hij met albrecht, wegens zekere som voor de uitlevering derzelve, welke deze hem vervolgens ook betaald heeft, was overeengekomen.
De eerste der drie hier gemelde bijzonderheden blijkt uit de Bulle zelve, welke bij het Dom-kapittel te Mentz nog voorhanden, en, zoo men meent, voorheen reeds uitgegeven is.
De tweede wordt bewezen uit de Instructie, welke Keurvorst albrecht zelf, in den jare 1515, zijnen Gezanten aan Keizer maximiliaan gaf, om over de aanmatigingen van den Keurvorst frederik en den Hertog johan van Saxen, ten aanzien der stad Erfurt, te klagen, waarin, onder andere, gezegd wordt: ‘dat albrecht zich en zijn Stift geheel van geld ontbloot en in zware schulden, welke hij zonder bijstand niet te betalen wist, ge-
{==47==} {>>pagina-aanduiding<<}
wikkeld had, door de groote uitgaven, welke hij te Rome had moeten doen, eerst voor het Stift Magdeburg en Halberstad, en kort daarna, in hetzelfde jaar, voor het Aartsstift Mentz: dat het zijner Pauselijke Heiligheid genadiglijk behaagd had, hem, om zich van de geledene schade des te beter te herstellen, eenen Aflaat te verleenen, waarvan de Verlofbrief, door zijne Keizerlijke Majesteit, een tijdlang opgehouden was en nog werd: dat hij derhalve onderdaniglijk bad, dat zijne Majesteit genadiglijk geliefde in overweging te nemen, welke geldspillingen hij albrecht had moeten doen, in welke schulden hij zich had moeten steken, en hoe hij zijn Stift Mentz van alles onvoorzien en zeer zwaar belast gevonden had, en hem derhalve den voorzeiden brief wilde laten toekomen, opdat hij daarvan genot hebben, in zijne ongelegenheid eenigzins voorzien, en zich in staat bevinden mogt, om den Keizer, als Keurvorst, Primaat en Aartsbisschop, behoorlijk te dienen, en hem het voorschot te doen, hetwelk hij verlangde, waartoe hij anders onvermogend was.’ enz.
Dat nu hetgeen hier gezegd werd waarachtig was, en albrecht inzonderheid voor zijne drie Bis- en Aartsbisdommen eene (vooral in dien tijd) zeer groote som, op dertigduizend Dukaten geschat, had moeten betalen, is buiten bedenking, als men zich slechts herinnert, wat zijne onmiddellijke voorgangers in het Aartsstift Mentz alleen voor de Pauselijke bevestiging daarin, voor het Pallium, en voor de vreesselijke kanselarij-taxen, fooijen, drinkgelden enz. (zonder de Annaten daar eens bij te rekenen) aan de Roomsche Apostolische Kamer hadden moeten voldoen, al hetwelk, onder andere aan den Aartsbisschop berthold, in het jaar 1484, ruim veertienduizend en driehonderd Dukaten gekost had, volgens de daarvan hierbij uitgegevene oorspronkelijke rekening zelve, gelijk uit eene hier mede bijgevoegde schuldbekentenis van uriel, opvolger van berthold, van den jare 1508, blijkt, dat hij daarvoor had moeten betalen eenentwintig duizend Guldens.
Het was even waar, dat albrecht het Aartsstift Mentz van alles ontbloot, in schulden verzonken, en zonder eenige middelen gevonden had, om hetzelve te herstellen, zoodat hij genoodzaakt was, om tot buitengewone middelen toevlugt te nemen.

{==48==} {>>pagina-aanduiding<<}

Zijn voorganger uriel had, om de belasting, welke hij op zijne geestelijkheid gelegd had, gedurende zijne gansche regering, groote onaangenaamheden gehad. Albrecht, om hier tegen te voorzien, bezorgde zich, terstond bij het aanvaarden van het Stift, van den Paus een verbod van allen twist hierover, en een verlof, om, in allen lands nood, van zijne Stifts-geestelijken eenen onderstand te heffen, waarvan hij zich dan ook aanstonds bediende, en waarvan hier de oorkonde mede is afgedrukt.
Hij was echter, met het leggen dezer belasting, zoo gematigd te werk gegaan, dat zij bijlange niet opbragt, hetgeen hij aan de Apostolische Kamer had moeten betalen; zoodat hij zich genoodzaakt vond, om daarover met zijn Dom-kapittel te Mentz in onderhandeling te treden; doch dit was zoo ver af van hem te gemoet te komen, dat het hem niet, dan de onaannemelijkste voorslagen, deed.
Alle wegen en middelen dan te vergeefs beproefd hebbende, nam hij toevlugt tot het eenige, dat hem nog overig scheen, en waartoe een man van zijnen edelen en verhevenen geest gewis, buiten den dringendsten nood, niet zou gekomen zijn. Hij wendde zich tot den Paus, en tevens, in navolging zijner voorgangers, aan den Keizer, om deszelfs voorspraak te erlangen. De Pauselijke Kamer liet van haren eisch geen penning vallen, maar leo benoemde albrecht tot zijnen Commissaris, bij de verkondiging van den Aflaat, welken hij, bij zijne komst op den Stoel van Sint pieter, had ingesteld, en van welks opbrengst albrecht, over zijn Stift, de helft zou genieten, om aan zijne ongelegenheid een einde te maken.
De Bulle daartoe werd, door den Paus, aan Keizer maximiliaan afgevaardigd, en albrecht kreeg daar berigt van op den 10den April des jaars 1515, met verzekering, dat hij ze eerlanig van den Keizer bekomen zou. Zij kwam echter niet. Albrecht schreef er, in dringenden nood, tweemalen zeer hoffelijk om, zonder dat men hem met antwoord verwaardigde. Intusschen liet maximiliaan bij albrecht aanzoek doen tot eene geldleening. De Aartsbisschop verstond dien wenk. Hij zond den Keizer een Gezantschap, om de overgaaf der Bulle van hem te verzoeken; en deze werd eindelijk zijnen Kanselier johann von dalheim ter hand gesteld, tegen een verbandschrift van drieduizend Guldens, aan het Keizer-
{==49==} {>>pagina-aanduiding<<}
lijk Hof te betalen, kwanswijze tot stichting der nieuwe Sint Jakobs-kerk te Inspruk. De betaling geschiedde in drie termijnen. - Een afschrift der oorkonde is hier ten bewijze bijgevoegd.
Om de bevreemding over deze inhaligheid van Keizer maximiliaan te verminderen, worden andere voorbeelden en bewijzen van dezen tijd bijgebragt, waaruit blijkt, dat het thans bij dezen Vorst gewoonte was, om even zoo uit de Jubilé- en Aflaat-gelden, welken de Paus uit de Duitsche landen trok, aanzienlijke sommen, in zijne altijd ledige kas, af te leiden, als hij die den Joden voor hunne toelating plagt af te knevelen.
Dat ook albrecht uit de Aflaat-gelden zijn voordeel trok, was slechts hetzelfde, hetwelk zijne voorgangers, sedert lang, gewoon geweest waren. En kon men van hen ook vergen, dat zij steeds enkele toekijkers zouden zijn, wanneer hunnen onderhoorigen van vreemden, wier namen zelfs men dikwijls in Duitschland naauwelijks kende, op Pauselijk gezag, de beurs geligt wierd? Hetgeen er de Vorsten alzoo van trokken, vergoedde ten minste eenigzins de schade, welke de landen er van leden, en gaf gelegenheid, om van een deel van 't geen deze roofvogels weghaalden een goed gebruik te maken.
Zoo deed de Aartsbisschop diderik reeds zestig jaren vroeger, dan albrecht. - Paus nicolaas verleende, in den jare 1455, den Koning johan van Cyprus, Jeruzalem en Armeniën een Aflaat voor gansch Duitschland. Deze zond in het Aartsstift Mentz, als zijnen Commissaris, den beruchten, naderhand door den Keurvorst verdrevenen, aartsbedrieger joannes de Castro coronato. Deze predikte den Aflaat, en verzamelde zeer veel geld. Aartsbisschop diderik noodzaakte hem, om rekening te doen van hetgeen hij, buiten het Aartsstift, met den Aflaat bijeengehaald en in het Stift gebragt had, en hield de penningen zoolang in beslag, totdat hij er hem de helft van afstond. Paulinus zapp, de gemagtigde van den Koning van Cyprus, benoemde later twee personen, om het door de castro verzamelde over te nemen, en Aartsbisschop diderik beloofde, dat hij hun de hand zou bieden, om de castro tot het doen van rekening aan hen te verpligten, maar met bijvoeging: ‘dat zij ons daarvoor eene vereering geven naar hun believen.’
Onder Aartsbisschop adolf II verkondigden Pauselijke

{==50==} {>>pagina-aanduiding<<}
Zendelingen weder eenige malen Aflaat; doch men liet hen, uit ontzag, den buit ongehinderd wegvoeren, zonder er iets voor zich van te nemen. Albrecht wist, door zijn staatkundig beleid, ten nutte zijner Staten, den Paus thans van een aanzienlijk deel te versteken.
Doch hij vond met zijne Bulle hier en daar tegenstand. Gedurende de drie jaren, dat zij werken moest, waren uitdrukkelijk alle andere Kerkelijke geldverzamelingen en aflaatverkoopingen opgeschort. Velen hadden er intusschen, kort te voren, ook verlof van den Heiligen Stoel toe verworven. Met dezen verstond zich de Aartsbisschop in het vriendelijke, vergenoegde zich met eenig geld tot uitkoop, en liet de bijzondere Aflaat-kraam haren gang gaan. Van eene overeenkomst van dezen aard met het Stift van Fulda is hier een afschrift bijgevoegd.
Tegen dit aflaat-prediken nu ging een geweldige kreet op, en luther sloeg daartegen zijne stellingen aan. De Prior der Augustijnen te Erfurt was de eerste, welke, om zijn klooster en zijne orde voor onaangenaamheden te hoeden, er den Aartsbisschop, in een zeer demoedigen brief, kennis van gaf. Albrecht liet antwoorden, dat men den oproermaker in het klooster roepen, hem in zijn ambt schorsen, onder streng opzigt in verzekering houden, en zijne stellingen zelf, en wat hij tot zijne en derzelver verdediging in te brengen mogt hebben, zonder uitstel overzenden moest. Beide stukken zijn nog in het oorspronkelijke voorhanden onder de Keurvorstelijke Regerings-archiven, thans te Afschaffenburg,
In hoe ver aan des Aartsbisschops bevelen voldaan werd, weet men niet; doch de stellingen zelf zond luther, met een zeer gematigden brief, over.
Albrecht ontving die te Afschaffenburg, werd daardoor niet weinig getroffen, en hield er, des anderen daags, eene onderhandeling over met den Kanselier von dalheim, den Prediker Dr. lorcher, den Deken wenck en anderen. Men vond zich met de zaak verlegen, en besloot, om daarover het oordeel der Godgeleerde Faculteit, met bijvoeging van de Leeraars van het Kerkelijk Regt, op de Universiteit van Mentz, te vragen. Dr. lorcher werd te dien einde derwaarts gezonden. Den brief, hem, door albrecht, aan de leden der Universiteit medegegeven, kan men hier ook lezen, zoo als ook een naderen brief, toen het antwoord op den eersten

{==51==} {>>pagina-aanduiding<<}
wat vertraagde. Beiden worden, met de stellingen van luther, nog in het oorspronkelijke onder de Archiven gevonden.
De Faculteit antwoordde, dat het haar niet toekwam, om over 's Pausen magt te oordeelen en te twisten; dat zij derhalve de overgezonden stellingen noch af- noch goed-keuren kon; dat de Paus alleen hier uitspraak kon doen; en dat zij dus moest raden, om de stellingen terstond aan den Roomschen Stoel te zenden. - De brief zelf is hier ingelascht.
Albrecht volgde dezen raad, en zond de stellingen naar Rome, van waar vervolgens de groote brand uitsloeg.
Dit geschrift eindigt met een berigt van den indruk, welken luther's opstand te Mentz zelf maakte, en van de menigte van paskwillen, spotternijen en blaauwboekjes, waartoe dezelve aanleiding gaf, en waarvan eenigen vermeld worden, zoo als ook een van albrecht's Mandaten daartegen, en een paar brieven van hem daarover, hier worden medegedeeld. Ten besluite wordt gemeld, dat de afgezondenen der geestelijkheid van Mentz deswege, op eene Kerkelijke vergadering, in den jare 1523 te Coblentz gehouden, schampere verwijten moesten hooren, en zich daaromtrent wel verdedigden, maar niet naar genoegen der overige afgevaardigden; welk alles met de stukken bewezen wordt.

Berigt van dr. W.H. Brennecke, van Potsdam, aangaande het nuttig uitwendig gebruik der bladen van den Indischen vijgeboom.

De Cactus Opuntia linn., of de Indiaansche Vijgeboom, die uit dikke groene, takswijze uit elkanderen voortschietende bladen is zamengesteld, welke met fijne stekels, van eene verschillende lengte, bezet zijn, dient niet alleen tot voedsel voor de Conchenille-kevertjes, maar ook, uitwendig aangelegd, tot menigvuldig geneeskundig gebruik, in zoodanige gevallen, waarin men anderzins gewoon is, zich van Spaanschevliegen, Mostaard- en Peperwortelpappen enz. te bedienen, om een prikkel op de huid te

{==52==} {>>pagina-aanduiding<<}
maken, in staat tot het afleiden van ziektestoffen naar buiten, en dus tot het genezen van inwendige pijnen en andere ziekelijke omstandigheden.
Bij jichtige omstandigheden van allerlei aard werken deze Bladen bijna eigendommelijk. Dikwijls verzachten zij de smerten nog spoediger en zekerder dan de Spaanschevliegen, met dit aanmerkelijk voordeel, dat zij geene blaren verwekken, en niets dan eene roode vlek op de huid achterlaten; om nu niet eens te spreken van de Droppelpis, noch van het Bloedwateren, hetwelk dikwijls op het gebruik der Spaanschevliegen volgt; terwijl vele menschen ook geene zalven of pleisters kunnen verdragen. - Het gebruik dezer Bladen is zeer eenvoudig. Men neemt, namelijk, een of meer daarvan, legt dezelve in koud water, steekt de oogen, welke de stekels voortbrengen, voorzigtig uit, snijdt ze voorts in tweeën, naar hunne vlakten, en legt de ruwe zijden op de plaatsen, waarop zij moeten werken. Naarmate van de grootheid der plaatsen en van de hevigheid der pijnen, moet men meerder stukken nemen; kunnende twee doorgefneden groote bladen al een vrij groot deel bedekken. Opdat deze bladen niet zouden afvallen, worden zij met een windsel bevestigd. Doorgaans bespeurt men reeds na verloop van een uur de werking van dit middel, bestaande in een aanmerkelijk trekken, waardoor de huid heet en rood wordt, hetgeen de inwendige pijnen doet afnemen en eindelijk verdwijnen. Na verloop van 16 of 24 uren neemt men de bladen weg, die alsdan droog worden bevonden, daar zij voorheen zeer slijmig waren; ook is hunne binnenste oppervlakte, waarmede zij tegen het vel geplaatst waren, vol rood bloed, hetwelk zij uit de vaten, op eene niet ten volle verklaarbare wijze, hadden gezogen. - Bij Tandpijnen, die na verkoudheden ontstaan, legt men het doorgesneden blad tegen de wang; bij Hoofdpijnen, in den nek; bij rheumatische Oogontstekingen, aan den slaap van het hoofd; bij Oorpijnen, achter de ooren. Zelfs heeft men in het Heupwee en in de Podagra baat bij dit middel gevonden. Bij kneuzingen, door vallen, stooten enz. veroorzaakt, kan men deze bladen insgelijks, als verdeelende en pijnstillende
middelen, gebruiken. - De Eksteroogen, of Likdorens, een zeer lastig, hoewel ligt gerekend ongemak, worden ook gemakkelijk door dit middel weggenomen. Men legt, te dien einde, bij herhaling, een stukje van zoodanig een

{==53==} {>>pagina-aanduiding<<}
blad op het ongemak, tot dat het volkomen verweekt is; wanneer men in staat geraakt, om hetzelve, zonder pijn te verwekken, met een mesje uit te nemen. - Insgelijks gebruikt men deze bladen, onder de gedaante eener pap, tegen pijnlijke gezwellen en zweren van een Venerischen aard. Bij verzworene Liesbuilen zijn deze pappen insgelijks van een groot nut, om de eeltachtige randen daarvan te verweeken, en dezelve tot genezing te brengen.
Gemakkelijk kan men dit middel bekomen; dewijl de meeste Liefhebbers der Kruidkunde deze Vijg, schoon een gewas der heete Gewesten, van wege hare zonderlinge gedaante, en de ligte wijze, om haar te vermenigvuldigen, aankweeken.

Proeve, over de uitdrukking des gelaats.

(Naar het Engelsch.)

Eene onlangs gegevene Proeve schetste ons de Schoonheid der Menschelijke Gedaante (*). Het algemeenst bloot gedragene gedeelte is het Aangezigt, en verdient hetzelve onze bijzondere aandacht, uit hoofde van de uitdrukking des Gelaats, waardoor wij verstaan de uitdrukking der Hartstogten, de wendingen en veranderingen in de Ziel, voor zoo verre die zigt- en kenbaar worden door onze wezenstrekken. Eenige bedenkingen deswege zullen wij in deze Proeve voordragen.
De gedeelten des Gelaats, waarin de driften over 't algemeen den zigtbaarsten zetel gevestigd hebben, zijn de oogen en de mond; doch van de oogen verspreiden zij zich met de sterkste trekken omtrent de wenkbraauwen, alsmede in de gedeelten rondsom den mond.
Hoe lang en hoe veel de Wijsgeeren ook twisten over de zit- of woonplaats der ziele, wij houden ons ten volle verzekerd, dat zij in de oogen spreekt. Misschien doet men de wenkbraauwen te kort, met dezelve alleen aan te merken, als van de oogen afhangende: want zij hebben, bovenal in aangezigten vol levens, als 't ware eene taal op zichzelve; zij vertoonen eene zeer groote verscheidenheid en verandering, naar de onderscheidene gevoelens en driften, die de ziel beheerschen.

{==54==} {>>pagina-aanduiding<<}

Eene zekere mate van afkeuring of ongenoegen kan men dikwijls bespeuren in de wenkbraauw eener Dame, schoon zij behendigheids genoeg bezitte om zulks in hare oogen niet te laten blijken. Op andere tijden kan men zoo veel van hare gedachten opmaken uit de lijn even boven hare wenkbraauwen, dat zij waarschijnlijk hoogst verwonderd zou staan, hoe eenig sterveling juist kon zeggen, wat in hare ziel omging, hetgeen, zoo als zij dacht, door geen trek in haar gelaat kenbaar was.
Homerus maakt de wenkbraauwen ten zetel van majesteit, virgilius van mismoedigheid, horatius van zedigheid, en juvenalis van trotschheid: en wie weet, of niet elke der driften, door den eenen of anderen der Dichteren, gezegd is in dit deel des aangezigts bijzonder te huisvesten?
Dit betreft de driften in 't algemeen. Laten wij bezien, welke van deze tot vermeerdering der Schoonheid medewerken, en welke dienen om dezelve te verminderen.
In 't algemeen mogen wij vrijuit verklaren, dat alle teedere en goedaardige driften de Schoonheid vermeerderen; terwijl, in tegendeel, alle onvriendelijke en wreede de Leelijkheid daarstellen: en het is te dezer oorzake, dat goedaardigheid gezegd mag worden ‘de beste trek te zijn, zelfs in het schoonste aangezigt.’ Deze schenkt een bijkomenden en verlevendigenden luister aan de Schoonheid; terwijl de andere een nevel van onaangenaamheid over alles verspreiden.
Nogtans zal, ten opzigte van deze en alle andere gemoedsaandoeningen, de gematigdheid misschien grootendeels ten regelmaat der Schoonheid strekken, althans in zoo verre deze in de daden de maatstaf is der Deugd. Zoo kan bovenmatige vreugde al te woest zijn, om bevalligheid op het gelaat te schilderen; zoo kan een graad van smerte, op sommige aangezigten, bij zekere gelegenheden, hoogst vevallig staan. Eenige graden van toorn, schaamte, verbaasdheid, vrees en deelneming zijn schoon; doch al het bovenmatige mishaagt. Woestheid, strengheid, onbeschaamdheid, trots, gemaaktheid, nijd, zijn altoos leelijk.
De keurigste vereeniging van driften, welke met mogelijkheid in eenig menschelijk gelaat kan worden waargenomen, bestaat in het juiste mengsel van zedigheid, aandoenlijkheid en zachtaardigheid: elke dezer, op zichzelve

{==55==} {>>pagina-aanduiding<<}
genomen, is zeer bevallig; maar wanneer zij alle vereenigd zijn - vereenigd op zulk eene wijze, dat ze elkander verlevendigen en ondersteunen - dan stellen zij zoo veel aantrekkelijks zamen, als de driften kunnen doen, om een schoon gelaat op te luisteren.
De heerschende drift in de Venus de Medicis is zedigheid: deze vertoont zich in elke harer handen, in hare oogen, en de wending van haar hoofd. - In 't voorbijgaan mag ik hier wel vragen, of niet eene der hoofdredenen, waarom Portraiten, van ter zijde geschilderd, doorheen meer behagen dan die men in 't volle aangezigt ziet, daarin moet gezocht worden, dat zij meer van het zedige hebben dan de andere. Althans gaat het vast, dat de beste Schilders doorgaans liever verkiezen iemand van ter zijde, dan vlak van voren te schilderen; in welke houding de buiging van den hals ook te meer schoonheids heeft, en de driften meer levendigheids en krachts. Zoo werd, ten opzigte van haat, het kwaad oog, 't welk men oudtijds veronderstelde onheil aan te brengen, stijf aanziend ge schilderd; milton geeft dien stand aan den Satan, wanneer hij den gelukstaat onzer eerste Onderen vol misnoegen aanziet. Terwijl de betoovering der liefde doorgaans de eerste maal bij een zijdelingschen oogslag ontstaat.
Het is uit hoofde van de groote kracht der behagelijkheid, welke alle zachte driften vergezelt, dat Minnaars en Minnaressen niet alleen in elkanders oog behagelijker schijnen, maar met de daad behagelijker zijn, dan voor de rest der wereld. Wanneer zij zich te zamen bevinden, laten zij de behagelijkste driften met voller kracht op hunne aangezigten spelen, dan in 't bijzijn van getuigen. Dan speelt, gelijk een Fransch Schrijver dit zeer wel uitdrukt, de ziel op hun gelaat, - speelt er op met zulk eene kracht en glans, welke zich niet vertoont als zij van elkander gescheiden zijn, of zelfs wanneer zij zamen spreken in het bijzijn van anderen, die hun onverschillig zijn, of liever een bedwang omtrent de wezenstrekken veroorzaken.
De meerderheid, welke de schoonheid der driften heeft boven de schoonheid, welke alleen uit gedaante en kleur ontstaat, is uit het reeds gemelde zonneklaar: of schijnt zulks iemand nog twijfelachtig toe, hij overwege voor een oogenblik de volgende bijzonderheden, van welke iedereen zeker verscheidene voorbeelden ontmoet heeft: Dat er een groot onderscheid zich opdoet in het zelfde

{==56==} {>>pagina-aanduiding<<}
gelaat, naarmate iemand wel of kwalijk in zijn schik is; dat de schoonste kleur, de fijnste gelaatstrekken en de schoonste gestalte, zonder dat er iets van de ziel levendig op het wezen speelt, even smakeloos, even weinig verrukkend zijn als het schoonste wassen beeld; dat de schoonste oogen, welke men zich met mogelijkheid kan verbeelden, wanneer kwaadaardigheid en woede daarin hare rol spelen, zoo afzigtig worden als het hoofd van meduza. Terwijl, in tegendeel, een gelaat zonder fraaije trekken en middelmatig van kleur, een innemend voorkomen krijgt door het sprekende der oogen, de goedaardigheid van het uitzigt, en misschien een klein bevallig lachje om den mond. Met deze drie dingen zou men het welligt vrij verre brengen, om reden te geven van het je ne sçai quoi, of die onuitsprekelijke bevalligheid van gelaat, waarvan zoo veelmalen gesproken en zoo weinig begrepen wordt.
Het blijkt derhalve, dat de Driften schoonheid kunnen geven, zonder den bijstand van kleur of gedaante, en teffens die kunnen wegnemen, waar deze zich op het krachtigst vereenigen om dien luister bij te zetten; en daaruit blijkt te gelijk de meerderheid van dit deel der schoonheid boven de twee andere.
Dit kan, in 't voorbijgaan, ons te hulpe komen, om reden te geven van de juistheid der aanmerkinge van plinius, als hij spreekt van laocoon en diens twee Zonen. Hij zegt, dat dit het fraaiste kunststuk was te Rome, en den voorrang verdiende van alle de standbeelden en schilderijen, ten zijnen tijde daar in eene zoo groote menigte voorhanden. Het had geene schoonheden van kleur, om met de schilderstukken te wedijveren; de Apollo van Belvedere en de Venus de Medicis waren even volkomen in evenredigheid als de Laocoon; dan deze had eene grootere verscheidenheid van uitdrukking, dan die andere keurig bewerkte stukken, en het was te dier oorzake alleen, dat het den voorrang van alle verdiende.
Ten besluite herinneren wij, dat de hoofdregel van de schoonheid der driften in gematigdheid gelegen is, en dat het ligchaamsdeel, waarin de driften het sterkst spreken, de oogen zijn. Daar drukt de liefde hare teederste taal uit, daar beveelt de deugd, daar bekoort zedigheid, daar vervrolijkt vreugde, daar boeit ons het leed, daar wordt de genegenheid in de harten der aanschouweren ontstoken, daar zelss kunnen vrees, verlegenheid en verwar-
{==57==} {>>pagina-aanduiding<<}
ring bekoorlijk zijn. Maar alle deze moeten, om te behagen, binnen derzelver juiste grenspalen gehouden worden: want een al te stroef voorkomen van deugd, eene geweldige uitbarsting van drift, eene diepe droefheid en te woeste vreugde, krijgen iets drukkends en onbevalligs.

Beschrijving eens tempels van Boodhoo, en van den eerdienst, daarin toegebragt. Door Kapitein Colin M. Kenzie.

(Uit Asiatic Researches.)

Wij kwamen, op onze naspeurende reis, te Villigaam of Billingaam, eene plaats van eenige aangelegenheid, digt bij eene baai aan de kust. De huizen stonden verstrooid onder het geboomte en de cacoa-bosschen, die allen overzigt belemmeren, en veeleer het denkbeeld verwekken van een digtbeplant wond of uitgestrekten tuin, dan van eene bewoonde plaats.
Begeerig om een Cingalesen Tempel te zien, welke hier van eenige vermaardheid is, werd ik langs een kronkelend pad, omtrent eene halve mijl lang, geleid naar eene kleine hoogte, aan den top omgeven met een lagen steenen muur, en omzet met eene soort van borstwering te midden van digtgegroeid geboomte.
Aan den ingang, tot welken wij, langs eenige trappen, opklommen, ontvingen mij de Priesters, en geleidden mij naar de deur des Tempels. De Priesters waren blootshoofds; hun haar was kort afgesneden; zij hadden geene van die onderscheidende teekens, door de Hindus op het voorhoofd gedragen; hunne kleeding bestond uit doek van eene donkere snuifkleur; dezelve was om 't lijf geslagen, en daalde tot de voeten neder; hunne donkere gelaatskleur en gelaatstrekken kenmerkten geen groot verstand, diep doorzigt of schrander vernuft; niets van die zachtaardige of verteederde wezenstrekken, welke de afgezonderden ten Godsdienst op vele plaatsen eigen zijn, deed zich hier op; noch streng noch schuw, gaven hunne aangezigten te verstaan, dat zij eene groote mate van gevoelloosheid of onverschilligheid bezaten.
Het gebouw had van buiten geene sieraden; eene naau-
{==58==} {>>pagina-aanduiding<<}
we galerij liep er rondsom; slechts ééne deur had de Tempel; dit maakte denzelven zeer besloten, en veroorzaakte een volslagen gebrek aan frissche lucht; terwijl de zware wolken van oliedampen, uit de veelvuldige lampen opstijgende, gepaard met den reuk van gele bloemen, in groote menigte gestrooid voor den Afgod, mij bijkans wederhielden om verder binnen te treden.
Dan echter ingetreden zijnde, werd een gordijn, 't welk de Godheid verborg, weggeschoven, en de Gedaante van boodhoo, van eene reusachtige grootte, op de eene zijde in eene rustende gestalte liggende, deed zich op aan ons oog. Het hoofd lag op een kussen, door de eene hand ondersteund; de andere hand rustte op het ligchaam; de kleeding was zeer eenvoudig, sasfraankleurig, en dekte hem van den hals tot de hielen; het éénig sieraad was een eenvoudige gordelriem. Het Beeld was omtrent achttien voeten lang; de evenredigheden waren wel in acht genomen; of het van hout gemaakt of van eenig mengsel gegoten ware, kon ik niet ontdekken. De gelaatstrekken waren zacht en mild; het bovenste gedeelte des hoofds was geschilderd, om het haar te verbeelden; 't zelve bestond uit vele kleine krullen van eene zwarte kleur. - Dit was de groote Afgod dier plaatse; doch, op het naderen tot denzelven, dus in volle lengte op eene hoogte geplaatst, waar bloemen in menigte gestrooid waren en vele lampen brandden, ontdekte ik geene teekens van aanbidding of ontzag, door de Priesters aan dit Beeld betoond.
In een anderen hoek des Tempels deed zich eene kleiner Figuur op, met de beenen kruislings over elkander zittende op eene kaper - slang, wier uitgespreide kop het Beeld beschaduwde. Dezelfde kleeding en de eigenste rondheid der trekken wezen genoegzaam uit, dat ook boodhoo hier werd afgebeeld. - Eene vrouwelijke Gedaante van gewone grootte, betamelijk en niet onbevallig op dezelfde wijze gekleed, vertoonde zich, staande in eenen anderen hoek, eene lamp houdende in de uitgestrekte hand. - In een derden hoek stond eene mannelijke Figuur, welke men zeide dat vistnu verbeeldde. - In den vierden hoek ontdekten wij rama swamy, een donkerblaauw Beeld, onderscheiden te kennen aan het groot aantal handen, en de daarmede overeenstemmende Hindu-versierselen van armbanden, ringen en ketenen. Hoe het bijkwame, dat eene Gedaante, zoo geheel verschillende in kleeding en sieraden, hier plaats kreeg, kon ik, daar ons

{==59==} {>>pagina-aanduiding<<}
een Tolk ontbrak, niet te weten komen. Vrijelijk mogen wij besluiten, dat de Dienaars van boodhoo den dienst aan andere Avalars niet uitsluiten.
De Galerij, rondsom het binnenste gedeelte des Tempels loopende, was geheel bedekt met schilderstukken in afdeelingen, ruw bewerkt; elk derzelven vertoonde eenige gebeurtenis uit het leven van boodhoo. Ik vernam, dat die bedrijven alle beschreven waren in een groot boek, altoos bewaard bij de Modelies van de plaats. Een van deze schilderstukken scheen de geboorte te verbeelden van een Goddelijk Kind; andere vertoonden diens jeugdige levensgevallen; eenige hadden eene overeenkomst met de spelende vermaken van Kishen in de vlakten van Muttra. In een derzelven hield een Jongeling een ernstig gesprek met eene Nimf, in de digtste schaduw van een bosch; terwijl een Aap, achter de bladeren des booms eenigzins verborgen, met een slecht oogmerk alles scheen af te luisteren: in een ander vertoonde zich de God als een looze knaap, stilletjes handen vol gouds nemende uit eene kist, naar welke een oud man toetrad, met voorzigtige stappen, met een zwaren sleutel in de hand. Op andere schilderstukken zag men ommegangen, toebereidselen ter feesthouding, en voedsel uitgedeeld aan de armen van verscheidenerlei Natien, (derzelver verschillende kleederdragt wees zulks uit): voorts waren er de bedrijven en gewoonten der menschen in het dadelijk leven op afgebeeld. - Een groote witte Olifant maakte een in 't oogloopend en zeer onderscheiden beeld in de meeste dezer stukken.
De stijl of het Costume van alle deze Schilderijen verschilde geheel en al van dien der Hindus op het Schiereiland, en behoorde zeker tot een ander Volk, schoon onbetwistbaar aan ons voorstellende dien der Cingalesen en der volgeren van boodhoo. - In deze afbeeldingen waarnemende stoelen, tafels, metalen lampen en verhevene zitplaatsen, hoedanige in gebruik zijn onder het tegenwoordig geslacht op de kust van het Europische gedeelte van Ceylon, welke ik eerst verondersteld had dat zij ontleend hadden van hunne tegenwoordige meesters, ontdekte ik thans dat eene verbindtenis aanduidden met de Volken oostwaarts gelegen, bij welke zij nog in gebruik zijn, en dat eene gewoonte, zoo wijd verschillende van die der Hindus, die altoos zitten op carpetten of kleeden op den grond uitgespreid, uit China, Siam of Pegu, met

{==60==} {>>pagina-aanduiding<<}
hunne andere gewoonten en godsdienst, zou zijn ingevoerd.
Buiten den Tempel, maar in deszelss omheining, stond een hecht gebouw met een koepelvormig dak: wij kregen onderrigt, dat boodhoo, of liever de Heilige Olifant, daar begraven was.

Berigt wegens de leeringen van Bhooddha, uit de boeken der Singhalais. Door Kapitein Mahony.

(Uit Asiatic Researches.)

Vleeschwordingen der Godheid, en hervormingen der wereld, maken een zeer wezenlijk gedeelte uit van de Aziatische Godsdienftige Leerstelsels. - Volgens de Mythologie, welke heerscht onder de Secte der Singhalais, op het Eiland Ceylon, was bhooddha (*), de Schenker eener Openbaringe, welke hun geloof en wandel regelt, een God, vóór dat hij zich als Mensch vertoonde, en, op het verzoek van velen der Goden, op aarde nederdaalde. Men wil, dat hij door zijne Moeder gebaard is, na tien maanden dragens. Eenëndertig jaren lang leefde hij met zijne Koningin en 40,000 Bijwijven; terwijl hij nogtans vermeld wordt, eene zeer groote zelfverloochening, ten opzigte van dit verbazend aantal Bijwijven, uitgeoefend te hebben.
Zes volgende jaren bragt hij door in de wildernis, om zich tot een bhooddha te bekwamen: deze zes jaren verstreken zijnde, openbaarde hij zich in die hoedanigheid; en de verrigtingen, aan die waardigheid verknocht, vijfenveertig jaren lang volbragt hebbende, stierf hij op den 15den van Mei, wanneer de Bhooddhasche Tijdrekening eenen aanvang neemt, welke thans (A.C. 1797) tot 2339 jaren opklimt.
Vertellingen van het Paradijs, wonderwerken, geestverschijningen, en ontzettend vreemde voorvallen, maken

{==61==} {>>pagina-aanduiding<<}
de Mythologie van de Secte der Singhalais uit; - alle vertellingen, die van eenen en denzelfden aard zijn met die van andere Godsdienstleeringen in het Oosten. Het betrachtend gedeelte dier Godsdienstleere is eene eenvoudige en goedhartigheid inboezemende Zedekunde, haren invloed uitstrekkende tot gedachten, woorden en werken, begrepen in tien Geboden.
Vier dagen in elke maand zijn tot den openbaren Eerdienst bestemd, en alle de Godsdienstbedrijven worden gerigt aan bhooddha. - De Hindoos, echter, merken de Aanhangers van bhooddha, ondanks derzelver zuiver en voorbeeldelijk zedelijk gedrag, aan als Scheurmakers. In het Oosten kan even min, als in andere wereldoorden, iets het gebrek aan 't geen men voor het regtzinnig geloof houdt vergoeden.

Merkwaardige bijzonderheden, betreffende de Payaguas, eene natie van wilden in Zuid-Amerika.

(Overgenomen uit Don felix d'azara, Voyage dans l'Amerique Meridionale.)

De Payaguas zijn eene zeer magtige natie, naar wier naam de rivier Paraguay genoemd wordt. Nagenoeg dezelfde zijn hunne zeden, gewoonten, levenswijze, woningen en kleeding, als die der overige volken van de oevers van de Parana en de Uruguay, en met name der Charruas. Eene noemenswaardige afwijking van de laatsten bestaat er niet, dan ten opzigte van de taal, welke zij zoodanig door de keel spreken, dat de klank met onze letters niet kan worden uitgedrukt. Daarenboven hebben zij eenige bijzondere inrigtingen, welke men elders niet ontmoet.
Vooreerst hebben zij verscheiden dronkenschapsfeesten, welke zij met groote drift vieren, als zijnde bij hen, even als bij vele andere Indische natien, de dronkenschap het grootste en dierbaarste van alle vermakelijkheden.
Op den dag, bestemd om zich dronken te drinken, slaan zij eene ontzettende hoeveelheid brandewijns te lijve, zonder iets te eten; de gewoonte, om bij het drinken te

{==62==} {>>pagina-aanduiding<<}
eten, dunkt hun zeer belagchelijk, omdat er, zeggen zij, alsdan geene plaats voor den drank in het ligchaam kan overblijven. De ongetrouwde jonge manspersonen mogen geen brandewijn drinken, en ook de getrouwde vrouwen niet. De dronken man wordt altijd verzeld van zijne vrouw of eenen vriend, en wanneer hij niet meer staan kan, brengt men hem naar zijne hut, alwaar men hem doet nederzitten. Nu begint de dronkenman een krijgslied te zingen, nagenoeg op den volgenden zin nederkomende:

Wie durft mij onder de oogen zien? 
Laat er een komen, twee of meer, 
Ik ben vol moed en dapper; 
Ik zal hem in stukken houwen. 

Na dit couplet verscheiden malen herhaald te hebben, slaat hij met zijne vuisten in de lucht, even alsof hij vocht. Dit verhaast zijnen slaap. Zoo dra de zanger is in slaap gevallen, laat men hem rusten in zijne hut, en het feest neemt voor hem een einde. Men zoude kunnen vreezen, dat de dronkenschap onder deze Wilden zeer gevaarlijk is, en hen tot gewelddadigheden aanzette; en evenwel is er geen voorbeeld, dat zij in dezen toestand iemand eenig het geringste leed gedaan hebben, even min als aan hunne vrouwen, niettegenstaande deze er haar werk van schijnen te maken, om op zulke dagen hare mannen zoo veel te farren als haar doenlijk is.
Behalve deze bijzondere feesten, waarvan elk naar goedvinden het getal kan vermeerderen en den dag bepalen, vieren zij een feest in de maand Junij, hetwelk zeer statelijk en bloedig is. De geheele natie neemt er deel aan, behalve de mannen en vrouwen, die nog geene kinderen hebben.
's Daags te voren beschilderen de mannen hun aangezigt en geheele ligchaam, zoo fraai als zij kunnen, en tooijen het hoofd met vederen, zoo ongemeen in kleur en gedaante, dat zij zich niet laten beschrijven, en men niet zonder verbaasdheid dezelve kan aanschouwen. Ook bedekken zij drie of vier aarden potten met vellen, en slaan daar langzaam op met stokjes, kleiner dan de kleinste schrijspen, zoodat men vijftien schreden van daar het geluid naauwelijks kan hooren. 's Anderendaags morgens slaan zij al den brandewijn, welken zij hebben, te lijve,

{==63==} {>>pagina-aanduiding<<}
en wanneer zij stomdronken zijn, knijpen zij elkander in armen, dijen en beenen, vattende met hunne vingers zoo veel vleesch als zij kunnen, prikkende voorts in het geknepene deel gaatjes met een scherp houtje of eene zeer groote roggengraat. Van tijd tot tijd herhalen zij dit bedrijf, tot dat de avond valt; in voege dat zij allen zich geheel geprikt bevinden, op de beide dijen, beenen en armen, van de vingers tot aan de schouders. Daar de Payaguas dit feest zelfs in de stad Assumption, de hoofdstad van Paraguay, vieren, en wel in het openbaar, gaat al de wereld het zien; maar wanneer men bemerkt, dat het prikken tot het boven vermelde zich niet bepaalt, en zij elkander over en weder ook elders aan de tong en den penis grieven, loopen de dames heen met groot geschreeuw, terwijl de Indiaansche vrouwen, die er persoonlijk belang bij hebben, in koelen bloede dit tooneel blijven aanschouwen.
Het bloed, welk uit de tong loopt, vangen zij met de hand, en bestrijken er voorts hunne tronien mede; hetgeen uit het ander lid druipt, vangen zij in een klein gaatje, welk zij met den vinger in den grond maken. Geen werk maken zij van het bloed, welk uit de overige leden loopt.
Verscheiden jaren achtereen heb ik deze plegtigheid bijgewoond, en van zoo nabij, dat ik den lijder aanraakte; en ik kan ten sterkste verzekeren, dat ik niemand hoorde geluid slaan of klagen, en dat ik op hun gelaat, noch in hunne ligchaamsbewegingen, het minste bewijs van pijn, zelfs niet van gevoel, bespeurde; in één woord, men zou gezegd hebben, dat de bedrijvers niets anders dan zoo vele houten poppen waren. Geenerlei reden geven zij van deze gewoonte, en zeggen rondborstig, dat zij geene andere weten, dan de zucht om te doen blijken dat zij mannen van moed zijn. Zij verbinden hunne wonden niet, die lang duren en vol etter loopen, welken zij er slechts uit drukken; sommigen zelfs baden zich in dezen toestand. Het verstaat zich van zelf, dat het ligchaam geheel gezwollen wordt, en de likteekens al hun leven zigtbaar blijven. Naardien zoo lang het feest duurt niemand voor levensonderhoud kan zorgen, en sommigen gedurende eenige dagen daartoe geene gelegenheid hebben, moeten hunne huisgezinnen groot gebrek lijden. De Indianen in het algemeen kunnen inderdaad beter dan wij honger lijden,

{==64==} {>>pagina-aanduiding<<}
doch zij gebruiken tevens in eens meer spijze; gelijkende hierin naar de roosvogels en vele vleeschetende dieren.
De Payaguas hebben geen denkbeeld van eene Godheid, en betoonen derzelve geenerlei eerdienst. Ik ontmoette er echter eenigen, die van een toekomend leven een algemeen denkbeeld hadden; sommigen geloofden, dat zij na hunnen dood overgevoerd zouden worden naar eene plaats, opgevuld met ketels en vuur; anderen, dat zij hun verblijf zouden hebben tusschen waterplanten, en aldaar van visch leven. Doch geen van allen geloofde in het Paradijs der Spanjaarden, welk zij dachten niet te kunnen bewonen, omdat zij van onderscheiden oorsprong waren. Gevraagd zijnde naar dezen eersten oorsprong, gaven zij tot antwoord, dat zij dien niet wisten. Twee van hun, kundiger dan de overigen, trachtten, echter, dien te verklaren; zij zeiden: ‘Onze eerste vader was de visch, welken wij pacu noemen; de uwe was de visch, welken gij dorade (goudvisch) noemt; en die der Guaranys was een pad. Van hier dat uwe kleur fraaijer en helderder is; doch dit is ook het eenige voordeel, welk gij boven ons bezit: want voor het overige overtreffen wij u in alles. Even zoo zijn de Guaranys belagchelijk en verachtelijk, even als de padden.’
Blijkbaar is het, dat men onder de Payaguas meer artsen dan onder de overige natien van Payaguay ontmoet; niet omdat dit volk minder sterk en gezond is dan de naburen, maar omdat het groot vertrouwen in zijne geneesmeesters stelt, en dezulken, welke dit beroep oefenen, in groot aanzien zijn; van hier ook, dat velen onder hen geneesmeesters worden, om op kosten van anderen te kunnen leven, met name de luiaards en doenieten, van welke men in deze gehuchten, zoo wel als in de groote steden van Europa, velen aantreft.
Zeer vreemd en belagchelijk is de wijze, op welke deze gewaande artsen hunne kunst oefenen, en de toebereidsels, van welke zij dezelve doen voorafgaan. De arts, geheel naakt, het ligchaam met schilderingen bedekt, en dragende om den hals eene lange das van vlas, die tot den middel nederhangt, neemt eene pijp en steekt die aan. Deze pijp is een stok van een voet lang, van de dikte van het gewricht der hand, in de lengte doorboord, en aan een der einden van een mondstuk voorzien, om den rook uit te blazen. In de andere hand houdt hij eene holle kalbas, twee voeten

{==65==} {>>pagina-aanduiding<<}
lang, gemaakt van de zamenvoeging van twee kalbassen in de lengte. Zij heeft twee gaten, een aan elk einde, het grootste van drie duimen middellijns. De arts blaast daarin, door het kleinste gat, tabaksrook, en besproeit voorts de kalbas, drie of viermaal de bewerking herhalende. Thans brengt hij den rand van het groote gat aan de bovenlip digt bij den neus, zoodat hij te midden van dit gat den mond onbelemmerd kan openen. Nu verheft hij zijne stem, zoodat hij verscheiden en zeer vreemde geluiden doet hooren; doch men verstaat er niets van, en de arts zegt, dat dit dingen zijn, die de ziekte eenen schrik aanjagen. In dit bedrijf gaat hij eenigen tijd voort, somtijds wel twee uren, stampende met den regter voet en op de maat, zich regts en links wringende, en zich naar den kranken buigende, die op den rug en naakt op den grond ligt. Eindelijk gaat hij naast hem zitten, wrijft hem met de hand de borst eenige oogenblikken, zuigt vervolgens met ongemeene kracht, en spuwt zich somtijds in de hand, vertoonende daarin eene kleine vischgraat, een steentje, of eenig bloed. Alle deze dingen had hij voorshands in den mond genomen, om te doen denken, dat hij de ziekte uit des lijders ligchaam had getrokken.
In het algemeen zijn de Payaguas, zoo wel als alle andere Indianen, overtuigd, of willen althans gaarne gelooven, dat de arts alle ziekten kent en kan genezen, en dat niemand zoude sterven, indien de arts hem wilde helpen; de artsen versterken dit denkbeeld, om zich dies te beter te doen betalen, en te meer aanziens in de zamenleving te genieten; dit gelukt hun; zelfs heeft men mij verzekerd, dat het aanzienlijkste meisje ten hunnen dienste is. Om deze kunst te oefenen, is het genoeg, te doen gelooven, dat men daartoe de noodige bekwaamheid bezit; de beste arts is veelal de grootste dronkaard en luiaard.
In weerwil van het groot getal zoogenoemde geneesmeesters en derzelver nadeelige praktijken, in weerwil van hun onmatig drinken van brandewijn, bereiken de Payaguas, zoo wel als de wilde natien in het algemeen, een hoogen ouderdom. Ik zag er twee van honderdtwintig jaren, en mij is een geval bekend van eene Negerin, die in haar honderdtachtigste jaar stierf. De Venusziekte is bij hen niet bekend. Eenige sporen daarvan ontmoet men bij de Guaranys, omdat zij meer omgang hebben met de Spanjaarden dan de andere Paraguaysche volken.
Zeer eenvoudig zijn de lijkplegtigheden der Payaguas.

{==66==} {>>pagina-aanduiding<<}
Niet lang verleden begroeven zij nog hunne lijken in eene zittende gestalte, met het hoofd boven den grond, maar met eene groote klok of gebakken aarden pot bedekt. Van de Spanjaards hebben zij geleerd, hen geheel liggende te begraven. Zij zijn gewoon, de grassteden van gras en kruiden te zuiveren, dezelve te vegen, met hutten te bedekken, gelijk aan die zij bewonen, en op het graf van geliefde vrienden eene menigte beschilderde klokken of aarden potten te plaatsen, boven elkander, met de opening omlaag. Nimmer dragen de mannen rouw; die der vrouwen bestaat in een twee of drie dagen beschreijen van haren vader of man; langer duurt hare rouw, indien hij door den vijand gedood is; nacht en dag loopen zij alsdan schreijend rond.
Geenerlei akkerbouw is bij de Payaguas bekend; zij leven alleen van de visscherij. Zij bedienen zich van kanoes of schuitjes, van tien tot twintig voeten lang, wier voor- en achtersteven zeer scherp zijn. Zij roeijen, staande aan den achtersteven; maar als zij visschen met den hengel zitten zij midden in de kanoe, zich met den stroom latende afdrijven. Somtijds slaat de kanoe om, vooral wanneer men groote visschen daar binnen haalt, die veel spartelen. Met verbaasdheid ziet men alsdan deze Indianen, niet verder dan tot aan de borst in het water, hoewel de rivier zes-en-dertig en meer voeten diep is, hunne kanoe besturen even als een wever zijne spoel, binnen de drie minuten het water er uithoozen, en er wederom plaats in nemen, zonder immer hengel, visch, riem, boog, pijlen, noch iets anders te verliezen.

Iets over den oorsprong en het onderscheid der talen.

Welke is de oorsprong der talen? Eene eenigzins ijdele vraag, gelijk zoo vele andere, doch die men met meer of minder vernufts, met meer of minder schranderheids heeft uitgepluisd, en waaruit vernuftiglijk nuttelooze boeken zijn voortgekomen.
J.j. rousseau doet de Noordsche talen uit de dringende behoeften, en de Zuidelijke uit de zachte driften ontstaan; volgens hem heeft het eerste woord in de kou-
{==67==} {>>pagina-aanduiding<<}
de landen moeten zijn: help mij! en in de warme lauden: bemin mij! Het behaagde hem inzonderheid, de vroegste tooneelen van het herderlijke leven der zuidelijke Volken, de verzamelplaatsen der jongelingen en meisjes te plaatsen bij de putten der woestijne, waarheen zij hunne kameelen leidden om te drinken; en het geheele hoofdstuk over de vorming der talen in het Zuiden is een zeer aardig herderslied. Dit belet niet, dat er geene weldoordachte en zeer naauwkeurige denkbeelden voorkomen in het werk, waaraan de Schrijver den zedigen titel heeft gegeven van Proeve over den oorsprong der talen.
Condillac doet de menschen in den aanvang spreken in eene taal van werking, dat is, door enkele gebaren, door eene pantomime; naderhand voegden zij er nevens ongearticuleerde uitroepingen en klanken; op de natuurlijke volgden de kunstmatige teekens, of de teekens volgens afspraak, die door behoeften, de omstandigheden, de waarnemingen, en eindelijk het gebruik, werden vastgesteld.
In eene Verhandeling over het zelfde onderwerp, onlangs in het licht gegeven, ontmoet men den vernuftigen inval, dat het de uitvinder der talen was, die het eerst op het denkbeeld viel, om, bij afwezigheid van een voorwerp, zich den naam te herinneren, die aan hetzelve volgens afspraak, of toevallig, was gegeven, terwijl het voorwerp tegenwoordig was. Na dezen eersten stap viel het niet moeijelijk op te merken, dat de namen dienden ter herinneringe van afwezige voorwerpen, en dat men diensvolgens, door middel van eenen naam of teeken voor ieder onderwerp, zichzelven en anderen het denkbeeld daarvan naar goedvinden zoude herinneren. Slechts had men vervolgens eenen naam aan elk voorwerp te geven; zoo als geschiedde: van hier de talen.
Hetgene men op zijn meest uit alle deze gissingen kan besluiten, is zekerlijk het genoegen niet, uit de ontdekking van eene bewezene waarheid ontstaande; het is slechts het genoegen, uit het opmerken van eene weberedeneerde waarschijnlijkheid voortvloeijende. Vanhie dat de wijze condillac zijn stelfel aangaande de vorming der talen niet als zeker opgeeft: ‘Als ik van eene eerste taal spreek,’ zegt hij, ‘tracht ik niet te beweren, dat de menschen dezelve gemaakt hebben; ik meen alleen, dat zij dezelve hebben kunnen maken.’ Om den oorsprong der talen met zekerheid te weten,

{==68==} {>>pagina-aanduiding<<}
zoude men vooraf den oorsprong der menschen met zekerheid moeten weten.
In wat tijd en op welke plaats heeft het geslacht eenen aanvang genomen, welk zich het menschelijk geslacht noemt? Is het geheel van eenen eersten mensch voortgekomen? Of zijn er verscheiden geslachten geweest, in verschillende oorden des aardbodems geschapen en geplaatst? Waren deze eerste menschen redelooze wilde dieren, hoedanig de meeste stelselmakers ons dezelve vertoonen? Den mensch door zijnen aard en bewerktuiging voor de zamenleving en beschaving schijnende te zijn geschapen, wat verhindert ons te denken, dat de eerste wezens van ons geslacht beschaafd geweest zijn? Waren de mieren en de bijen wild, voordat zij republieken en monarchien stichtten? Wie weet, of de wilde menschen geene ontaarde en verbasterde menschen zijn? Zoude men niet kunnen beweren, dat hunne voorouders menschen waren, die een gezellig leven leidden, even zoo wel als men beweert, dat onze voorouders Wilden waren?
Wanneer men bedenkt, dat onze welbevestigde Geschiedenis niet hooger dan tot drieduizend jaren klimt, en tot drie of vier generatien in eene eeuw, te zamen bedragende niet meer dan honderdtwintig generatien, bevindt men, dat deze oudheid, welke van ons zoo afgelegen schijnt en in de duisternis der vroegere eeuwen zoo diep bedolven, echter niets anders dan de tijd is, in welken onze honderdtwintigste grootvader leefde. En men verwondert zich, hoe weinig de overleveringen stand houden, en hoe spoedig zij onder de menschen verdwijnen!
Wij weten derhalve niet, en zullen, bij het licht der Rede alleen, nimmer weten, hoe de menschen op de aarde ontstaan zijn, en in welk eenen trap van op zichzelve leven of van beschaafdheid zij aldaar geplaatst werden.
Niet beter kunnen wij weten, hoe de talen onder de menschen geformeerd werden; niet vreemd was vandaar de gedachte van dezen en genen wijsgeer, dat de menschen nimmer onder elkander eene vastgestelde taal zouden gehad hebben, indien God hun dezelve niet onmiddellijk had gegeven.
Wij denken, en wij zijn verzekerd dat wij denken; dit is eene daadzaak, waarvan wij bewustheid hebben; maar wie heeft ooit, en wie zal immer kunnen verklaren, hoe

{==69==} {>>pagina-aanduiding<<}
wij denken? Want te zeggen, dat onze gedachten door onze gewaarwordingen in ons ontstaan, is niet genoeg; dit is klaarblijkelijk: maar dit is slechts zoo veel, als de aanleidende oorzaak onzer gedachten aan te wijzen; want waar is de werkende oorzaak? Welk is het werkende wezen, hetwelk onze gewaarwordingen tot gedachten maakt, of onze gedachten ter gelegenheid onzer gewaarwordingen voortbrengt? Dit is hetgene niemand, hij sta dan in het gevoelen van de onstoffelijkheid of van de stoffelijkheid der ziele, duidelijk kan verklaren (*). Leibnitz, met zijne voorafbepaalde overeenstemming (harmonia praestabilita), mallebranche met zijne gelegenheidsoorzaken (causae occasionales), zullen er niet beter in slagen dan derzelver voorgangers met hunne dierlijke geesten (spiritus animales).
Daarenboven spreken wij; dit is eene daadzaak, en onze woorden zijn de afbeelding onzer gedachten; maar op hoedanig eene wijze zijn deze betrekkingen tusschen de gedachten en derzelver verbeeldende teekens vastgesteld? Waarom heeft men dit woord liever dan een ander verkozen, om zulk of zulk een denkbeeld uit te drukken? Onmogelijk kan van deze keuze reden worden gegeven, dan alleen met opzigt tot een klein getal woorden, die tot een zeker punt door derzelver klank nabootsen, en die daarom onomatopee genoemd worden; van dien aard zijn koekoek, kievit en andere.
Is er eene oorspronkelijke taal geweest? en welke was die taal? In weerwil van het vertelseltje, door herodotus verhaald, rakende den Egyptischen Koning, die in eenen toren twee kleine kinderen deed opvoeden, welke

{==70==} {>>pagina-aanduiding<<}
met geen mensch spraken, en die, twee jaren ond zijnde, op zekeren dag begonnen te roepen: beccos! beccos! (een Phrygisch woord, hetwelk brood beteekent) zal niemand gelooven, dat wij Phrygisch zouden spreken, indien wij die taal niet van onze Minnen leerden.
‘Even weinig,’ zegt voltaire, ‘is er eene oorspronkelijke taal geweest, als er een oorspronkelijke eikenboom of oorspronkelijk gras geweest is.’ Misschien had hij gelijk; maar het verstandigste is, niets vast te stellen.
Voormaals hielden de Geleerden zich met het onderzoek onledig, welke de oorspronkelijke taal geweest zij; men twijfelt, of zij die wel gevonden hebben, en het is waarschijnlijk, dat men met soortgelijke nasporingen zich niet meer zal bemoeijen.
Indien het niet bekend is, hoe de talen ontstaan zijn, even min zal men reden geven van de oneindige verscheidenheid, die tusschen dezelve wordt opgemerkt, en van de veranderingen, die in dezelfde taal worden waargenomen, in niet wijd van elkander afgelegene tijdperken. Waarom spreken niet alle menschen dezelfde taal? Vanwaar die verbazende verscheidenheid van spraakbuigingen, tongvallen, verwarde klanken, over den aardbodem verspreid? Van waar komt het, dat, op zulke korte afstanden, de menschen, door eenen zeeboezem, door eene bergketen van elkander gescheiden, en zonder dat er dikmaals tusschen hen eene natuurlijke grensscheiding plaats hebbe, door middel der tale onderling geene gemeenschap kunnen houden?
Nog meer: waarom verstaan de nakomelingen de taal niet meer, welke hunne voorouders gesproken hebben? en zulks wel, zonder dat men tot eene zeer hooge oudheid behoeve op te klimmen. Het Latijn van virgilius verschilt van dat van lucretius en catullus; en nog meer verschilt het Latijn der twee laatstgenoemde Dichteren van het Latijn van ennius (*).

{==71==} {>>pagina-aanduiding<<}

In de negende eeuw was de Fransche taal nog niet aanwezig: langzaam is zij voortgekomen; merkbaar zijn evenwel hare afwisselingen. Reeds bevond moulinet, dat de Roman van de Roos noodig had om vertaald te worden; eveneens dacht marot over het Fransch van villon, die evenwel nog geene eeuw vóór hem geleefd had. Onze hedendaagsche mannen en vrouwen, die niet gestudeerd zijn, verstaan amyot en montagne gebrekkig, en kunnen hen naauwelijks lezen. Vigénere heeft het Fransch van villehardouin in het Fransch vertaald, en vigénere zoude in onze dagen naauwelijks verstaan worden (*). Met dit alles verstaat elk onzer zeer wel de taal zijns vaders, die wederom met zijnen vader heeft gesproken. Vanwaar komt het dan, dat, ondanks deze onafgebrokene overlevering, onze taal bijkans niets van de taal onzer voorvaderen heeft behouden? Vanwaar is deze zoo onmerkbare verandering in haren voortgang ontstaan, zoo in het oog loopende, wanneer de twee uitersten bij elkander geplaatst worden?
Vragen zijn deze, waarmede de Geleerden zich onledig houden, en omtrent welke zij geene voldoende oplossing geven.
Beter ware het geweest, zich onkundig te houden, dan te wanen dat men iets weet en tevens ongerijmd is.
Bij voorbeeld: een Geleerde van het einde der zestiende eeuw, de President fauchet, vindt geene zwarigheid in het verklaren van het wederzijdsche onderscheid der talen; zie hier zijne oplossing: ‘God wilde ons hierdoor beletten, dat wij al te geleerd zouden worden. Want (gaat hij voort) indien er, gelijk de Rede aan alle menschen gemeen is, slechts ééne taal geweest ware, zouden wij te veel van de verborgenheden der natuur behouden hebben, zoo wel door de overleveringen onzer vaderen, als door de gemakkelijke gemeenschap door de geheele wereld; en de tijd, welken wij besteden om de taal te leeren, zoude besteed zijn geworden aan de wetenschap

{==72==} {>>pagina-aanduiding<<}
der dingen, welke wij trachten te kennen.’ - Aldus redeneerde, te Parijs, in den jare 1580, een President van de Muntkamer, een der geleerdste en beste koppen van zijnen tijd.

Brief van eenen vader aan zijnen zoon.

Een wenk voor ouders.

Het vaderlijk gezag wordt thans zoo zeer in de waagschaal gesteld, zoo kleine hulp ontmoet het in de kedendaagsche zoo openbare als bijzondere opvoeding, dat het bezwaarlijk te voorzien is, waar de onondergeschiktheid der kinderen zal eindigen, en tot hoe verre de wanorde in de huisgezinnen kan doordringen, met behulp van de ongodsdienstige en verwoestende beginselen, welke de zamenleving ontrust hebben. Men mag zeggen, dat de Vaders zelve de eerste begunstigers dezer omkeeringe zijn, en dat zij over het algemeen heden ten dage eene zwakheid en zorgeloosheid bezitten, die der natuurlijke geneigdheid hunner kinderen tot wederspannigheid en onafhankelijkheid verwonderlijk wel in de hand werkt. Zeer opmerkelijk is het, hoe voorzigtig men heden ten dage te werk gaat, om eenen kleinen deugniet tot zijnen pligt te doen terugkeeren; men moet lagchen, wanneer men hoort, op welk een suikerzoeten en beschaafden toon hem wordt onder het oog gebragt, dat hij eenen misslag of eene zotternij begaan heeft. Ik ken eenen Vader, die nimmer op zijnen Zoon durft knorren, en tot zijne vrienden zegt: ‘Gij moest mijnen Zoon raden, wijzer en omzigtiger te zijn.’ Ligt begrijpt men, dat de raad van vrienden niet baat, en een bedorven kind niet kan te regt brengen, dat achter het geheim van 's Vaders dwaze zwakheid is, en alle de voordeelen, welke dezelve hem verschaft, ten zijnen nutte weet aan te wenden. Wij zullen hier het uittreksel van eenen Brief inlasschen, aan eenen Jongeling geschreven door een ongelukkigen Vader, te laat overtuigd van de verwijten, welke hij zichzelven te doen had, en wien geen ander redmiddel dan dat van het belagchelijke was overgebleven, toen hij een geheel miskend gezag niet meer kon te baat nemen.

{==73==} {>>pagina-aanduiding<<}

‘Duidelijk zie ik het, mijn waarde Zoon! ik moet mij geluk wenschen met u het licht te hebben doen aanschouwen. Volgens de gewone wetten der zamenlevinge zoude het kunnen schijnen, dat gij mij eerbied en onderwerping schuldig zijt; maar alles is veranderd, en het is nu mijne zaak, u te eerbiedigen en u nederig onderdanig te zijn. Gij zijt, dit blijkt klaar, opgevoed in de bewondering van het stelsel der Volmaakbaarheid, zijnde van eene hedendaagsche vinding; maar wat zeg ik? de Volmaakbaarheid is geen stelsel. Niets is waarachtiger, dan deze gesteldheid der menschelijke nature, dat zij tot de volmaaktheid kan komen. Gij bezit het voorregt boven mij, dat gij een geslacht ouder zijt; diensvolgens zijt gij veel voortreffelijker dan uw Vader, gelijk uwe kinders voortreffelijker zullen zijn dan gij, en zoo vervolgens. Het is duidelijk, bij voorbeeld, dat gij veel wijzer en meer verlicht zijt dan ik, indien men moge oordeelen uit den beslissenden toon, op welken gij over alles spreekt, zonder u te bedenken, en zonder ooit te vreezen dat gij ongelijk hebt; terwijl ik eene belagchelijke achterhoudendheid en beschroomdheid bezit, en er ontelbare dingen zijn, over welke ik geenerlei oordeel durve vellen, uit vrees van kwalijk te zullen oordeelen en mijne zwakheid en onkunde verraden. Hierom moet ik mij niet verwonderen en beklagen over de versmadende wijze, op welke gij bij duizend gelegenheden mij behandelt, als hebbende die manier haren grondslag in uwe meerdere voortreffelijkheid. Intusschen moet ik op geringe verpligtingen, welke gij aan mij hebt, mij iets laten voorstaan, en kunt gij niet nalaten te bekennen, dat ik eenig regt op uwe dankbaarheid heb. Uwe opvoeding heb ik aan vreemde handen vertrouwd, aan onderwijzers, die u op den goeden weg gebragt, en van u gemaakt hebben hetgene gij zijt, door middel van wijsgeerige beginselen, welke zij u al vroeg hebben ingeprent. Tot mijne schande beken ik, indien ik zelf voor uwe opvoeding had gezorgd, en indien ik uwe
letteroefeningen had kunnen regelen, gij de tegenwoordige hoogte van vordering en volmaaktheid niet zoudt bereikt hebben, en ik niet zoude hebben kunnen nalaten, de Gothische beginsels aan u over te leveren, welke ik van uwen Grootvader had ontvangen. Gelukkig zijt gij daaryoor bewaard gebleven, door mijne voorzorge om mij daaromtrent blindelings op anderen te verlaten. Thans ben ik daarvoor rijkelijk schadeloos gesteld, en zie u toegerust met eene menigte ta-
{==74==} {>>pagina-aanduiding<<}
lenten en hoedanigheden, die zoo wel uwe familie gelukkig maken, als zij haar tot roem verstrekken. Ga voort, mijn Zoon! en blijf niet staan op den weg der volmaaktheid, op welken gij u bevindt. Naar ik hoor hebt gij reeds een boek laten drukken; gij hebt het mij niet laten zien, en ik bedank u, dat gij mijne kundigheden en mijn oordeel mistrouwd hebt. Alleenlijk weet ik, dat men, in verscheiden Maandwerken, met u den spot heeft gedreven; maar het is bekend, dat de Maandwerken de geesels der Litteratuur zijn, en dat zij een kwaadaardig vermaak scheppen in het ontmoedigen van opkomende talenten. Laat daarom den moed niet zakken; ga voort met schrijven. Draag zorg om in uwe schriften alles te vermijden, hetgene naar gezond verstand riekt; het gezond verstand is de dood der volmaakbaarheid; aan het gezond verstand het oor leenende, vordert men nimmer; dwaasselijk blijft men altijd op dezelfde hoogte. Met het vernuft alleen kan men op zijnen weg vorderen. Maar het vernuft is niet eenerlei, gelijk de takkebossen niet eenerlei zijn. Het vernuft van vroegere dagen was eene soort van vernuftige Rede, volgens eene bekende bepaling; heden ten dage, integendeel, moet het niets anders dan eene vernuftige Dwaasheid zijn. Geen vernuft is er, overal daar men iets van dat grove gezond verstand ontmoet, hetwelk onder het bereik der gemeenste lieden valt. Hetgene waarlijk vernuftig mag heeten, is in het wilde te redeneren,
zonder zich aan eenige regels van Redeneerkunde te onderwerpen, en in zijne redekavelingen allerlei soort van geregelden en methodischen loop te vermijden, die tot ernstige gevolgtrekkingen zoude kunnen leiden. Vernuftig te zijn heet het, met woorden te spelen, en uit deze woordspelingen die dubbelzinnige spreekmanieren te doen voortkomen, de dus genoemde Calembourgs uitmakende. Ik weet dat gij daarin reeds uitmunt, en meermalen was ik in de gelegenheid om uwe verdienste in dit slag op te merken. Daarenboven heeft men mij gezegd, dat gij een vaudeville hebt gemaakt, hetwelk van het begin tot aan het einde van vernuft krielt; maar men heeft mij ook gezegd, dat gij genoodzaakt waart geweest, tot dit fraaije werk drie of vier vrienden in den arm te nemen, die met hun vernuft en hunne kundigheden u geholpen hebben. Maar ik moet u zeggen, dat ik om deze tehulproeping een weinig boos op u ben, als welke mijne achting voor u eenigzins doet dalen. Wel hoe! hadt gij dan geen ver-
{==75==} {>>pagina-aanduiding<<}
nufts genoeg om alléén een liedje te maken? Moest men dan met zijn vieren aan het werk gaan om gezangen te maken, terwijl één alleen genoegzaam in staat was tot het vervaardigen van meer dan een meesterstuk, welke ons bekend zijn? Merk op, mijn Zoon! vele zotternijen zijn er uit de vereenigde pennen van fraaije vernuften voortgekomen; de mannen, die gezamenlijk schrijven en overleggen, hebben niet altijd groote eer behaald met hunne schriften en overleggingen; en ik geloof dat er iets kwaads steekt in het gemeenschappelijk maken van straatliedjes, zoo wel als in het verzamelen van eene oproerige menigte menschen om wetten te maken. Maar ik beroep mij op u en op uwe vrienden: ik denk niet dat gij uwe eeuw zoudt in de waagschaal willen stellen en doen achteruitgaan, in plaats van haar met reuzenstappen voorwaarts te doen treden.
Maar hetgene u vooral in mijne oogen zeer aanprijzenswaardig maakt, en meer waardig is dan een straatliedje, indien zulks mogelijk zij, is de sterke, en wel zeer sterke geest, welken gij uit Parijs hebt medegebragt. Ik bewonder de sterkte, met welke gij met den Godsdienst uwer Vaderen den spot drijft, de kloekheid van vernuft en karakter, met welke gij u boven een Geloof verheft, hetwelk beleden werd door de grootste mannen der schoonste eeuw, op welke het menschelijk verstand kan roemen; ik verwonder mij, hoe een man van twintig jaren hun reeds zoo verre boven het hoofd is gewassen, en ontdekt heeft, dat deze groote mannen niets anders waren dan oude wijven, dweepers, goede luidjes, die zich boven de vooroordeelen hunner eeuwe niet hebben weten te verheffen; maar gij alleen hebt ongetwijfeld dit niet ontdekt, en het is klaar, dat gij gevoed zijt door het lezen van die groote vernuften, die de pogingen van het Ongeloof voorbereid en gemakkelijk gemaakt hebben. Verder spijt het mij, dat gij in dezen niet de eer der uitvindinge geniet, en dat gij niets anders doet, dan de wijsgeerige spotternijen der voorgaande eeuwe herhalen. Maar met dat alles hebt gij in allen gevalle hier eenige verdienste: want er zijn toch altijd luiden, welke deze spotternijen en derzelver uitvinders verachten, en die de stoutheid hebben om op dezelve te antwoorden. Het staat in allen gevalle zeer fraai, op uwen ouderdom, niets te gelooven. Zeer schrander overleid en heilzaam is het inzonderheid, zijn best te doen om die godsdienstige denkbeelden in minachting te brengen, die de volken aan hunne pligten verbonden, en de rust en

{==76==} {>>pagina-aanduiding<<}
veiligheid der landen verzekerden. Veel vernuftiger en heilzamer is het, hen bekend te maken met het denkbeeld van vernietiging, die hen in den rang der dieren plaatst, en hun het regt geeft, eveneens als zij te handelen. Wat u aangaat, mijn Zoon! indien gij dat regt ten uwen opzigte op de volkomenste wijze doet gelden, zal het mij aangenaam zijn te bedenken, dat, bij mangel aan geluk, ongetwijfeld zeer groote roem vandaar op mij zal nederdalen.’

De gezondheid.

Eene Allegorie.

(Uit het Engelsch van Dr. cotton.)

Men wil, dat de Gezondheid eene Dochter is der Matigheid, in de Gouden Eeuw geboren. Eenigen zijn van gevoelen, dat zij, van de mannelijke zijde, van Ligchaamsarbeid afstamde. Doch, naar het beste licht, 't geen ik heb kunnen bekomen in eene zaak van die hooge oudheid en met zoo veel duisternis omgeven, kan ik niet nalaten te denken, dat deze opgave der herkomste niet zeer te vertrouwen, of liever valsch is. Er doet zich alle reden op om vast te stellen, dat Matigheid eigenlijk niet hare Moeder, maar hare Minne was, en het opzigt had over hare opvoeding, en naderhand bij haar een hoogeren post bekleedde.
Dan, welk eene duisterheid er ook moge hangen over Gezondheids afkomst, komen alle oude bescheiden daarin overeen, dat hare geboorte met groote pracht gevierd werd: want de Bevalligheden kwamen haar in persoon bezoeken, en elk dezer wilde haar voor Dochter erkennen. Deze schoone Jongedochter was, hoewel zij alle volmaaktheden bezat, er niet op gesteld om op openbare plaatsen te verschijnen. Zij schiep het grootste vermaak in velden en bosschen te bewonen, waar flora haar met de fraaiste bloemen versierde; diana nam haar dikwijls met zich op de jagt.
Eene Nimf, die meer dan menschelijke schoonheid en alle bekoorlijkheden in de hoogste mate bezat, was geregtigd om een Troon te beklimmen; en leed het niet lange, of haar werd, door de algemeene Volksstem, de

{==77==} {>>pagina-aanduiding<<}
schepter in handen gegeven. Hare Regering duurde lang, was voorspoedig, en hare Onderdanen leefden hoogst gelukkig. Niets anders ook stond te wachten van eene Koninginne, die haar Rijksbestuur grondvestte op de onfaalbare wetten der Nature, welke even verbindend waren voor Haar als voor haar Volk; en kon het Koninklijk gezag haar nimmer ontslaan van het heilig houden en opvolgen dier oorspronkelijke voorschriften.
Deugd was de eerste Staatsdienaresse dier Monarchinne, en had op haar een overmeesterenden invloed. Behalve deze bevond zich gestadig bij de Koningin Vrolijkheid; doorgaans was zij in 't groen gekleed, had een bevallig voorkomen, en een aardige grimlach speelde op haar vergenoegd gelaat. Vele andere Maagden bevonden zich in den stoet der Gezondheid; als daar was Onschuld, in 't wit gedost, met een bevalligen blos op 't gelaat. Zij had menigmaal op hare zijde Voorzigtigheid, wie de bezorgdheid ten ooge uitzag, terwijl zij hare treden met alle voorzorge deed. Zij was eene Gezellinne, die meer strengheids dan zachtheids in hare gelaatstrekken vertoonde. - Dan ook deed zich eene allerschoonste Hosgezellinne voor, die meestal der Onschuld op zijde ging, zeer zeldzaam zich van haar afscheidende; Vrede was haar naam: eene hoogstbeminnelijke helderheid en bedaardheid straalde uit haar oog, en zette aan haar gelaat eene onbeschrijflijke zachtheid bij; geheel engelachtig was haar verrukkend voorkomen. Hoewel zij hoogst bewonderd wierd door de toekijkende menigte, scheen zij echter haar geluk niet te ontleenen van derzelver toejuiching en aanbidding. - Men wil, dat deze, hoezeer gesteld om ten Hove der Gezondheid te verkeeren, zich zeldzaam vertoonde in de Hoven en Paleizen van andere Monarchen: voor reden hiervan gaf men op, hare onafscheidbare verbindtenis met de in 't zuiver wit gedoste Onschuld.
Ongestoord bleef de vreugd en het genoegen dezes Hofgezins niet. Eerlang stond er eene magtige Vijandin tegen de Gezondheid op. Weelde, een volstrekten en aldwingenden schepter zwaaijende, verklaarde den Oorlog aan Gezondheid. Hare Legerbende bestond grootendeels uit Aziatisch Krijgsvolk, en was zeer talrijk. De heermagt van eenen xerxes, van eenen alexander, in de geschiedenis der Wereldvermeesteraren zoo berucht, kwam er niet bij in vergelijking.

{==78==} {>>pagina-aanduiding<<}

Dan, ondanks dat aantal, ondanks die magt, zou de Gezondheid nooit te ondergebragt zijn, indien hare Onderdanen het oor niet geleend hadden aan vredesvoorslagen van den vijand, welke den weg baanden tot ontbinding van het gelukkig Rijksbewind der Gezondheid.
Buitensporigheid bragt de krijgsmagt der Weelde te velde, en voerde het bevel over de voorhoede; Ziekte en Pijn waren in het midden geplaatst; Armoede en Trotschheid hadden het bevel over de beide vleugels; Berouw en Dood maakten de achterhoede uit.
Gezondheid stond aan de spits harer eigene bende; zij werd onderschraagd en geholpen door twee beroemde Amazonen, Kloek Beraad en Voorzigtigheid. Laatstgemelde voerde hare benden aan met zulk een wijs beleid, dat dezelve ondoordringbaar waren voor den vijand. De helmen en gemaliede kolders waren zoo stevig, dat alle de pijlen des vijands daarop, zonder te beschadigen, afschampten. Ook liep het Leger der Gezondheid geen gevaar van verrast te worden door een schielijk omtrekken: want de Voorzigtigheid had allerwegen wachttorens doen oprigten, van welke alle de bewegingen der vijanden konden gadegeslagen worden.
De strijd duurde lang, en de uitslag stond twijfelachtig, tot dat de vijand, geen kans ziende om gelukkig te slagen door het voortzetten der openbare vijandelijkheden, de toevlugt nam tot eene krijgslist.
De Weelde vaardigde Vermaak af als hare Gezante, om den zoen te treffen tusschen de strijdende partijen. Deze hoogstlistige beleester wist zich dermate in de gunst van de Onderdanen der Gezondheid in te dringen, en de zaden van teonvredenheid in hunne harten te zaaijen, dat zij langzamerhand werden overgehaald door hare vleijerijen en treken. In 't eerst begonnen zij te morren wegens de streng- en stiptheid der wetten hunner Koninginne; voorts verminderde hunne gehechtheid en trouwe, tot dat zij in 't einde openlijk opstonden en tot de Weelde overliepen.
Gezondheid, in dezer voege door hare Vijandin overwonnen, of liever laaghartig verlaten door de verraderij harer eigene Onderdanen, verliet deze Aarde, en werd, ten Hemel opgestegen, in den rang der Godinnen geplaatst. Van daar blijft zij nog hare weldaden uitstorten op de weinige uitgelezenen, die wijsselijk hun le-
{==79==} {>>pagina-aanduiding<<}
ven regelen volgens hare gulden voorschriften, en geene gemeenschap altoos houden met de Weelde, os die van dezen snooden en verderfelijken aanhang zijn.

De bevallige landmans dochter.

(Vervolg en slot van bl. 39.)

De Landman fallow had, bij het gelukkig slagen in zijne beroepsbezigheden, zoodanige denkbeelden ingezogen, als niet zelden bij zulk eene gelegenheid in den geest der niet alles doordenkenden opwellen. Een aanwas van eigendom baarde een aanwas van hoogmoed. Ten zelfden tijde zich verheffende op de bevallig- en begaafdheden zijner geliefde lucinde, koesterde hij de hope, dat hij haar zou uithuwelijken aan een aanzienlijk Heer; 't welk hem en zijne Familie zou opheffen uit de onbekendheid, waarin dezelve tot nog toe geleefd had. - Zijne Vrouw, met denzelfden geest des hoogmoeds als haar Echtgenoot bezield, dewijl hij haar dikwijls sprak van zijne uitzigten in dit stuk, wilde desgelijks niet hooren dan van een Heer, als den aanstaanden Man harer geliefde Dochter. Menig een uur hadden Vader en Moeder, als de Landman zijn avondpijpje rookte, besteed met beschouwingen in de toekomst, en voor elkander tafereelen van dat geluk en die verheffing opgehangen. Zij beschouwden bij opklimming hun nu nederig en onbekend geslacht tot hooger en hooger eereposten verheven, en vermaakten zich bij vervroeging over dat heil.
De verlossing, door orlando te wege gebragt, werd door Vader en Moeder hartelijk erkend; dewijl, zonder diens gelukkige tusschenkomst, de denkbeeldige grootheid harer lucinde te eenemaal zou zijn verijdeld geweest. Doch, wanneer deze, vrijmoediger geworden door de herhaalde dankbetuigingen, van verre te verstaan gaf, dat het in der Ouderen magt stond, om hun gevoel voor den dienst, hun bewezen, op eene wijze, hem veel aangenamer, te erkennen, terwijl hij intusschen een oog vol teederheid op lucinde sloeg, betoonden de Ouders eene blijkbare ongerustheid, en eene verbiedende koelheid was kennelijk op beider gelaat te lezen; zoo dat orlando zich genoodzaakt vond te vertrekken, zonder eenig voldoenend antwoord te dezen aanziene bekomen te hebben. - Deze afwijzing was echter, over het geheel, hem van geen ondienst: want de belangstelling, welke bij de Ouders ontbrak, werd door de Dochter vergoed. Het gevoel der verpligtinge, waaronder zij aan hem

{==80==} {>>pagina-aanduiding<<}
lag, werkte op haar hart, op eene veel krachtdadiger wijze, dan op dat van Vader of Moeder: de vatbaarheid daarvoor, reeds door zijne verdiensten ingeplant, groeide aan, en rijpte tot liefde.
Zints dit gevoel het hart van lucinde vermeesterde, begon zij zich min achterhoudend ten opzigte van orlando te gedragen. Zij ontmoette hem, zoo dikwijls zij het doen kon zonder door hare Ouders ontdekt te worden, in een afgelegen boschje, aan den versten buitenkant des Dorps. Zij ontving nu en dan een klein geschenk van hem, en luisterde naar zijne liefdesverklaringen. Een gedrag, zoo geheel en al zonder behoedzaamheid, was in lucinde te wraken: zij zou daardoor ligtelijk een slagtosfer hebben kunnen worden van 't geen zij zoo onlangs gelukkig ontkomen was. Maar orlando bezat, ten haren gelukke, ondanks de loszinnigheid der jeugd, een diep gevoel van eer. Eene zuivere en eerbare liefde was wederzijds de uitslag dier herhaalde ontmoetingen.
Om tot den Heer thomas harle weder te keeren. Een denkbeeld, eenmaal geworteld in een boos hart, wordt zeldzaam uitgerooid, maar te meermalen gekoesterd, tot het vervulling erlange. Dit was het geval van den Heer harle. Eens botgevierd hebbende aan eene ongeoorlofde drift tot lucinde, was hij niet in staat dezelve te onderdrukken. Tijd en afwezigheid, in stede van zijne hestig ontstoken drift te doen bekoelen, hadden die vlam aangeblazen. Het ouderlijk huis, werwaarts zij geweken en waarin zij geborgen was, niet verre van zijn Landgoed afgelegen zijnde, kreeg hij van tijd tot tijd kennis van 't geen er in het Dorp omging. Zooras hij iets te weten kwam van lucinde's genegenheid tot orlando, alsmede van de herhaalde zamenkomsten dier Gelieven, besloot hij, haar in zijn geweld te krijgen, en zich op hem te wreken. - Met dit denkbeeld vervuld, keerde hij in stilte naar Harle-Hall terugge, en pleegde raad met een' zijner knechts, die hem meermalen in minnarijen had ten dienste gestaan, over de wijze, om aan liefdedrift en wraakzucht beide te voldoen. Men kwam overeen, dat deze met drie of vier anderen, op wier getrouwen dienst hij staat kon maken, de Gelieven zouden overvallen, ten tijde van eene dier gestolene zamenkomsten. Terwijl eenigen lucinde zouden wegvoeren naar eene niet wijd afgelegene boerenwoning, waar de Heer harle haar zou afwachten, moesten de anderen orlando naar eene naburige stad brengen, en daar eenigen tijd houden, onder voorwendsel dat zij hem om eene schuldvordering daar bragten.
De nacht na deze beraadslaging was de nacht der volvoering. De maan scheen flaauw door het geboomte, en vormde eene schaduw, overeenkomstig met de hoop en vrees der

{==81==} {>>pagina-aanduiding<<}
Gelieven. Diepe stilte heerschte in het boschje; alleen werd dezelve afgebroken door het zacht gefluister van het minnend paar, zittende onder de uitgebreide takken eens ouden eikenbooms, getuige van de wederzijdsche liefdesverklaringen. - Te midden hiervan vonden zij zich overvallen en aangegrepen. De verschrikte lucinde werd naar het verblijf van den belager harer eere weggevoerd, en orlando een andere weg heen gebragt, dewijl zijn moed en sterkte tegen de overmagt niet bestand waren.
Toen het laat in den avond werd, begon lucinde's uitblijven ongerustheid te baren; en wanneer zij niet wedergekeerd was op het gewone uur dat het Huisgezin ter ruste ging, werd er naar haar gezocht tot in den morgenstond. De Landman fallow, weder huiswaarts keerende door het boschje, waar zijne Dochter en haar Minnaar zulk eene stoornis in de anders gelukkige uren ondervonden hadden, zag een lint op den grond liggen, 't geen hij zich herinnerde dat lucinde's boezem den voorgaanden dag versierde. Deze ontdekking vermeerderde zijne reeds opgevatte ongunstige vermoedens. Welhaast een zijner buren ontmoetende, verhaalde deze, dat hij, gister avond later dan gewoonlijk naar huis keerende, het gillen eener vrouwestem hoorde, 't welk voortkwam uit een veld, westwaarts van het boschje, niet verre van een huis, bewoond door een persoon, die onlangs bij den Heere harle gediend had.
Zoo ras de Landman fallow dien naam hoorde, schoot hem de aanslag te binnen, door dezen onlangs op de eer zijner Dochter gemaakt, en hij twijfelde geen oogenblik, of lucinde's afwezen was het gevolg eener nieuwe poging van den Baronet. Door dit denkbeeld in vuur en vlam ontstoken, zette hij zich aan 't hoofd van zijn eigen mannelijk gezin, en van zoo vele geburen, als hij op dat oogenblik in zijne belangen kon overhalen; enmet deze niet geringe menigte nam hij den weg naar het verdachte Landgoed.
De mannen, uitgezonden om lucinde weg te voeren, hadden hunnen hatelijken last met zoo veel vaardigheids en trouwe volbragt, dat zij hunnen Meester in 't bezit stelden van zijne prooi, bijkans zoo schielijk als hij gereed was om die te ontvangen. Maar, ten bestemden huize gebragt, was lucinde dermate afgemat en uitgeput van krachten door het schreeuwen en tegenspartelen, dat de Heer harle het noodig oordeelde, haar aan de zorge van de vrouw des huizes aan te bevelen, en zich uit haar oog te houden, tot dat zij van dien schrik en ontsteltenisse meer bekomen zou zijn.
Deze vrouw, schoon overgegeven aan den dienst van haren Heer, en ten allen tijde gereed, om den weldoener van haren man, in gevallen van dien aard, te helpen, kon niet nalaten sterk getroffen en bewogen te zijn over de

{==82==} {>>pagina-aanduiding<<}
schoonheid en den angst van lucinde. - De vraag, hoe zij zou wenschen dat een ander zou handelen, indien hare Dochter zich in eene dergelijke omstandigheid bevond, rees op in haren geest, en deed eene volkomene werking. Zij besloot terstond dien gulden regel te volgen, en het overweldigde Landmeisje aan hare Ouders terug te bezorgen, indien zij het doen kon, zonder te veel gevaars te loopen van de wraakneming des Baronets. Zij haalde dien Heer over, om eenige weinige uren rust te nemen, belovende, dat zij, in dien tusschentijd, lucinde zou voorbereiden om hem te zien en te spreken, nadat hij zou ontwaakt zijn. Hij volgde dien raad, na bevolen te hebben, dat zijn rijtuig, met het aanbreken van den dag, voor de deur zou wezen, om lucinde naar eene veiliger plaats weg te voeren.
Zoo stonden de zaken daar, toen de Landman fallow en die hem vergezelden, nadere kundschap gekregen hebbende van haar verblijf, de boerenwoning naderden. Hij kwam in volle drift, en met het vast besluit om de deur op te breken, indien hij geen gereeden toegang verwierf. - De Baronet ontving het berigt van de aannaderende manschap niet, of hij sprong, in volle bewustheid van de slechtheid zijns gedrags, ten bedde uit, en wierp zich in zijn rijtuig, 't geen gelukkig voor de deur kwam. Zoo groot was zijn schrik, dat hij henen ging, zonder zelfs eenige poging aan te wenden, om het voorwerp van zijnen aanslag mede te nemen, of eenige zorg te dragen voor de veiligheid zijner medestanderen in dit bedrijf. Zij oordeelden het raadzaamst en veiligst, het voorbeeld van hunnen Heer te volgen; zij namen, alsmede de bewoner der Landhoeve, de vlugt.
Wanneer fallow, bij de deur komende, geen tegenstand altoos ontmoette, trad hij voort tot in eene binnenkamer, waar hij zijne Dochter aantrof, liggende op een bedde, en zwemmende in tranen. De vrouw des huizes zat bij haar. Terstond volgde eene ontwikkeling van het voorgevallene. De vrouw trachtte zich te verontschuldigen, zeggende, dat zij voorgenomen had, hem kennis van het gebeurde te geven, zoo ras zij het met veiligheid kon doen. De Landman, na een aantal vervloekingen over den Baronet en alle zijne deelgenooten in dit bedrijf uitgeboezemd te hebben, nam lucinde mede, en bragt haar in de armen van hare diepbedroefde Moeder.
Gedurende alle deze bedrijven was orlando, door het aantal overmand, naar eene niet wijd afgelegene stad gevoerd, waar hij, volgens de bestelling van den Heere harle, moest in hechtenis genomen en gehouden worden, tot dat lucinde kon weggevoerd zijn buiten het bereik van diens of haars Vaders kennisneming. En, daar het beraamd was, dat zulks binnen twee dagen kon geschieden, moest hij alsdan op vrije voeten gesteld worden, met eene verschooningvraging,

{==83==} {>>pagina-aanduiding<<}
dat het gevangen zetten uit een misslag ontstaan was. - Uit hoofde van toevallige hindernissen onder weg was de zon reeds op, eer zij de herberg bereikten, waarin zij gelast waren, orlando, voor eenigen tijd, gevangen te houden. Dit alles geschiedde door tusschenwerking eens persoons te dier stede, door den Baronet omgekocht. Bij dit uitgekozen verblijf zijnde, kwam een Heer te paard aanrijden, die onmiddellijk orlando kende, en de reden onderzocht, waarom hij zich in dien staat bevond. De geleiders gaven onbeschaamd te kennen, dat zij hem om schuld gevangen genomen hadden. Orlando ontekende zulks. En daar die Heer genegen scheen, om aangaande dit stuk naauwkeuriger onderzoek te doen dan het kon verdragen, voelden zij zich terstond aangegrepen van een dergelijken schrik als hun Heer ondervonden had, en zij oordeelden het raadzaamst, eene verhaastte vlugt te nemen.
De Persoon, die door orlando's gelukstar zoo regt tijdig te zijner verlossing opdaagde, was de Heer gerard pomeroy, die in deze streken uitgebreide landgoederen bezat. Eene der landhoeven was verhuurd aan orlando's Vader, en, uit achting voor dezen man, had de Heer pomeroy wel over den doop van orlando willen staan. Hierdoor aangedreven, deed hij met deelneming onderzoek naar alles, wat aanleiding gaf tot deze vreemde gebeurtenis. Deswege, zonder eenige achterhouding, door orlando onderrigt, verzekerde hij dezen van zijnen onmiddellijken bijstand, om hem alle vergoeding, welke in zijn vermogen stond, te bezorgen. Zoo ras orlando eenige verfrissching genomen had, bezorgde pomeroy voor hem een paard, en reed met hem naar het huis zijns Vaders.
Naardemaal de jonge knapen op het land wel eens een nacht over uitblijven, had zijne afwezigheid geene onrust verwekt. Dan, zijn Vader was niet onderrigt van de mishandeling, zijnen Zoon aangedaan, of hij boezemde de verschrikkelijkste vervloekingen uit over den Heere harle. - Eene beraadslaging over de stappen, die genomen moesten worden om zulk eene mishandeling te straffen, werd onmiddellijk gehouden. Doch, 't geen voor orlando van oneindig meer aanbelangs was, de Baronet, diens gezindheid tot en gehechtheid aan lucinde vernomen hebbende, vergezelde hem gaarne naar het huis van den Landman fallow, om, indien mogelijk, dezen te bewegen tot het Huwelijk van diens Dochter met orlando.
Bij hunne komst aldaar vonden zij lucinde, tot onuitsprekelijke vreugde van orlando, niet alleen aan hare Ouders wedergegeven, maar zoo bedaard en gerust, als hare bezorgdheid, wat er van orlando geworden ware, toeliet. De voldoening, dat zij elkander gezond weder aantroffen, was voor

{==84==} {>>pagina-aanduiding<<}
aller oog zigtbaar. In dezer voege verzekerd van hunne wederzijdsche genegenheid, stelde de waardige Baronet onverwijld de Huwelijksverbindtenis voor aan den Vader van lucinde, en bood als een beweegmiddel aan, om het jeugdig paar op eene voordeelige Landhoeve van hem te laten wonen, op welke hij het noodige zou bezorgen.
Vader fallow dit hoorende, en in ernst denkende op de gevaren, aan welke de schoonheid zijner Dochter haar steeds blootstelde, en tesfens overwegende de onzekerheid van die hoogvliegende eerzuchtige verwachtingen, waaraan hij had botgevierd, gevoegd bij den voordeeligen stand, waarin zijne geliefde Dochter zou geplaatst worden - dit alles overwegende en zamenvoegende, gaf hij zijne toestemming tot het Huwelijk. Dan hij kon het niet doen, zonder op zijn boersch er bij te voegen, ‘dat de Dochter van Landman fallow, zoo als zij was, de Vrouw zou hebben mogen wezen van den eersten Lord des Lands!’
Orlando en lucinde trouwden kort daarop, en zetten zich neder op de beloofde Landhoeve. Door dezelve wel te bebouwen, waren zij in staat om ruim te leven in den zaligen staat des landbouws. - De gunstige omstandigheden, waarin lucinde zich bevond, voldeden eenigermate aan het verlangen van Landman fallow om haar in hooger staat te zien; hij herkreeg zijne vorige opgeruimdheid van geest en aangeborene hartelijkheid, waarvan de herhaalde aanslagen des Heeren harle op de deugd zijner Dochter hem voor een tijd beroofd hadden, en hij leefde een aantal jaren in dat gezegend genot.
Wat den Heer harle betreft. De eerste kundschap, welke hij ontving van 't geen ten huize van fallow gebeurd was, en van de maatregelen tegen hem beraamd, deden hem het besluit nemen en volvoeren, om zich met zijne Dochters naar Londen te begeven, waar hij, bewust van de laagheid zijns gedrags, eenige jaren verbleef. En niettegenstaande de Baronet pomeroy aan orlando had aangeboden hem te zullen ondersteunen in alle de stappen, welke hij vermeende te moeten doen, om vergoeding en voldoening te krijgen voor de verongelijkingen, hem en zijner lucinde aangedaan, sloegen zij beiden deze aanbieding af, daar deze verongelijkingen geëindigd waren in hun den wensch hunner harten te schenken; liever verkiezende, met eene prijsselijke gematigdheid, hem over te laten aan de zelfverwijten, welke hij zich op den halze geladen had.


{==85==} {>>pagina-aanduiding<<}

Het klooster otrotch.

Eene Russische Overlevering.

Nabij den mond van de Tverza verheft, op eene schilderachtige plek gronds, het Klooster Otrotch zijne kruin; aan eene rampzalige liefde is het zijn oorsprong verschuldigd. Zie hier het verhaal, welk daarvan de Overlevering doet.
Grigor, een weeskind van adelijke geboorte, was opgevoed aan het hof van yaroslow, Prins van Twer. Bij zijnen Meester stond hij in blakende gunst. Niet minder zich onderscheidende door de bevalligheden van zijn persoon dan door zijnen rang en goederen, konde hij, onder de bekoorlijke dochters der Grooten, te keur gaan, en bij haar aanzoek doen, welke hij, door haar zijne hand te bieden, wilde gelukkig maken.
Grigor bevond zich in den leeftijd der driften; en van alle de driften had de Liefde meest de overhand aan het hof van Prinse yaroslow; de Vorst zelf zuchtte aan de voeten van meer dan eene zijner schoone onderdanen. Grigor was de vertrouweling van zijns Meesters teedere zwakheden. Geene dezer schoonheden, echter, had zijn hart kunnen boeijen: zijn lot wachtte op hem in het dorp Jedimonovo, waarvan hem de Prins tot Heer had aangesteld; hier was het, dat hij xenia, de schoone xenia, dochter eens armen Kerkbewaarders, ontmoette.
Ingevolge van een nationaal gebruik in Rusland, was deze schoonheid in de Tverza zich gaan baden met eenige harer medgezellinnen. Op eene eenzame plaats, na zich geheel ontkleed en alle bedeksels te hebben afgeleid, vermaakten zich deze jonge meisjes in de klare golven, die hare bekoorlijkheden terugkaatsten. Xenia muntte niet uit in deze vermoeijende ligchaamsoefening; schroomvallig en zachtjes zette zij hare kleine voetjes in het water, en, zich vasthoudende aan den tak eens booms, aarzelde zij om zich aan het trouwelooze element te vertrouwen. In dat oogenblik ging grigor daar voorbij; op de jagt was hij in het bosch verdwaald; ijlings week hij vandaar, om deze jeugdige Nimfen in hare onschuldige vermaken niet te storen. Maar hij had xenia gezien; haar te zien en te beminnen, was het werk van een oogenblik. Zij was het, welke hij zijne hand en zijn hart aanbood. De Vorst, onbekwaam om zijnen gunsteling iets te weigeren, gaf zijne toestemming tot dezen echt.
Alles was tot de bruiloft gereed. Met eene Vorstelijke pracht had men de hut des Kerkbezorgers in eene bruiloftszaal herschapen. Het geluid der klokken noodigde het gelukkige

{==86==} {>>pagina-aanduiding<<}
paar naar den voet des altaars. Met eene waskaars in de hand, en door haren vader geleid, naderde xenia, met langzame schreden, den tempel, in welken zij haren minnaar eeuwige trouw moest zweren. Eensslags gaat de menigte uit elkander; men zag iemand verschijnen - en wien? - Prins yaroslow. Zijn jagtvalk, op het kruis van den kerktoren zijnde gaan zitten, had hem den weg naar het dorp Jedimonovo doen inslaan. De Prins had de dorpelingen, in feestgewaad uitgedost, zich kerkwaarts zien spoeden; de reden daarvan had hij gegist, en haastte zich, om door zijne tegenwoordigheid het huwelijksfeest zijns gunstelings te vereeren.
Xenia sloeg hare schoone oogen neder; een blos verfde ijlings haar beminnelijk gelaat; hare bevende hand liet die van grigor los. De Vorst laat op haar een oog vallen, waarin ontzetting, verwondering, vrees en de dronkenschap eener opkomende drift beurtelings te lezen stonden. Vermeesterd door de alvermogende kracht der bevalligheden, over den persoon dezer jeugdige dorpelinge verspreid, nadert hij haar, grijpt hare nog bevende hand, en, den eerbied en het stilzwijgen, welke zijn hooge rang inboezemde, wreedelijk misbruikende, vraagt hij haar, of zij hem den eed van eeuwige liefde wil zweren? Niet moeijelijk zoude het antwoord eener verliefde zijn gevallen; maar had xenia tijd gehad om grigor te beminnen? Of had deze jonge Edelman het voordeel van grooten rijkdom te baat genomen, om haar eene toestemming af te persen, waarmede haar hart niets gemeen had? De Russische Historieschrijver laat zich niet uit over deze kiesche bijzonderheden; slechts verhaalt hij den uitslag van dit buitengewoon tooneel. Verschrikt of verleid, vervoerd of trouweloos: dit wordt in het midden gelaten; xenia laat zich door den Prins naar het altaar leiden; een Priester legt tusschen hen een onlosmakelijken knoop, en, te midden der blijde toejuichingen eener ontelbare menigte, voert yaroslow zijne schoone gemalin naar de hoofdstad.
Wat wordt er van den ongelukkigen grigor, nadat deze bliksemstraal, voortgeschoten uit eenen onbewolkten hemel, hem van het toppunt des geluks had doen nederploffen? Bewegingloos was hij de aanschouwer gebleven van deze onvoorziene ontknooping; indien de liefde zijnen arm met een wrekend zwaard wapende, de dankbaarheid en trouwe omtrent zijnen weldoener wederhielden en boeiden zijne regtvaardige verontwaardiging. Daarenboven dacht niemand aan hem; zijne vrienden, die hem ter bruiloft gevolgd waren, verdrongen elkander rondom den Vorst; slechts eenige geringe lieden beklaagden hem. Hij verschool zich onder de menigte; hij verwisselde zijn bruiloftskleed met eene boerenpij; de donkerste bosschen werden de wijkplaats zijner wanhoop; nederliggende in woeste spelonken, gezeten op

{==87==} {>>pagina-aanduiding<<}
den top van rotsen, wachtte hij dat een verhaaste dood een einde zoude maken aan zijne onherstelbare rampen.
Nadat de eerste dronkenschap des geluks was geweken, begon yaroslow zijn dwingelandisch gedrag te bepeinzen; te laat, gelijk het dikmaals den Vorsten gaat, berouwde hem zijn bedrijf; hij gedacht aan den zoo wreedaardig opgeofferden gunsteling. Nu eens loofde hij eene aanzienlijke belooning uit aan den genen, die grigor wederom tot hem konde brengen; dan wederom, van een klein gevolg verzeld, zwierf hij door bosschen en wildernissen, om den ongelukkigen jongeling te zoeken. Vruchteloos waren alle deze nasporingen; algemeen werd geloofd, dat grigor overleden was. De hovelingen deden al wat zij konden, om de gedachten van den jongen Vorst van dit treurig onderwerp te verwijderen: en wie weet, of dit hun niet zoude gelukt zijn? Maar op zekeren dag was yaroslow, van xenia verzeld, ter jagt gegaan in de nabijheid van het dorp Jedimonovo; eene plaats, zoo dierbaar aan hun hart. 's Prinsen valk zette zich neder op het kruis van den kerktoren, en wilde niet van daar terugkeeren. Men ging in het dorp; men naderde den landelijken tempel. Op de trappen der kerk lag een pelgrim geknield; zijne hemelwaarts geslagene oogen bespeurden de menigte niet, die rondom hem stond; doch naauwelijks waren de trekken van zijn verbleekt en misvormd gelaat door de Prinses opgemerkt, of zij viel onmagtig in de armen haars Gemaals, en hare bevende lippen stamelden den naam van grigor! - En, inderdaad, het was grigor; hij was gekomen om den hemel te bidden om een einde zijner rampen; reeds gevoelde hij, dat zijne ligchaamsbanden loslieten, en dat zijne ziel vlugt nam naar eene betere wereld. Een oogslag van xenia hergaf hem, ondanks zichzelven, het leven; van nieuws opende hij zijne oogen, en zag, met leedwezen, het licht weder. Alzoo herleeft eene stervende bloem voor eenige oogenblikken, wanneer een zonnestraal en een droppel
waters hare verdorde bladeren komen verkwikken.
Yaroslow bood hem aan, alwat het berouw eens magtigen kan aanbieden. Maar wat konde hij een doodelijk gekwetst hart aanbieden? Grigor wees alle de eerambten en schatten van de hand, met welke hem de Vorst wilde overladen. Als de eenige gunst verzocht hij verlof, eene Cel aan den zamenvloed van de Tverza te mogen stichten. Na zich tot medgezel eenen gevoeligen Kluizenaar te hebben verkozen, sloot zich grigor in deze eenzame plaats op, en sleet aldaar het kleine overschot zijner dagen in de oefeningen eener strenge godsvrucht. Yaroslow stichtte op zijn graf het klooster Otrotch; intusschen strekt heden geen steen of opschrift ter aanwijzinge van zijne begraafplaats.


{==88==} {>>pagina-aanduiding<<}

De wijsgeerige danseresse.

Eene beroemde Italiaansche Danseresse, ten oogmerk hebbende in eene aanzienlijke Stad hare begaafdheden te vertoonen, schreef aan iemand daar ter stede, om haar een verblijf te bezorgen, voegende aan haren staat en beroemdheid. Bij hare komst zag de Dame, die dit bezorgd had, niets dan haren Persoon en twee Dienstboden, en vroeg daarop, wanneer zij haar goed verwachtte? Zij antwoordde lagchende: ‘Indien gij morgen bij mij wilt komen ontbijten, zult gij en allen, die gij verkiest mede te brengen, het zien; en ik beloof u, het is waardig om gezien te worden! het is eene soort van waar, die zeer wel aan den man wil.’
Nieuwsgierigheid bragt een aantal ten ontbijte; dit genuttigd hebbende, danste zij voor het gezelschap op eene allerverrukkendste wijze. ‘Dit,’ sprak zij, op hare beenen wijzende, ‘is al het goed, 't welk ik medegenomen heb; al het overige heb ik in de Alpen moeten achterlaten.’
Met de daad was haar, op den weg, alles ontnomen, en zij bezat niets dan hare begaafdheid in het dansen. Zij vond zich in hare verwachting niet bedrogen: want hare onnavolgbaar schoone uitvoering, gepaard met de opgeruimdheid, waarmede zij haar verlies droeg, volmaakt in den smaak van den ouden Wijsgeer, die zich beroemde al het zijne met zich te dragen, verschafte haar eene menigte begunstigers, wier edelmoedigheid haar weldra in staat stelde om als voorheen ten voorschijn te komen.

Jacobus, Hertog van York, en Milton.

Jacobus de I, nog Hertog van York zijnde, gaf een bezoek aan den blinden Dichter milton. In den loop des gespreks vroeg de Hertog, ‘of hij niet dacht, dat het derven zijns gezigts eene straf van den Hemel was, hem overgekomen, van wege 't geen hij tegen zijnen Vader geschreven hadt?’ - Milton antwoordde met rustigheid: ‘Indien uwe Hoogheid denkt, dat de Onheilen, welke ons hier op aarde treffen, blijken zijn van 's Hemels wraak, op welk eene wijze zal men dan reden geven van het lot uws Vaders? 's Hemels ongenade moet, naar die veronderstelling, veel grooter op hem dan op mij geweest zijn: ik verloor alleen mijne Oogen, hij zijn Hoofd!’

In het vorige No. Meng. bl. 20. reg. 12 v.o. staat Mayence, lees Mentz.


{==89==} {>>pagina-aanduiding<<}

Mengelwerk, tot fraaije letteren, kunsten en wetenschappen, betrekkelijk.

Proeve over de aandoenlijkheid van hart.

Aandoenlijkheid van hart bestaat in die bijzondere gesteltenis of hebbelijkheid der ziele, waardoor een mensch geschikt is om ligtelijk bewogen en aangedaan te worden door de voorwerpen, welke hem omringen, en door de lotgevallen, die hem of anderen overkomen. Onderscheidene personen bezitten die hoedanigheid in zeer verschillende trappen.
Men treft menschen aan, wier zintuigelijk gestel van zulke ruwe stoffe schijnt gevormd, en wier vochten met zulk eene traagheid omloopen, dat zij geene andere aandoeningen dan die van dierlijke begeerte gevoelen. Zoodanige menschen, om zoo te spreken alleen uit vleesch en bloed zamengesteld, leven met geen ander oogmerk, dan om de vruchten der aarde te genieten; zij kwijnen hun door traag- en logheid beheerscht leven weg, zonder eenig genot, 't geen hooger is te schatten dan dat van dieren in het veld of in de stallen, en in 't laatst hunner dagen leggen zij, genoeg ten levensonderhoud bezittende, zich geheel ter ruste neder.
In tegenoverstelling dezer loggen en onaandoenlijken, treft men menschen aan, door de natuur in een' zoo teederen vorm gegoten, dat zij hoogst vatbaar zijn voor elken indruk, 't zij van vreugde of van smerte, dermate, dat er, als 't ware, geen oogenblik huns levens voorbijsnelt zonder vermaak of smerte. Voor menschen van zulk eene gesteltenisse is niet alleen elk wezenlijk toeval des levens belangrijk, maar hunne levendige en ligt opgewek-
{==90==} {>>pagina-aanduiding<<}
te verbeeldingskracht schept ontelbare gelegenheden van kwelling of geneugte.
Tusschen deze beide uitersten treft men vele schakeringen van gesteltenis en karakter aan, welke nader aan de eerstgemelde, of digter bij de laatstbeschrevene komen, naar gelange de hand der nature hen onderscheiden gevormd, of de opvoeding daaraan eene wijziging gegeven hebbe.
Dat de opvoeding zoo wel als de natuur deel hebbe in het vormen van dezen trek des menschelijken karakters, zal niemand, die de taal der ondervinding voor de taal zijner leermeesteresse neemt, ontkennen. Hoewel eenige zaden der Aandoenlijkheid in elk menschelijk gemoed gezaaid zijn, moeten er gunstige omstandigheden zamenloopen, om de teedere plant tot rijpheid te brengen. Kinderen, wier natuurlijke geaardheden te dezen opzigte bijkans gelijk zijn, zullen in eene meerdere of mindere mate deze hoedanigheid aan den dag leggen, naar gelange van de verbindtenissen, waarin zij zich geplaatst vinden, en naar de mate van zorge, besteed om hun verstand op te klaren en hun hart te vormen. - Ten aanzien van menschen in verder gevorderden leeftijd ontwaart men, dat eenige beroepsbezigheden gunstiger zijn om Aandoenlijkheid te kweeken dan andere, en dat de zoodanigen, die dagelijks geroepen worden, om de zachte aandoeningen, welke tot het huisselijk en gezellig leven behooren, uit te oefenen, doorgaans eene grooter teederheid van gesteltenisse toonen te bezitten, dan zij, die zich aan een afgezonderd en eenzaam leven gewennen.
Dewijl dan de Aandoenlijkheid niet enkel eene gaaf der Nature is, maar vatbaar voor vermeerdering en vermindering, zal het bestuur des harten, in deze bijzonderheid, een deel van 's Menschen grooten pligt des Zelfbestuurs worden. Desgelijks zal men voor een belangrijk vraagstuk mogen houden, of wij, zoo veel mogelijk, onze teedere Aandoeningen moeten onderdrukken, dan of wijsheid en deugd ons aanraden, dezelve aan te kweeken en te versterken?
Raadplegen wij, op dit stuk, de Wijzen der Oudheid, men vindt het eene der hoofdleerstellingen van de Secte der Stoicijnen, (onder welke zich mannen van den beroemdsten naam bevonden, zoo in Griekenland als in Rome) dat een wijs man zijne ziel moet verheffen tot een' staat van meerderheid boven alle indrukken, die van buiten aanko-
{==91==} {>>pagina-aanduiding<<}
men; dat hij niet gedoogt, dat zijn geluk gestoord worde door eenige van die verdrietelijkheden of vermaken, welke uit de zinnen ontstaan, of de verbeelding tot moeder hebben; dat hij, om genot te smaken, in zichzelven zal treden, en hetzelve vinden in die bedaardheid, welke ontstaat uit het versmaden van de zoogenaamde geluksgoederen dezes levens en de zelfbewustheid van eigendommelijke wijsheid en deugd; en gevolgelijk, dat het involgen der teedere aandoeningen van toegenegenheid en der zachte bewegingen des medelijdens zwakheden zijn, welke de Wijsbegeerte vordert dat wij moeten te onder brengen.
Onder de Zedeleeraars van lateren tijde treft men er sommigen aan, die hetzelfde gevoelloos stelsel omhelzen, doch op een' eenigzins lager toon spreeken. Zij willen, dat de driften het lagere gedeelte onzer gesteltenisse uitmaken, en misschien, in den tegenwoordigen staat der dingen, van eenigen dienst zijn mogen, om ons tot noodige werkzaamheden aan te zetten; maar dat wij, naar gelange wij in zedelijke verdiensten vorderen, ons ook zullen verheffen boven de aanprikkelingen van lust, drift of gevoel, en altoos handelen volgens de algemeene beginselen van wijsheid en eene bedaarde overtuiging van 't geen regt is.
Doch dit stelsel, beide in de oude en nieuwe gedaante, welke sieraden het dan ook moge ontvangen hebben van de welsprekendheid, waarmede men het aanprees, of hoezeer het onzen hoogmoed streele door het denkbeeld van de menschelijke natuur te verheffen en te veredelen - dit stelsel loopt aan tegen het gezond verstand en de ondervinding. Altoos heeft men gezien, dat de treffelijkste en verhevenste karakters in de zoodanigen werden aangetroffen, die, bij kloekheid van verstand, eene geestdrift en eenen gloed van gevoel bezaten, welke hen aandreef tot groote en edelmoedige daden. Daarenboven is het openbaar voor elk, die de menschelijke natuur beschouwt, zoo als dezelve zich voordoet in het dadelijk leven, dat de mensch een wezen is, dat, om gelukkig te zijn, in eene zeer groote mate van uitwendige voorwerpen afhangt; en dat de menschen in staat zijn tot genot en werkzaamheid, naar gelange van de kracht des indruks, welken deze op hunne gevoelige aandoeningen maken. Wat toch is het wezen des genots anders, dan eene aangename gewaarwording of indruk op onze ligchamelijke zoo wel als gees-
{==92==} {>>pagina-aanduiding<<}
telijke zintuigen? Niemand is gelukkig omdat hij eene zaak weet of eene waarheid gelooft, maar omdat hij bewust is van het gevoel eener aangename gewaarwording. Indien, derhalve, geluk het wezenlijk voorwerp is onzer najaging, dan is het de zaak eens wijzen mans, die Aandoenlijkheid aan te kweeken, welke de onmiddellijke bron des genots is.
Door redekavelingen van dezen aard zou het gemakkelijk vallen de drogredenkunst te wederleggen van de zoodanigen, die door afgetrokkene bespiegelingen hunne Aandoenlijkheid verloren hebben, of gevoelloos geworden zijn door eenzaamheid en werkeloosheid, en gevolgelijk laag spreken van genietingen, voor welke zij niet langer vatbaar zijn. Maar valsche Wijsbegeerte is de éénige vijandin niet van de zuivere geneugten des harten: deze ontmoeten een nog veel sterker tegenstand van die dwingelandesse, aan welke al de wereld zoo zeer gereed is eene ingewikkelde gehoorzaamheid te betoonen - Mode
Uit oorzake eener gemaakte aanmatiging van hoogere wijsheid, of misschien uit nijdigheid ten opzigte van vermaken, welke hunne zielen, vernederd en verstompt door misdadige botviering, niet langer kunnen genieten, hebben eenigen, die zich eerste Vernuften waanden, het als een blijk van onnoozelheid en eene lage opvoeding willen doen doorgaan, dat men zich getroffen toonde door het verhaal eener wezenlijk treurige geschiedenis, of zich aan eenige der eigenaardige uitdrukkingen van deelnemende droefheid overgaf. De volgers van de Mode, die, om zichzelven de moeite van denken te besparen, en het ongunstig oordeel van zonderling te wezen te ontgaan, de begrippen van den dag even als een kleed aantrekken, gingen terstond van het eene in het andere uiterste over, en dus van eene valsche kieschheid tot eene gemaakte onaandoenlijkheid. Thans is het de heerschende smaak, bij de allerernstigste en aandoenlijkste gelegenheden, een voorkomen van volslagene onverschilligheid aan te nemen; een zweem van teederhartigheid zelfs wordt bespot; die natuurlijke uitdrukkingen van Aandoenlijkheid, welke der schoonheid zulk eenen luister bijzetten, worden bedekt of ontveinsd; in 't kort, de natuur wordt uitgebannen, om eene soort van Stoicisme in te voeren, waarover de Vader diens wijsgeerigen Aanhangs zelf zich zou geschaamd hebben. Deze dwaasheid, beschouwd als eene soort van gemaaktheid, is een regtmatig voorwerp voor

{==93==} {>>pagina-aanduiding<<}
het belagchelijke; dan dezelve verdient de scherpste bestraffing, wanneer men ze aanmerkt als geschikt om menschelijkheid en deugd te verwoesten.
Dan men late de gevoelens van zijn hart, als 't ware, niet wegredeneren door de scherpzinnigheden van gewaande Wijsgeeren; men late ze niet weglagchen door hen, die de begoochelingen van valsch vernuft en mode volgen. Men neme de natuur en ondervinding tot leermeesteressen, en zij zullen de groote waarheid verkondigen, dat wij de Aandoenlijkheid moeten aankweeken, als eene bron van genot, als eene beschermster der onschuld, en een prikkel tot menschlievende en edelaardige bedrijven.
Wie is de bestgeschikte man, om de werken der Nature met genoegen te beschouwen? Zekerlijk hij, wiens ziel het vatbaarst is voor de aandoeningen van bewondering en genoegen, uit de beschouwing van grootheid en schoonheid te scheppen. - Wie is bekwaam, om in volkomenheid te genieten de geneugten van deugdzame vriendschap, de zaligheden van huisselijk geluk, spruitende uit de betrekkingen van echtgenoot, vader en broeder, dan de man, wiens boezem gloeit van alle edele gevoelens, en openstaat voor elke aandrift van goedwilligheid? - Wie zal de Goddelijke vertroostingen ondervinden van zuivere Godsvrucht, dan hij, die, bij de redelijke begrippen wegens gods Natuur, verhevene bevattingen vormt van de wijsheid des Scheppers, een diepgaand gevoel wegens de afhankelijkheid van diens voorzienigheid, en warme aandoeningen van dankbaarheid voor zijne gunstbetooningen, in eene ziel, die, nederig en wilvaardig, alles aan dien wijzen, goeden en magtigen aanbeveelt? - Waar zal wezenlijk genot huisvesten, dan in het hart, 't welk de zetel is van alle edelaardige en verhevene aandoeningen?
Moet, in den tegenwoordigen staat der dingen, waarin goed en kwaad onafscheidelijk ondereen gemengd zijn, het teergevoelig hart dikwijls bloeden van wege ellenden, welke het niet kan verligten; zijn, in vele gevallen, de smertvolle aandoeningen eener gevoelige ziele gelijk aan een wezenlijk lijden, - dat de man van gevoel deswege over zijn lot geenen klaagtoon aanheffe, of het hard vinde, dat de Hemel hem geroepen hebbe, om zoo wel zijns Broeders als zijne eigene lasten te dragen: want, te midden van het grievendst medelijden, laat zich een straal van deugdzame zelfgoedkeuring zien - de be-
{==94==} {>>pagina-aanduiding<<}
wustheid, dat wij gevoelen, zoo als wij behooren te gevoelen - 't geen voldoening schenkt voor allen boezemleed. De tranen, die een braaf man stort over een broeder in onheil gedompeld, zijn dierbare druppels, welke het beschreide voorwerp met dankbare toegenegenheid ontvangt, welke de medelijdende weener niet wenscht terugge te houden, en waarop de god aller ontferminge met welgevallen nederziet. Wie zou niet liever geweest zijn de teederhartige Samaritaan, die medelijden betoonde met den gewonden reiziger, dan de onbarmhartige Leviet, die hem zag en hulpeloos liet liggen? - Heeft het teergevoelig hart bekommernissen, aan hetzelve bijzonder eigen, het heeft desgelijks zijne genietingen, en smaakt eene vreugde, ‘waarmede een vreemde zich niet vermengt.’
Doch Aandoenlijkheid heeft niet alleen waardije als eene bron van Genot, maar tevens als een hulpmiddel ter Deugd.
Eigenaardig slaan wij de vroegste verschijnselen dier beminnelijke gesteltenisse in Kinderen gade, als de eerste flikkeringen van een braaf en uitnemend karakter. Wanneer een liefhebbend Vader waarneemt, dat zijn Kind een gevoelig hart aan den dag legt, niet in vreesbetooningen en angstvalligheden bij het naderen van ingebeelde gevaren, maar door een' van zelf opwellenden traan te storten bij het verhaal eens dadelijken onheils; door met drift deel te nemen in de aandoeningen en belangen zijner medemakkeren; door vaardig met eene aalmoes gereed te zijn bij de hem aanschreijende armoede, en door de dieren, zelfs de kleinste insecten, met zachtheid te behandelen, en nimmer onverschillig een worm onder zijne voeten te verpletteren - ziet hij deze kenteekens van een' edelaardigen geest met onuitsprekelijk genoegen - uit deze verschijnselen schept hij de streelendste hope, en vormt de gunstigste vooruitzigten. Bij hem komt geen twijfel op, of deze plant zal, onder zijne zorge voorts gelukkig aangekweekt en geleid, eerlang de heerlijkste en overvloedige vruchten dragen.
Hebt gij immer een' Jongeling gezien, die vol liefderijkheid alle pligten omtrent eenen ouden Vader volbragt, met de teederste deelneming diens zorgen hielp dragen, diens smerten en zwakheden door allen mogelijk liefdebetoon verligtte, en zelfs de ongemakkelijkheden, veelal aan den ouden dag vast, zonder morren verdroeg; - hebt gij ooit eene Dochter gezien, die, zonder weder-
{==95==} {>>pagina-aanduiding<<}
zin, de tooneelen van vermaak en ijdelheid verliet, om te gaan zitten in de stille ziekenkamer, en de laatste pligten van genegenheid te vervullen bij eene stervende Moeder, wakende en weenende bij hare bedsponde, hare behoeften met de aanhoudendste volstandigheid vervullende, het hart der lijdende sterkende door de zachte stem der kinderliefde, en het nederhangend hoofd in de laatste oogenblikken der bezwijkende natuur ondersteunende: dan moet gij, bij tooneelen als deze, prijs hebben leeren stellen op echte en ongemaakte Aandoenlijkheid van hart; - dan moet gij overtuigd geworden zijn, dat het eerste en voornaamste inmengsel, om een volkomen huisselijk karakter te vormen, een teeder hart is.
Met welk eene versmading de losbandige en wufte zich moge gelaten deze zielshoedanigheid te bejegenen, de waardij van dezelve is bekend, en wordt beleden door allen, die zoo gelukkig geweest zijn, om van de openbare woelige wandelwegen des vermaaks in het stil verblijf van huisselijk geluk terug te keeren. Wat anders dan deze kan de vlam van Echtelijke toegenegenheid brandende houden, in alle de lotverwisselingen dezes levens, en te midden van alle de onvolmaaktheden, aan het menschelijk leven verbonden? - Wat anders dan deze kan de Vaderliefde onderschragen en koesteren, te midden van al zijn arbeid en zorgen, en die der Moeder voor bezwijken hoeden, bij zoo vele en verlerlei bekommernissen? - Wat anders dan deze kan tusschen Broeders en Zusters een band van genegenheid strengelen, welke hunne jaren van kindschheid en jeugd veraangenaamt met duizend geneugten, en welke geene verandering van omstandigheden en betrekkingen vervolgens kan verbreken? - Wat, eindelijk, behalve de tooverkracht der gevoeligheid, een vermogen hebben, sterk genoeg, om alle de vlagen van verdrietelijkheid en zwaarmoedigheid te verdrijven, en over alle de bewolkte dagen, die ons in dit leven zullen ontmoeten, een glans van genoegen te doen schitteren, door de wolken van huisselijke zorgen heen brekende?
Zelfs in de stulp en in de wildernisse wordt deze overkostelijke parel somtijds gevonden, en zij verschaft aan den armen en ongeletterden Landman geneugten, welke vele Vorsten en Wijsgeeren hem zouden mogen benijden. ‘Een gedeelte van dezen schat wordt somtijds gegeven,’ zegt een Schrijver, die wist, hoe de teederste snaren van het gevoelig hart te roeren, ‘aan den ruwen

{==96==} {>>pagina-aanduiding<<}
Landman, die de afzigtigste bergen bewoont, - en gelukkig is uwe hut, gelukkig uw medegenoot in dezelve, gelukkig het vee, dat rondsom u dartelt!’
Sta mij toe te vragen, of, in de belangrijkste en zorgelijkste omstandigheden dezes levens, de man, die een aandoenlijk hart bezit, de man niet is, op wien gij uw vertrouwen stelt, en bij wien gij om vertroosting en ondersteuning aanhoudt? Zoudt gij wenschen, u, in zaken, te verbinden aan een man, wiens ongevoeligheid hem toeliet, den weg van zelfzoekendheid strikt te bewandelen, zonder acht te slaan op de eischen van eer of edelmoedigheid, - of met den man, wiens aandoeningen hem aanzetteden, om de belangen zijns naasten zoo wel, als zijne eigene, te bevorderen? - Indien gij verlangdet eenen Vriend te hebben, aan welken gij den gewigtigen last, om den eigendom en de onschuld van uwe kinderen te bewaken, en het toevoorzigt te hebben op de opvoeding uwer achtergelatene weezen, kondt toevertrouwen, zoudt gij dan niet, indien het in uwe keuze stond, eenen man verkiezen, wiens hart hem zou neigen om dien post met teederheid en edelmoedigheid op zich te nemen? In het uur der vernederinge, wanneer ramp op ramp u in de valleije der armoede sleepte, zoudt gij dan een Vriend wenschen, die, door ongevoeligheid of gemaakte wijsheid, u verzocht te lagchen over de nukken der fortuin, en hare grimmigheden te versmaden, - of iemand, wiens teeder medelijden uw geval zijn eigen maakte, en door daden van toegenegenheid, volvoerd met die kieschheid, welke regtschapene deelneming altoos voorschrijft, u bijstand bood in het dragen van den last des onheils? Wanneer gij door hartbrekende droefheid overladen zijt, wegens het verlies van een Vader, Moeder, Vrouw, Kind of Vriend, zoudt gij dan ten medegenoot in uw lijden den man verkiezen, die, uit zijnen aard, of door het stelsel, 't geen hij aankleeft, tot u van het leven spreekt als een spel, en van die verknochtheden als kinderachtige en vrouwelijke zwakheden, en die in staat is om den stillen weedom der ziele te bespotten met ontijdige aardigheden, - of den man, die hartelijk in uwen rouw deelde, als eene echo uwe zuchten
terugkaatste, een ernstig oor leende aan uwe klagten, en den balsem der vertroostinge in uw gewond harte stortte? Eindelijk, wanneer ziekte of zwakheid u op den rand des grafs brengt, wat is er dan, 't geen, behalve uwe eigene ge-
{==97==} {>>pagina-aanduiding<<}
ruststellende gevoelens en vertrouwen op god, u zulk eene vertroosting zal aanbrengen, als de tegenwoordigheid van eenen Vriend, wiens teeder hart hem aanzet, om met deelnemende aandacht te luisteren naar de taal des kranken, wiens zachte hand u het bed des doods min smertelijk maakt, en wiens meewarige stem vrede verkondigt aan uwe reisvaardige ziele?
Is dit de waardij van een teeder, aandoenlijk hart, ten aanzien van alle de belangrijkste voorvallen des menschelijken levens, dan kan het aankweeken daarvan, ter geluksbevordering, niet te sterk worden aangeprezen.
Men beware, om dit pand te blijven behouden, het hart, met alle zorgvuldigheid, tegen het inkruipen van eigenbaat, en den geheelen nasleep van lage driften, welke deze in haren trein omvoert, ten einde het harte niet verhard worde door de bedriegelijkheid der zonde. Men verwoeste de aangeborene gevoeligheid niet, door zich aan woest vermaak over te geven; men verstikke hare kracht niet, door de vuige najagingen der gierigheid; men offere dezelve niet op voor den afgod der eerzucht: want voorzeker laat een boezem, waarin zondige begeerten woelen, geene plaats open voor zachtaardige aandoeningen.
Niet alleen zullen wij, door deze lessen heilig op te volgen, veel doen om de teergevoeligheid onzes harte te bewaren, maar wij behooren, om in dit goede versterkt te worden, het oog te vestigen op de voorbeelden van deugdzame Aandoenlijkheid. - Men misduide dezen mijnen raad niet, alsof ik daarmede voorhad, het veelvuldig en niet onderscheidend lezen van hedendaagsche Romans van eenen sentimenteelen stempel aan te prijzen: want, schoon eenige weinige Romans niet minder zich aanprijzen door derzelver zedelijke strekking, dan door derzelver letterkundige verdiensten, leeren zij, over 't algemeen, niets, of iets erger dan niets, daar zij strekken om den smaak te bederven, de ziel te verzwakken, het hart te verpesten, of, ten beste genomen, de jeugd bezig houden, om de kostelijkste oogenblikken huns levens te verkwisten in een beuzelachtig en geen voordeel aanbrengend bedrijf.
De bladeren der Geschiedenisse leveren ons vele leerzame en hoogst belangvolle voorbeelden op van Menschliefde en Edelmoedigheid, Tweelingzusters van Aandoenlijkheid. Onze gewijde Boeken vloeijen over van verhalen, zoo

{==98==} {>>pagina-aanduiding<<}
van verzierde als van wezenlijke gebeurtenissen, geschikt om jeugdige gemoederen alle teedere en edele gevoelens in te boezemen. Als van een uitstekenden aard mag ik hier vermelden het verdichtsel van het Ooilam, door welks voordragt Profeet nathan Koning david zoo krachtdadig vermaande, en de Gelijkenissen van den Verloren Zoon en den Barmhartigen Samaritaan. - Van de verhalen, op wezenlijke gebeurtenissen gegrond, is er, onder alle de overblijfselen der oudheid, te dezen opzigte, belangrijker, dan de Geschiedenis van jozef en diens Broederen? - Wil men mannelijke en edelaardige Aandoenlijkheid des harte aankweeken, men sla het oog op dat groote Voorbeeld van alle zedelijke volkomenheid, onzen Heer jezus christus! Men zie Hem, uit de verhevene beginselen van medelijden en vaderlandsliefde, teederlijk bedroefd over de zedelijke bedorvenheid zijner Land- en Tijdgenooten, en hoore Hem, den aanstaanden val der Hoofdstad beweenende, uitboezemen: ‘ô Dat gij in dezen uwen dag bedacht hadt, 't geen tot uwen vrede dient! maar nu wordt het verborgen voor uwe oogen.’ - Met welk eene teedere gehechtheid was jezus verknocht aan het huisgezin van lazarus! Hoe nam Hij op het gevoeligst deel in maria's en martha's lot, als dit Zusterpaar Hem den dood van haren Broeder vermeldde, en de grafstede, waarin hij gelegd was, toonde! ‘Jezus weende.’ - In zijn jongst en smertvol uur, wanneer eene ziel, min met de zachte aandoeningen van medelijden vervuld, geheel ingenomen en als verzwolgen zou geweest zijn in eigen gruwzaam leed, stortte Hij eene bede uit om vergiffenis voor zijne beulen: ‘Vader, vergeef het hun; zij weten niet, wat zij doen!’ - Hoe aandoenlijk beval Hij zijne schreijende Moeder, die bij het
kruis stond, aan de zorge zijns geliefden Leerlings! ‘Vrouwe, zie uwen Zoon! - Zie uwe Moeder!’
Wenscht gij, te dezen opzigte, bezield te worden met denzelfden geest, die in uwen Goddelijken Meester woonde, volgt zijn heerlijk voorbeeld. Leert een teeder belang stellen in het welvaren uwer bloedverwanten, uwer vrienden, uwer landgenooten, uwer medemenschen. Houdt uwen boezem altoos open voor de indrukselen van edelmoedigheid. Een lach van genoegelijke goedkeuring en deelneming zij op uwe aangezigten, bij elk gunstig wedervaren van uwen naasten, en nooit hapere het aan een' zucht voor elken broeder in nood, of aan een' traan voor

{==99==} {>>pagina-aanduiding<<}
den vriend in druk. ‘Verblijdt u met de blijden, weent met de weenenden.’ Gedoogt nimmer, dat uwe teergevoeligheid zich uitputte in zuchten, in tranen, in klagten: maar dat deze u tot daden van milddadigheid en gunstbetoon aanzette. Betoont de opregtheid uwer toegenegene Aandoeningen, door ze dagelijks uit te oefenen in uwe huisselijke betrekkingen; ‘door weezen en weduwen te bezoeken in hunnen druk; door de zwakken te ondersteunen en de gebrokenen van harte te bemoedigen; door den blinden tot oogen, den lammen tot voeten te strekken; door uwe vijanden te beminnen en hun hunne misdaden te vergeven; door medelijdend en teederhartig te wezen, en elkander de misdaden kwijt te schelden, gelijk god in christus ons vergiffenis schonk.’

Iets over den invloed der ziele op de gezondheid des ligchaams en de duurzaamheid des levens. Door Sir John Sinclair, Baronet.

Het is eene thans algemeen aangenomene waarheid, dat noch het stelsel van stahl, die alle ziekten aan eenige ongesteldheid der ziele toeschreef, noch dat van hoffman, die ze allen aanmerkte als het gevolg van eenige onvolkomenheid in het ligchamelijk gestel, bij uitsluiting gegrond zijn, of liever dat beiden in zeker opzigt gegrond zijn, aangemerkt de invloed dezer twee zelfstandigheden op elkander altijd wederkeerig is; zoodat het dikmaals moeijelijk is, te onderscheiden, aan welke van beiden oorspronkelijk eene ziekte moet worden toegeschreven. Zoo veel is zeker, dat onder de wijzigingen, voor welke de ziel vatbaar is, verscheidene zijn, die de oorzaken van hevige en dikmaals doodelijke ziekten worden (*). Van

{==100==} {>>pagina-aanduiding<<}
belang is het derhalve te onderzoeken, hoedanig de invloed van den toestand der ziele zij, zoo wel met opzigt op de meer of minder schitterende vermogens, die haar onderscheiden, als tot de onderscheidene hartstogten, door welke zij beroerd wordt.
1. De invloed der verstandelijke vermogens. De werkzaamheden van den geest, wanneer zij overdreven zijn, putten niet minder uit dan die van het ligchaam. Houd u, om er u van te overtuigen, verscheiden uren achtereen en zonder tusschenpoozen, met eenige ernstige oefening bezig, en gij zult u even vermoeid bevinden, alsof gij eene lange wandeling hadt gedaan, hoewel gij niet van uwe plaats gegaan waart. - Ook heeft men opgemerkt, dat eene vroegtijdige ontwikkeling der verstandsvermogens even schadelijk voor de gezondheid is als een te spoedige groei van het ligchaam. Bezwaarlijk zoude men een eenig voorbeeld van kinderen aanhalen, die voor wonderen van verstand werden gehouden, hetwelk zeer lang geleefd heeft. Laat mij er nevens voegen, dat zeer weinige menschen, met groote talenten begaafd, een zeer hoogen ouderdom bereikt hebben. Van meer dan zeventienhonderd grijsaards van honderd jaren, die zints den aanvang der Christelijke Jaartellinge bekend zijn, is fontenelle de eenige, die door zijn verstand zich onderscheiden heeft; alle de overigen hadden niets merkwaardigs dan hun lang leven. En dit is niet vreemd. Want de talenten van lieden van vernuft, de nijd en naijver, welken zij gaande maken, de ligtgeraaktheid, die bijkans altijd hun lot is, en die hen zeer gevoelig maakt voor de algemeene vergetelheid, en voor de geringe achting, welke hun gemeenlijk bij hun leven wordt bewezen, in vergelijking van die zij verwachtten, houden hen in eenen staat van aanhoudende gemoedsbeweging en teleurstelling, zeer geschikt om hen vroegtijdig ten grave te doen dalen; te meer, naardien zeer algemeen de uitstekende verstandsvermogens

{==101==} {>>pagina-aanduiding<<}
door eenige ligchaamsmismaaktheid worden opgewogen, die uit haren aard ter verkortinge van het leven dient (*). De meeste zwaarlijvige, massive menschen, en die in het voorkomen van een kloek en sterk gestel zijn, bezitten geringe talenten. En hoewel er eenige uitzonderingen op dezen regel kunnen worden aangevoerd, als david hume, samuel johnson, charles james fox, is het, echter, niet minder waar, dat in het algemeen het vernuft doorgaans broze, teedere, dikmaals mismaakte ligchamen bezielt, en van eene gesteldheid, dat zij niet lang kunnen leven. Het zijn het gezond verstand en de vaste begaafdheden van den geest, meer dan de groote talenten en de schitterende gaven der verbeeldinge, aan welke dit voorregt bijkans bij uitsluiting behoort.
2. De invloed der hartstogten. Veel geringer, nogtans, is het getal der menschen, die hunne gezondheid door eene onmatige oefening van hunne verstandelijke vermogens, dan door de hevigheid hunner driften, verwoesten. Nutteloos zoude het zijn, hier te herhalen, hetgene zoo dikmaals gezegd en geschreven is. Elk kent de heillooze gevolgen, welke, bij voorbeeld, eene hevige gramschap kan te wege brengen. Groot is het getal van menschen, welken zij van het verstand heeft beroofd; anderen heeft zij in hevige ziekten gedompeld, anderen spoedig doen sterven. Wanneer de verwachtingen der liefde, der eerzucht of der gierigheid worden teleurgesteld, is het hartzeer, welk daaruit ontstaat, niet minder verderfelijk, en dompelt dikmaals de ongelukkige slagtoffsers dezer driften in eene diepe zwaarmoedigheid, die niet kan nalaten, hun

{==102==} {>>pagina-aanduiding<<}
leven te verkorten, indien zij niet tot zelfmoord vervoere. En gebeurt het al dat hunne wenschen vervuld worden, de zorgen en de gestadige gemoedsbeweging, welke deze driften veroorzaken, laten niet toe, dat zij die rust der ziele, die inwendige zelfvoldoening genieten, welke in een gevorderden ouderdom zoo noodzakelijk is.
Geene drift is er, welker vroegtijdige onderdrukking voor de gezondheid zoo belangrijk is, als de vreeze. Met reden heeft men haar genoemd eene lage drift, en die den mensch alle zijne waardigheid doet verliezen, door hem te berooven van het vermogen van te redeneren, over de voorwerpen bondig te oordeelen, in moeijelijke gevallen een besluit te nemen, in één woord, van alle de voortreffelijkheid, welke hem de Natuur boven de overige dieren had gegeven. Zij geeft eene geschiktheid tot ziekten, verzwaart dezelve, verandert haren loop, verhindert de voordeelige scheidingen (crises), voor welke zij vatbaar zijn. Dikmaals heeft men opgemerkt, dat de heerschende ziekten en besmettingen bij voorkeuze vreesachtige en lafhartige lieden aantasten, en voor hun altijd meest gevaarlijk zijn.
Eene der zonderlingste ziekten, uit de hartstogten ontstaande, is de ziekte, aan welke de Zwitsers en de Bergschotten, verre van hun vaderland verwijderd, inzonderheid onderhevig zijn, en die onder den naam van Landziekte (*) bekend is. Dezelve ontstaat bij hen door de

{==103==} {>>pagina-aanduiding<<}
herinnering van de vermaken hunner jeugd, door de spijt van daarvan beroofd te zijn, en door het sterke verlangen om dezelve van nieuws te genieten. Zij begint met eene hevige zwaarmoedigheid, verzeld van begeerte naar eenzaamheid en stilte, met het verlies van eetlust en krachten, en eindelijk gevolgd van eene sluipkoorts, die hen allengskens verzwakt en ten grave doet dalen, althans indien zij geen verlof bekomen om naar hun land terug te keeren; een vermaak, waarop de hoop alleen genoeg is, om hun straks groote verligting te geven.
Te noodiger is het, de uitwerksels der hartstogten op de gezondheid niet uit het oog te verliezen, naar gelang er grond is om te gelooven, dat de ziekten, welke zij doen ontstaan, hardnekkiger en gevaarlijker zijn dan dezulke, die de gevolgen zijn van sterke ligchaamsbewegingen, en dat zij, zelfs wanneer zij onmiddellijk geen gevaarlijk gevolg hebben, altoos meer of min de doorwaseming, den slaap en de spijsvertering belemmeren. Vanhier dat Lord bacon met reden heeft aangeprezen, dat men nimmer aan tafel gaan of zich ter ruste moet begeven, onmiddellijk na eene hevige gemoedsbeweging, maar afwachten tot dat dezelve eenigzins bedaard is (*).
Indien derhalve de invloed der driften op de gezondheid en den levensduur zoo verderfelijk zij, is het van het

{==104==} {>>pagina-aanduiding<<}
uiterste belang, dezelve al vroeg te keer te gaan, niet door den kinderen eene gevoellooze onverschilligheid in te prenten, die hen van eene menigte aangename gewaarwordingen zou berooven, maar door hun te leeren, heerschappij genoeg over zichzelve te oesenen, om hunne driften altijd binnen de vereischte palen te houden, en zich nimmer door haar tot schandelijke en schadelijke bedrijven te laten wegslepen. Eene ziel, met moed en kracht begaafd, onbekwaam om onder de ontberingen en zwakheden te bezwijken, aan welke de ouderdom noodwendig onderhevig is, is, in allen geval, het uitstekendste voordeel, welk men van eene goede opvoeding kan ontleenen; terwijl de ellendeling, die zich door vrees, gramschap, wanhoop, of eenige andere geweldige drift, beurtelings laat overheeren, geene volkomene gezondheid kan genieten, noch eenig genoegen van het leven smaken.

Beknopte geschiedenis van het Russische tooneel.

Voordat eenige Natie vatbaar is om in Tooneelvertooningen vermaak te scheppen, moet zij een zekeren trap van beschaafdheid bereikt hebben; haar uit den aard krijgshaftige geest moet door vreedzame kunsten verzacht zijn; de vruchtbaarheid en rijkdom des gronds moet haar in staat stellen om rust te genieten, en haar van middelen ter verfraaijinge voorzien. Aan dien gelukkigen stand der dingen was het Grieksche Tooneel zijn' oorsprong verschuldigd. De eerste gezangen werden ter eere van bacchus aangeheven; de vrolijkheid, door dien God ingegeven, verspreidde zich wijd en zijd; de jeugd werd daarvan verrukt, en gaf door dans en gezang leven aan de feesten, die in den voorspoed des lands hunnen grond hadden. De reiziger mogt zijnen weg niet vervolgen, maar werd gedwongen, deel te nemen aan de algemeene vermakelijkheden; de vreugde opende het hart des gelukkigen huisvaders, en blijmoedig deelde hij de rijkdommen zijner velden met hem, die geene druiven te plukken of geen koorn had te verzamelen. Vreemd kan het niet schijnen, dat de Dichter die feesten opmerkzaam gadesloeg; de nood leerde hem, de zegeningen der Godheid, die over

{==105==} {>>pagina-aanduiding<<}
den Wijnoogst het bewind voerde, onder verscheiden gedaanten te vertoonen. Hij wist, hoe hij den levendigen kring der Wijnoogsters moest innemen, die zelven spelers werden op de Bacchanalische tooneelen. Hoe nieuwer en vermakelijker deze waren, hoe de deelneming algemeener was en de hulpmiddelen overvloediger.
Thespis, die 't eerst van deze vertooningen gezet werk maakte, was autheur en acteur tevens. Lofzangen aan de Goden en helden waren het onderwerp zijner ruwe opstellen, zijnde niets anders dan vertellingen, wier levendige zetten, vrijheid en grappigheid onder het landvolk onbeperkte vrolijkheid verwekten. De steden, welke thespis met zijne kar en spelers bezocht, droegen getuigenis van derzelver genoegen, en toejuiching diende allerwegen ten onderpand van krachtdadiger dankbetooningen. AEschylus vervolgde den weg, door thespis gebaand, doch met meer deftigheids. Hij voerde verscheiden sprekers en spelers ten tooneele, en zijne stukken waren de grond der oprigtinge van het eerste Tooneel te Athene.
Geene Natie bijkans bestaat er, wier Geschiedenis geene meerdere of mindere bijzonderheden van dezen aard oplevert in den voortgang en uitbreiding van hare dichterlijke begaafdheden. De eerste vruchten der dichtkunde waren allerwegen lofzangen aan de helden, en de Rhapsodisten, of dezulken, die verzen ter eere der helden zongen, waren de vroegste tooneelspelers. De Russen bezaten dichtstukken en zangers van dien aard, reeds voordat het Christendom onder hen werd gepredikt, of zij kennis hadden aan de Grieken en Romeinen. In weewil des mangels aan historische blijkbaarheid, is de krijgshastige geest en de natuurlijke vrolijkheid der Russen genoeg toereikende om ons te doen gelooven, dat zij, in zeer vroege eeuwen, zoo vele dichtstukken ter eere der helden, en zoo vele zegezangen bezaten, als zij in 't vervolg hansworsten en potsenmakers hadden, die door het land zworven, en met hunne grappen en kwinkslagen het volk vermaakten. Deze nieuwe wedijveraars van thespis werden allerwegen op het gunstigst ontvangen, en de vreugde, wanneer zij begonnen, door het volk betoond, geleek eenigzins naar dolzinnigheid. De landman liet alles staan, om hunne kluchten te kunnen bijwonen; somtijds, in vermaak verzonken, waren alle de vermogens zijner ziele naauwelijks toereikende om hem in staat te stellen naar hunne stemmen te luisteren, door welke

{==106==} {>>pagina-aanduiding<<}
hij betooverd werd; somtijds, van vreugde opgetogen, drukte hij op de onstuimigste wijze zijne verrukking uit. In den tusschentijd van Kerstijd tot Maria Lichtmis werden gemeenlijk deze stukken vertoond. Een dichterlijk vuur ontbrandde spoedig bij hen, die aldus hunne talenten te werk stelden om de lange winteravonden te korten. Vlugbespraaktheid, sterke gebaren, veel buitensporigheids in het ontwerp der vertellinge, en groote omslagtigheid in de voordragt, waren onmisbare hoedanigheden bij hen, die vermaken wilden; en indien zij geile gebaren en vuile uitdrukkingen daar nevens paarden, dan had het werk zijn vol beslag, en de algemeene toejuiching kon niet uitblijven. Aan eene vaste plaats waren deze vertooningen niet verbonden; eene papieren lantaarn, aan den zolder hangende, en de harmonie van twee walthoornen waren het sein voor de voorbijgangers, dat zij voor eenige weinige kopeken het vermaak konden genieten om eene klucht te zien, die, zoo dra zij wilden, zou beginnen. Dit slag van aaukondiginge is heden ten dage uit het Russische Rijk niet geheel verbannen.
Tooneelvertooningen, intusschen, waren in Rusland, zoo wel als in Duitschland, onbekend vóór de tijden van peter den grooten. Die toenmaals in zwang gingen, bepaalden zich tot Rhetorische oefeningen, in de gedaante van Drama's en Blijspelen, in het uitvoeren van welke de leermeesters der kweekscholen hunne kweekelingen onderwezen. De onderwerpen dier spelen werden doorgaans uit de gewijde Geschiedenis ontleend, even gelijk die der Treurspelen, welke de Jesuiten en andere geestelijke Orden, die met de opvoeding der jeugd zich bemoeiden, aan het einde van een School- of gewoon jaar, gemeenlijk hunne kweekelingen leerden vertoonen. Als volkomen te verdedigen oordeelden zij het, wat den vorm aangaat, de Heidenen, bij voorbeeld, euripides, sophocles en plautus, als modellen te gebruiken; doch verre van te denken, dat het hoofdoogmerk der Tooneelvertooningen was, het hart der jeugd te vormen, en dezelve met haar vaderland bekend te maken, door het vertoonen van de zeden en begaafdheden van deszelfs groote mannen, (het doel, waaraan het Tooneel door de Grieken was toegewijd) bragt bijgeloof en onkunde hen in den waan, dat het hun niet vrij stond, onderwerpen van elders, behalve uit den Bijbel, te verkiezen.
Weinig bekommerden zij zich over de wijze der behan-
{==107==} {>>pagina-aanduiding<<}
delinge van deze onderwerpen. De ongerijmdste en belagchelijkste tooneelen en de walgelijkste laagheid werden daarin gebragt. De heiligste verborgenheden van den Godsdienst werden op de vuilste manier daarin vertoond; en zoo zeer waren de Geestelijken overtuigd van de eenvoudigheid hunner kweekelingen en de rest der Geestelijkheid, dat zij zich niet verbeeldden, dat zij eenige nadeelige indruksels zouden ontvangen. Waren de kweek- en lagere scholen der kloosters van Moscou, Kiow, Novogorod en andere op eenen beter voet ingerigt geweest, zij zouden stichtingen van de hoogste nuttigheid hebben kunnen worden, ter voortplantinge van kennisse in Rusland; maar de Monniken dier tijden vergenoegden zich met hunner eeuwe op zijde te blijven, in stede van haar vooruit te loopen, 't zij omdat zij daartoe onbekwaam waren, bij gebrek aan middelen, of omdat zij het onvoegzaam oordeelden, dat het volk te zeer verlicht wierd. Indien de Bisschop demetrius rostowsky, in plaats van godsdienstige spelen van zijne eigen uitvinding in zijn Bisschoppelijk paleis te Rostow ten tooneele te voeren, een stuk over eenig onderwerp, uit de ongewijde Geschiedenis ontleend, had vervaardigd, zoude ongetwijfeld zijne Natie, door zijn voorbeeld onderrigt, welhaast de kiem harer geschiktheid voor de Tooneelkunst ontwikkeld, en in die loopbane hebben uitgemunt, zonder op eenen schok van buitenslands te wachten. De meest vermaarde van rostowsky's stukken waren: de boetvaardige Zondaar; Esther en Ahasueros; de Geboorte van Christus, zijne Opstanding, en de Hemelvaart der Maagd Maria. Van allegorische uitweidingen waren zij doorzaaid. Wolkow, de eerste tooneelspeler, op welken Rusland mogt roem dragen, speelde daarin met
veel opgangs. Bisschop rostowsky overleed in den jare 1709. De tooneelkunst was in Rusland nog in hare kindschheid, toen Frankrijk reeds de meesterstukken van corneille, racine en moliere bezat, en voltaire reeds den dageraad zijner toekomende grootheid vertoonde. De stukken der vroegste Russische Tooneeldichters werden in het midden der naastvoorgaande eeuwe vertoond, niet slechts in de kweekscholen, maar wolkow's troep hervormde voorts dezelve, met eenen goeden uitslag, op het Keizerlijk Tooneel.
De Franschen, die, gedurende de regering van Czaar alexis, zich naar Moscou begaven, verspreidden in Rusland den smaak voor het Drama. De beschaafde zeden en

{==108==} {>>pagina-aanduiding<<}
de meer verfijnde smaak dier uitlanderen bezorgden hun een gunstig onthaal ten hove. De meeste Blijspelen van moliere werden in het Russisch vertaald, en nevens de voorgaande godsdienstige stukken vertoond, niet slechts door de kweekelingen in het klooster van Iconospaskoi, maar ook ten hove, op een tooneel, door eenige jonge liefhebbers vervaardigd, aan het hoofd van welke Prinses sophia, Zuster van peter den grooten, zich bevond. De beroerten, welke de troonbeklimming diens Monarchs vooraf gingen en volgden, schenen den lust tot Tooneelvertooningen in Rusland verdoofd te hebben. Geene andere tooneelspelers waren er te Moscou, dan eenige jonge wondheelers, welke, door middel van toeslaande schermen, de groote zaal van het Hospitaal in een Tooneel veranderden, en zich vermaakten met het uitvoeren der belagchelijkste Russische stukken, zoo wel gewijde als ongewijde. Doch naauwelijks had peter de groote zijne nieuwe hoofdstad aan de oevers van de Neva geschapen, of dezelve werd door een troep Duitsche Komedianten bezocht, die eene groote menigte aanschouwers lokten, hoewel zij slechts de ellendigste stukken uitvoerden. Stählin verhaalt, dat zij, op zekeren dag, bij aanplakking, aankondigden, dat zij dien avond een verwonderlijk en wel zienswaardig stuk voornemens waren ten tooneele te voeren. Door die belofte uitgelokt, verzamelde een groot getal aanschouwers; doch zoo als de Acteurs zouden beginnen, werden zij genoodzaakt, door een Keizerlijk bevel, het tooneel te verlaten, zonder hunnen mond te openen. Het gordijn werd opgehaald onder het welluidend spelen van het geheele Orchest, en de aanschouwers zagen eenen helder verlichten witten muur, waarop deze woorden te lezen stonden: Heden is het de
eerste April. Deze troep werd welhaast verstrooid, en Petersburg, zoo wel als Moscou, was wederom zonder Tooneel.
Intusschen was het mangel aan Tooneelvermaken zoo dringend geworden, dat eenigen van de bedienden en het volk, tot des Czaars stallingen behoorende, onder elkander een gezelschap van liefhebbers oprigtten, en hunne tooneelbekwaamheden oefenden op eene soort van hooizolder, welken zij opgesierd en met stroomatten bezet hadden. Onder de regering van Keizerin anna verschenen er eenige Italianen, die blijspelen en balletten vertoonden; doch de troep was zoo zwak, dat op zekeren dag, eene Ac-
{==109==} {>>pagina-aanduiding<<}
trice door hare verre gevorderde zwangerhéid belet wordende ten tooneele te verschijnen, hare rol door een' der Acteurs gespeeld werd: eene verwisseling, die aan het publiek geen klein vermaak deed. Eindelijk werd, in den jare 1737, de eerste Italiaansche Opera geopend. Twee jaren daarna werd een troep Duitsche Komedianten genoodigd; doch na den dood der Keizerinne, in het volgend jaar, vertrok dezelve. Eenige Fransche Tooneelspelers werden thans in dienst genomen, om zich naar Rusland te begeven; doch de snelle en menigvuldige veranderingen, die in het Russische Rijk plaats grepen, waren oorzaak, dat zij niet vroeger dan na de krooning van Keizerinne elizabeth de reize derwaarts aannamen. Omtrent dezen tijd werd het Operahuis te Moscou gebouwd, onder opzigt van stählin; doch het gebrek aan Acteurs werd daar zoo wel als te Petersburg gevoeld: de jonge Heeren van het Kadettenschool speelden de rol van Stommen, de zangers van de Keizerlijke kapel zongen in de Koren, en de kinderen der bedienden dansten.
Sumarokow, die door zijne lierzangen en leerdichten reeds bekend was, kwam ten laatste als Tooneeldichter ten voorschijn. Eenige Kadetten, met oogmerk om zich in het declameeren te oefenen, hadden zijn eerste Treurspel, Chorew genoemd, bestudeerd. De Keizerin, daarvan onderrigt, betuigde hare begeerte om de jongelingen te zien. Zij speelden voor haar op een klein Tooneel, en behaalden algemeene toejuiching.
Ondanks de zucht, welke het Hof voor deze vermakelijkheden betoonde, had men nog geenen inval gehad omtrent het oprigten van een Russisch Tooneel in de hoofdstad, wanneer er, in den jare 1750, een te Jaroslaw gesticht werd. De Duitsche troep, in den jare 1748 te Petersburg gekomen, gas daartoe de aanleiding. Fedor wolchow, Zoon eens Koopmans te Jaroslaw, had in deze vertooningen het grootste vermaak geschept. Deze zucht was in hem versterkt geworden door het houden van verkeering met de Duitsche Spelers; zoodat hij, bij zijne thuiskomst, eene groote zaal in zijns Vaders huis tot een Tooneel vervaardigde, en met eigen handen beschilderde; vervolgens een kleinen troep verzamelende, bestaande uit zijne vier Broeders en eenige andere jonge lieden, vertoonde hij nu eens de gewijde stukken van Bisschop demetrius, dan de Treurspelen van sumarokow en lomonossow, onlangs in 't licht gekomen, en op andere

{==110==} {>>pagina-aanduiding<<}
tijden Blijspelen en Kluchten van zijn eigen maaksel. Wolchow's onderneming vond de sterkste aanmoediging. Niet te vrede met hem met toejuiching te overladen, voorzag hem de naburige Adel, in den jare 1750, van de noodige penningen tot het oprigten van eenen Schouwburg, tot welken de toegang voor geld openstond. Het gerucht dier nieuwigheid waaide over naar Petersburg, en in den jare 1752 ontbood de Keizerin wolchow met zijn troep. Met verscheiden zijner jonge Acteurs werd hij in het Kadettenschool geplaatst, om er zich in de Russische taal verder te oefenen, en in 't bijzonder zich op het declameeren toe te leggen.
Eindelijk werd, in den jare 1756, het eerste Russische Tooneel tot stand gebragt, door de medewerking van sumarokow, en de Acteurs werden door het Hof betaald. Een Duitsche troep verscheen in den jare 1757, doch ging uiteen, na de komst der Italiaansche Opera. Niet meer opgangs maakte de Opera Buffa te Moscou, in den jare 1759; haar ondergang werkte ten voordeele van die nog te Petersburg bestond, en veel meer aanmoediginge genoot. De vuurwerken, na het spel, op het tooneel afgestoken, verschaften groot vermaak aan het publiek, en trokken meer volks dan de Muzijk. Bij de krooning van catharina verzelde haar het Russische Hoftooneel naar Moscou, doch keerde spoedig naar Petersburg terug, alwaar het zich sedert gevestigd heeft. De smaak voor Tooneelvermaken was, ten dezen tijde, zoo algemeen geworden, dat de aanzienlijkste leden van het Hof in de beide hoofdsteden niet slechts Russische tooneelspelen vertoonden, maar ook Italiaansche, Fransche, Duitsche, en zelfs Engelsche Tooneelen geopend werden, en langer of korter stand hielden. Catharina de groote, begeerende dat ook het volk in dit vermaak zou deelen, beval dat er een Schouwburg zou gesticht worden op het groote plein in het bosch van Brumberg: zoo wel de Acteurs als de Spelen waren hier volmaakt berekend naar het graauw, welk dezelve kwam hooren. Vreemd mag het schijnen, dat deze inrigting somtijds lieden van meer smaaks lokte; en 't is, misschien, het éénige Tooneel, waarheen men aanschouwers zich zag begeven in rijtuigen met vier of zes paarden bespannen. Nog meer verwondering, echter, verdient het, dat men Acteurs tot den Adelstand zag verheven worden, tot loon voor
hunne talenten; dit gebeurde, in den jare 1762, ten aanzien van

{==111==} {>>pagina-aanduiding<<}
de Broeders fedor en gregorius wolchow. De eerste stierf in 't volgende jaar, nog zeer jong. Zijne vermaardheid, als een voortreffelijk Acteur in het Treur- en Blijspel, zal, misschien, ten eenigen dage, merkelijk dalen: met dankbaarheid evenwel zullen zich steeds de Russen herinneren, dat hij de eigenlijke Stichter van het Russische Tooneel was.
Desgelijks zullen zij gedachtig zijn aan de verdiensten van sumarokow, den Treurspeldichter. Hij was de eerste, die bewees, waarvoor de Russische taal, tot nog toe verwaarloosd, vatbaar ware. In den jare 1727 te Moscou geboren van edele ouderen, wijdde hij zich met kloeken ijver aan de beoefening der aloude klassische Schrijvers en Fransche Dichters. Dit deed zijn dichtvermogen ontwaken. Zijne vroegste opstellen liepen allen over de Liefde. Zijne landgenooten bewonderden zijne zangen, en zij waren welhaast in eens ieders mond. Door dien opgang bemoedigd, gaf sumarokow, van tijd tot tijd, zijne andere dichtwerken in het licht. Treurspelen, Blijspelen, Psalmen, Opera's, Grafschriften, Straatliedjes, Lierzangen, Raadsels, Treurzangen, Satiren, in één woord, allerlei opstellen, voor welke de Dichtkunde vatbaar is, vloeiden in overvloed uit zijne pen, en vulden niet minder dan tien dikke deelen in octavo. Zijn Treurspel Chorew was het eerste stuk in de Russische taal, welk goed mogt heeten. Het is, in Alexandrijnsche verzen, op rijm geschreven, even gelijk zijne andere Treurspelen, als Hamlet, Sinaw en Truwor, Artistona, Semira, Jaropolk en Dimisa, de valsche Demetrius, enz. en de eerste stukken toonden, dat hij in het plan, de ontwikkeling, karakter en stijl, corneille, racine en voltaire tot modellen had gekozen. Hoewel sumarokow geen zeer schitterend vernuft bezat, was hij, echter, met een zeer gelukkig talent begaafd, om aan zijne Treurspelen eene zekere oorspronkelijkheid te geven, welke dezelve van die van andere Natien onderscheidt. Hij verwierf de onbevoegde goedkeuring zijner landgenooten, door de keuze zijner onderwerpen, die hij meest allen uit de
Russische Geschiedenis ontleende, en door de kracht en stontheid, welke hij aan zijne karakters leende. Doch die opgang maakte hem zoo hoogmoedig en opgeblazen, dat hij de zachtste beoordeeling niet kon verdragen. Naijverig van den roem, door lomonossow, een' ander' Russisch'

{==112==} {>>pagina-aanduiding<<}
Dichter, behaald, was hij op elke gelegenheid bedacht, om hem den voet te ligten; en 't was eene groote zegepraal voor sumarokow, op te merken, dat het gemeen naauwelijks eenige kennis nam van de eerste Tooneelproeven diens Schrijvers, en dat zij welhaast der vergetelheid werden overgegeven.
Wijders heeft sumarokow een groot getal Blijspelen geschreven, waarin de schrijfwijze van moliere doorstraalt. In weerwil van hunne oorspronkelijkheid, en somtijds laagheid, maakten zij niet veel opgangs. De voornaamste zijn: de Moeder Medevrijster van hare Dochter; de gewaande Hoorndrager; de booze Man enz. Hij heeft eenige Opera's geschreven, onder andere Cephalus en Procris, op muzijk gebragt door d'araja, Keizerlijken Kapelmeester, en voor 't eerst te Petersburg vertoond in de Vaste van 1755. De vertooners van beiderlei sekse waren kinderen beneden de veertien jaren.
Misschien zal het den Lezer niet onaangenaam zijn, hier de namen te vinden van eemge Russische Treur- en Blijspel-dichters, en de titels van hunne voornaamste Werken.
Aan kniaschin zijn de Russen het Blijspel de Boasser verschuldigd. Het is in verzen, in een zuiveren stijl, geschreven, en wordt nog heden met toejuiching vertoond. Intusschen heeft deze Schrijver alle zijne vermaardheid dank te weten aan zijne Opera's; de voornaamste van welke zijn de Sbitenschtschik (de koopman in sterken drank, sbiten genaamd;) het ongeluk van een Rijtuig, de Vrek, enz. Niet lang geleden is er eene nieuwe uitgave van zijne werken in 't licht verschenen.
Denis van wiesen zou een volmaakt Blijspeldichter geweest zijn, indien hij aan zijne opstellen slechts wat meer moeite had gedaan. Zijn Blijfpel het geroofde Kind levert een voldoend bewijs op van zijn vernuft en talenten; nog heden geeft het groot genoegen. De bedoeling is hoogstzedelijk; en het karakter van een jongen lichtmis, mitropan genaamd, die in 't geheel geene opvoeding heeft gehad, wordt er met zoo veel geests en waarheids geteekend, dat het in Rusland tot een spreekwoord is geworden; wordende een jongeling van dat slag nu aldaar een mitrofan genaamd. De Brigadier is insgelijks een der goede stukken van het Russische Tooneel. Van wiesen bezat een verwonderlijk talent, om de ongerijmdheid

{==113==} {>>pagina-aanduiding<<}
van verscheiden gewoonten te gevoelen en ten toon te stellen.
Ten aanzien van de waarheid der karakters behoeft kopiew voor hem niet onder te doen. Zijn Lebedische Kermis wordt, gedurende de Vaste, met genoegen ontvangen. De karakters schijnen op het tooneel des bedrijfs te zijn geteekend; derzelver grappige manieren en taal behalen luidruftige toejuiching bij het gemeen. De Schrijver leeft nog.
Ablesimow was de eerste, die in den smaak der voorgaande Tooneeldichters schreef. Zijne stukken zijn opgevuld met kluchtige invallen en een spottenden geest; de voornaamste zijn: de Schrijvers Winkel; Vertrek uit de Winterkwartieren, en Geluk in de Loterij; doch zijne Opera, de Molenaar, heeft hem meer roems doen behalen, dan alle zijne overige stukken. Het is een der geliefde stukken der Russen; en voor zoo veel het de zeden des lands schildert, zal het altijd met genoegen gezien worden. In den jare 1799 werd het aan 't Hof vertoond, en zevenëntwintig achtervolgende keeren op het Tooneel van Knieper; en het bleek uit de toejuiching der toehoorderen, dat zij het nog niet moede waren.
De omkoopbare Man is het eenig Blijspel, door bibikow geschreven; het wordt voor een der beste stukken van het Russische Tooneel gehouden, en veel beter dan dat van sumarokow, 't welk denzelfden titel voert.
Alexis wolchow schreef twee fraaije Blijspelen: Kinderliefde, en de bedrogene Eigenliefde.
De besluitelooze Man; Democritus, en de IJlhoofdige, zijn van iwan dmitrewsky, die den tegenwoordigen smaak zeer nabij gevat, en insgelijks het Engelsch Treurspel Beverley in 't Russisch vertaald heeft. Met zijne talenten van Schrijver paarde hij die van voortreffelijk Acteur. Hij was een kweekeling van den vermaarden garrick. Met leedwezen zag het publiek dien grijsaard voor de laatste reize op het tooneel verschijnen in den Albert, in den jare 1797.
Jelagin heeft verscheiden Fransche Treur- en Blijspelen vertaald, en Jean de Mollé ten tooneele gevoerd, op eene wijze, zeer leerzaam voor ouders.
Het Blijspel, de Minnaar met Schulden, vloeide uit de pen van Prinse fedor alexiowitz kolowsky. De dood verhinderde hem, de laatste hand te leggen aan het Treur-
{==114==} {>>pagina-aanduiding<<}
spel Sumbeka, waarvan het onderwerp uit de Historie van Casan is ontleend.
De Prins kolowsky beminde de fraaije kunsten, was een opregt vriend en dapper krijgsman. In den jare 1769 werd hij, als kourier, naar Itàlie gezonden aan den Grave alexis orlow. Bij deze gelegenheid ging hij voltaire zien. Hij stond, in den slag van Tschesme, op het schip de St. Eustatius, en hem trof het ongeluk van met dien bodem in de lucht te springen. Cheraskow, in een gedicht op dien slag, spreekt dien Prins aldus aan: ‘Kind der Zanggodinnen! waarom tradt gij zijlings af naar Bellona, terwijl uw weg u naar Apollo leidde?’
Lukin heeft twee stukken geschreven: de Verkwister door de Liefde verbeterd, en de dwaze Snapper.
Magnisky, een lijfeigene van den Grave jaguschinsky, werd door zijnen Meester naar Italie gezonden, om zijne begaafdheden tot de Muzijk verder te volmaken. Aanmerkelijke vorderingen in die kunst gemaakt hebbende, schreef en stelde hij op muzijk de Herberg, eene zeer geachte Opera, welke vijftienmaal achtereen vertoond werd.
Nog vele anderen telt Rusland onder zijne Tooneeldichters; als werewkin, jelstenaninow, karin, cheraskow, den Schrijver van het Moscou behouden. Ook zouden wij kunnen noemen prokudin, sokolow, Schrijver en Acteur, titow, tschertkow, trofilnetyn, wiens stukken, te Kiow vertoond, nooit gedrukt zijn.
Uitgezonderd den Majoor - Generaal kopiew en den Geheimraad cheraskow, zijn alle de genoemde Schrijvers overleden; verscheiden Schrijvers, echter, arbeiden nog aan de vermeerdering der rijkdommen van het Russische Tooneel. Het Treurspel Thamas Kuli Khan, door glewiltschikow, Schrijver en Acteur tevens, is verscheiden malen vertoond. Hij heeft insgelijks zijne krachten aan het Blijspel beproefd. Jyin, Schrijver van Lise, of de zegepraal der Dankbaarheid, is een jongeling van groote hoop; dit geldt ook omtrent federow, wiens Liefde en Deugd en Russische Soldaten onlangs zeer gunstig zijn ontvangen.
De smaak der Russen wordt dagelijks beschaafder. Zij beschermen de kunsten en wetenschappen, die zij, ondanks de strengheid van hun klimaat, onder hen weten te vestigen. De onsterfelijke catharina zelve gaf er hun een voorbeeld van. Wij behoorden die groote Vorstin aan

{==115==} {>>pagina-aanduiding<<}
het hoofd der Schrijveren geplaatst te hebben, op welke Rusland roem draagt. Aan haar is de Natie de Opera Iwan Tsarewitsch, Gore Bogatyr, en Fedul verschuldigd; alsmede verscheiden Blijspelen, onder andere, de verwaande Wijsgeer. Catharina de groote wist, hoe zij kroonen van wijdverschillenden aard op haar hoofd konde vereenigen.




Beschrijving van de Bagna of de hoofdgevangenis van Konstantinopel; nevens het verhaal wegens een' ongelukkigen gevangene.

De Bagna is een gedeelte van het Arsenaal. Deze gevangenis dient ter bewaringe van de kwaaddoeners, voor de galeijen bestemd. Ook worden daar aanzienlijke Grieken geplaatst, die ten dood zijn verwezen, of die door hunne bloedverwanten moeten gelost worden, somtijds ook Turken, welken men in stilte wil van kant maken. Voorts is de Bagna de plaats, alwaar de krijgsgevangenen, en de slaven, op Malteesche schepen veroverd, bewaard worden.
De Kapitein - Pacha, of Groot - Admiraal, voert het bevel over het Arsenaal, onder welken een Intendant en een Effendi gesteld zijn, een officier van de Politie, die het regt heeft om gevangen te nemen en te slaan, maar niet om met den dood te straffen. Onder de bevelen diens ambtenaars staan de Chiaous, of Wacht, en de scherpregters. Alle dezen zijn Maltezen van afkomst, en gelooven, dat zij in het wurgen van een' Turk een verdienstelijk werk verrigten. Hunne reusachtige grootte en gestalte zijn die der echte afstammelingen van hercules. Zij worden uit de slaven genomen, en volvoeren altijd vrijwillig dezen hatelijken post. Zij zijn gehuwd, hebben hunne woningen buiten de gevangenis, en brengen aldaar bij hun gezin den nacht door.
De politie van de Bagna, dat wil zeggen, de pijnigingen van hun, die dezelve bewonen, zijn toevertrouwd aan Grieken, die den post van Bachis of Wachten waarnemen. Zij dragen altijd een stok in de hand, en kloppen naar goeddunken de gevangenen. Bij nacht doen zij de ronde in de gevangenis, hebben het opzigt over de regts-
{==116==} {>>pagina-aanduiding<<}
plegingen, wekken de gevangenen en doen hen naar hun werk gaan. Elken morgen en avond maken zij eene naauwkeurige lijst van de slaven: want indien er een ontbreke, zijn zij daarvoor aansprakelijk. Dikmaals ontvangen zij geld, welk zij met den Effendi deelen, om van deze en gene gevangenen de boeijen te slaken.
De Bagna ligt aan den oostelijken oever van de haven of golf van Ceras. Hare gedaante is nagenoeg die van een parallelogram of langwerpig vierkant, doch de muur aan den waterkant volgt de bogten des oevers. De plaats, voor de slaven geschikt, is eene groote zaal, boven welke een hangzolder loopt. Men heeft er veldbedden, op welke de gevangenen, geboeid, slapen. De officieren hebben kleine nissen, in welke zij hun verblijf houden; zij zijn vrij van werken, zoo wel als de zieken. Er zijn afgezonderde verblijven voor de onderscheidene klassen van gevangenen. Gedurende den jongsten Turkschen oorlog, vervaardigden de Russen in deze gevangenis eene fraaije tent, die er nog heden wordt gezien. Ook heeft men er eene kapel, in welke een Grieksche priester alle zondagen dienst doet. Op heilige dagen houdt men naar de Bagna een statelijken optogt, welke van alle Christenen, hier tegenwoordig, wordt bijgewoond. Rondom het plein van de Bagna ontmoet men vele winkels, van wachten omzet, alwaar levensmiddelen, wijn en brandewijn verkocht worden.
In het laatst van ons verblijf alhier werden onze soldaten beter behandeld dan de overigen; de Turken, hoe wreed zij ook mogen wezen, schenen medelijden te hebben met hun ongeluk. Zij zonderden hen af van de overige slaven, en leiden hun geen zwaren arbeid op. Ten zes of zeven ure in den morgen werden zij gewekt, om in de haven aan het toetakelen van schepen te gaan werken; de zwakken werden gebruikt om op het plein van de Bagna hennep te pluizen. Omtrent den middag werd hun eten gebragt, en ten vier ure eindigde hun dag. Verre van hen te mishandelen, gaven de kapiteins der Turksche schepen, voor welke zij werkten, hun kleine geschenken. Ten zes ure deed men hen naar binnen gaan, en sloot hen in hunne kleine celletjes op. Thans liet zich eene stem hooren, die, zich tot allen wendende, riep: ‘Christenen! eet en drinkt in vrede; twist met niemand. Morgen, indien het Gode behage, zult gij uwe vrijheid bekomen.’

{==117==} {>>pagina-aanduiding<<}

Na deze korte vermaning begonnen de wachten hunnen nachtdienst. Dit was het tijdstip der regtsplegingen; vele vielen er voor in het eerste jaar van den oorlog. Drie maanden naauwelijks waren er sedert de eerste vijandelijkheden verloopen, toen de Kapitein-Pacha eenen Griek naar de galeijen zond, ianaki genaamd, neef van cangierli, Prins van Wallachie. Deze jongeling, begunstigde Drogman (of Tolk) van hussein-pacha, welken hij naar Widdin had verzeld, viel eensklaps van het toppunt van aanzien en eere tot den laagsten trap van vernedering en ellende. Zijne beschaafde opvoeding, zijne kundigheden, zijne onschuld, deden welhaast elkeenen in hem belang stellen, en verwekten het teederste mededoogen.
Gewillig getroostte hij zich den dood, en verwachtts, den zelfden dag, als hij gevangen werd genomen, ten dood te zullen gebragt worden. Ziende, echter, dat hij zich had bedrogen, en er met hem te doen sterven gedraald werd, greep hij eenigzins moed, en zocht eenige verademing door in gesprek te treden met de Franschen. In het bijzonder wendde hij zich tot den Heer richemont, en ontvouwde hem de listen en lagen, waarvan hij het slagtoffer was geworden, alsmede die, welke zijnen oom cangierli in het bederf gebragt hadden, wiens hoofd passwan oglu had geëischt.
Ianaki's bloedverwanten smeekten bij den Kapitein-Pacha om genade, en deden den gevangene eenige hoop opvatten. De wachten, even laag van ziel als wreed, betoonden hem eenigen eerbied, omdat zij hem als eenen gunsteling beschouwden, die slechts van eene kortstondige ongenade het voorwerp was. Eindelijk kwamen de smeekingen der doorbedroefde familie ter oore der echtgenoote van hussein-pacha, die er door getroffen scheen. Men hield zich van de verzochte genade verzekerd, nadat deze vrouw, eene nicht van den regerenden Sultan, zich de zaak had aangetrokken. Eindelijk gaf hussein zijn woord, en beloofde zijne vrouwe, dat ianaki dien zelfden avond zoude ontslagen worden. Maar in hetzelfde oogenblik gaf hij bevel, hem te wurgen.
De ongelukkige jongeling begreep zijn lot, toen hij de Bachis zag vertrekken, en de Grieken, die hem waren toegedaan, zorgvuldig opgesloten worden. De zaak leed geenen twijfel meer, toen hij, bij het naderen van den nacht, in stede van hem naar de Bagna terug te brengen, in het koffijhuis der gevangenisse werd geleid, de plaats

{==118==} {>>pagina-aanduiding<<}
voor de ten dood veroordeelde gevangenen bestemd. Toen de dag was geëindigd, werd hij gewurgd, en zijn lijk in de haven ten toon gehangen. Zoodanig was het loon der getrouwheid, met welke hij zijnen meester had gediend. De vreeze, dat hatelijke geheimen zouden wereldkundig worden, was de ware reden zijner doodstraffe.

Liefde en dankbaarheid.

(Eene Engelsche Geschiedenis.)

Ouderloos en eigenaar van een groot vermogen kwam de Heer eduard parker op zijn twintigste jaar te Londen. Deszelfs luidruftige vermaken bezaten geene bekoorlijkheid voor een hart, tot zachte en gevoelige aandoeningen uit zijnen aard overhellende. Onvoldaan over het ledige, welk rondom hem plaats had, gevoelde eduard welhaast de behoefte, wezens te ontmoeten, die hem het vermaak der aanwezigheid van nieuws deden gevoelen. Hij herinnerde zich, dat zijn Vader, in de gesprekken, door welke hij zijne jeugd zocht te wapenen tegen de valsche betuigingen van vriendschap, die, bij zijne intrede in de wereld, aan hem ruimschoots zouden gedaan worden, telkens den eerlijken Sir hugues murray had genoemd, als den eenigen hartvriend, welken hij sedert zijne kindschheid had behouden. - Eduard beschuldigde zichzelven, dat hij niet vroeger den inval had gehad van zich bij een' man te vervoegen, welken hij zich voorbereid gevoelde als een tweeden Vader te beminnen. Hij verneemt naar deszelfs woonplaats; hij vliegt daarheen. Weldra verneemt hij, dat Sir hugues niet in Londen, maar naar buiten was vertrokken, om het schoone saizoen door te brengen op eenLandgoed, welk hij in het land van Wales bezat. Hij schrijft aan hem en ontvangt dit antwoord: ‘De Zoon, welken ik had, is te Londen gekomen, en ik was niet daar om hem te ontvangen! Kom: indien gij een oogenblik draalt, zal ik u komen halen.’ Eduard bevochtigde dit papier met zijne tranen; het was alsof hij in het vaderlijke huis zoude terug keeren.
Nog sterker werd deze zoete begoocheling door het onthaal, welk hij op Welshuis ontving. Sir hugues drukte hem tegen zijnen boezem; zoo natuurlijk rolde de naam van Zoon van zijne lippen, dat eduard geenen anderen dan dien van Vader zoude hebben kunnen uiten. Twee jonge meisjes ontmoetten hem: ‘Zie daar uwe Zusters!’ zeide de goede grijsaard. Voor de eerste maal, sints de oorzaken van

{==119==} {>>pagina-aanduiding<<}
zijn leven aan zijne teederheid ontrukt waren, voelde eduard in den grond zijner ziele den troost en de hoop herboren worden. Hij had eene familie wedergevonden; hij sprak, en hij werd begrepen. Zijne heimelijke genegenheden werden voorafgevoeld, zijne wenschen werden voorkomen.
Elizabeth was de eenige Dochter van Sir hugues; maria was zijne Nicht, of liever zijn tweede kind. De eerste deed zich opmerken door regelmatige trekken, eene betooverende gestalte, eene zekere deftigheid, welke haar gansche gedrag en alle hare gesprekken verzelde. De andere, door de gaven der natuur minder begunstigd, werd daarvoor schadeloos gesteld door een gelaat, welks engelachtige zachtheid tot een treffenden tegenhanger diende van elizabeth's majestueuze schoonheid. Hoe groot ook de voordeelen waren, welke de eene boven de andere scheen te bezitten, lang zoude de man, die onverschilligheids genoeg had kunnen behouden, om beide op den regten prijs te schatten, in twijfel hebben moeten hangen, voordat hij eene keuze deed. Maar die keuze stond niet meer in de magt van den jongen parker. Het eerste gezigt van elizabeth had hem te ondergebragt; geene andere verdienste bezat maria in zijne oogen, dan dat zij de Nicht der aanbiddelijke Miss murray was; en in de hitte zijner opkomende drift voedde hij slechts éénen wensch, de eene tot Echtgenoote, de andere tot Zuster te hebben. Overdenking versterkte nog het gewigt van een ontwerp, in het eerst door een onvrijwillig gevoel beraamd. Met welk een zoet genoegen sprak eduard telkens tot zichzelven: ‘Ach! vereer ik niet mijns Vaders nagedachtenis, indien ik door heilige banden mij vereenige met de Dochter van zijnen getrouwen Vriend? Beantwoord ik niet aan zijne oogmerken, indien ik met deze zoo waardige familie de schatten deele, van welke het lot mij te vroeg in het bezit gesteld heeft?’
Weggesleept door deze zoo verleidende denkbeelden voor een zoo edel als vurig karakter, stelde zich, echter, eduard tot eenen pligt, door de kieschheid hem opgelegd, elizabeth van haarzelve te verkrijgen, voordat hij Sir hugues om hare hand durfde verzoeken. De koelheid, met welke zijn eerste aanzoek werd ontvangen, bedroefde hem, zonder hem ter neder te slaan; de eerbiedige hulde, welke hij aan Miss murray deed, spreidde een sluijer over verongelijkingen, over welke de geweldiger hartstogt zoude gemurmureerd hebben. In haar ijskoud zwijgen, in hare trotschen blik verpijnde hij zich niets anders te bespeuren dan de ingetogenheid eener strenge deugd; zelfs durfde hij in de woorden, in welke eene honende versmading doorstraalde, den tweestrijd en de achterhoudendheid van een

{==120==} {>>pagina-aanduiding<<}
jong hart vermoeden, hetwelk, van een onbekend gevoel beheerscht, zichzelf tracht te begoochelen.
Niet lang konden de teedere voorkeuze, de kiesche zorgvuldigheden, van welke elizabeth het bestendig voorwerp was, voor de opmerking harer Nicht verborgen blijven: weldra doorzag de gevoelige en zedige maria het geluk, hetwelk voor de gezellin harer kindschheid werd bereid; en wel verre van die heimelijke jaloezij op te vatten, zoo gemeen onder jonge lieden van hare sekse, dankte zij den Hemel voor de verhooring van hare vurigste wenschen. Aan eduard's verlangens ernstig deel nemende, stelde zij het zich tot pligt, zijne ontwerpen te ondersteunen, - tot zoet vermaak, zijne beminnelijke hoedanigheden te doen gelden.
Met even veel onverschilligheids hoorde Miss murray hare Nicht, als zij omtrent den minnaar had betoond, wiens zaak maria bepleitte. Een natuurlijke afkeer van het aangaan van verbindtenissen, wier gewigt en duurzaamheid elk redelijk wezen moesten afschrikken; de deugdzame vreeze, van de telkens wederkeerende verpligtingen, welke het huwelijk vordert, niet met alle de strengheid, welke haar geweten haar voorschreef, te zullen kunnen vervullen: deze waren steeds de tegenwerpingen, met welke elizabeth zich wapende, om de meest overredende redekavelingen harer jonge vriendin te bestrijden. Door een even zuiveren als kwalijk geplaatsten ijver gedreven, wilde maria hare vertoogen verdubbelen; zij had de smart zich te hooren antwoorden, dat, ten tijde als Sir hugues zich had verwaardigd om zijne Nicht tot zich te nemen, zijn oogmerk geweest was, eene gezellin, en niet eene Gouvernante te geven aan eene Dochter, welke hij genoeg beminde, om haar meesteres over hare gevoelens en hare bedrijven te laten. De goede maria treurde over de verblindheid harer Nicht, meer dan over den hoon, hare vriendschap aangedaan.
Sir hugues had den tijd niet verbeid, dat eenige niet dubbelzinnige verschijnsels hem de heimelijke neigingen van den jongen parker openbaar maakten, om wenschen op te vatten, zoo dierbaar voor zijn Vaderhart. Het geluk van zijn kind te vertrouwen aan den Zoon, welken zijn teeder hart had aangenomen; in den avondstond zijns levens zich aan te merken als het voorwerp hunner zorgen; het leven te kunnen verlaten, zonder angstige bekommernissen omtrent het toekomende met zich ten grave te doen dalen: welk een troostrijk verschiet voor den besten der Vaderen! Van uur tot uur verwachtte hij, dat de jonge gelieven het geheim hunner wederzijdsche genegenheid hem zouden komen mededeelen, en in stilte verheugde hij zich, denkende aan hunne verrassing, als hij hun zoude bekennen, dat hij al sints lang hun geheim doorzien had.

{==121==} {>>pagina-aanduiding<<}

Een onverwacht voorval kwam de zoete droomen storen, met welke zich de goede grijsaard streelde. In den oord, waarin het Landgoed van Sir hugues lag, werden zeer stekende hekeldichten verspreid, tegen verscheiden Dames, welke een feest hadden bijgewoond, dat de Gouverneur van de kleine stad St. Asaph had gegeven. Miss murray in het bijzonder werd daarin zeer bits gehekeld. Sir hugues drukte zich daarover uit met alle de hevigheid eens Vaders, gegriefd in hetgeen hij het dierbaarste in de wereld had. Wat elizabeth aangaat, haar misnoegen kende geene palen; twintigmalen riep zij, dat, indien haar Broeder nog leefde, zij hem zoude oproepen om wraak te nemen van den baldadigen bewerker van een zoo grievenden hoon. - ‘Wie is hij?’ vraagde eduard zeer bedaard. - ‘Geen andere kan hij zijn dan Kapitein wickham,’ antwoordde elizabeth; maar ‘wat gaat het u aan, dat gij het weet, Mijnheer parker? Uwe koelbloedigheid...’ - ‘Kapitein wickham!’ herhaalde eduard stilletjes. Hij geeft Miss murray tijd, om harer woede in verwenschingen lucht te geven, en sprak geen woord meer gedurende den geheelen avond.
's Anderendaags morgens zaten Sir hugues en de twee jonge meisjes aan het ontbijt; eduard verscheen niet. De dienstboden werden ondervraagd; een van hun had hem, met het aanbreken van den dag, de kleine deur van het park te paard zien uitrijden. Men verliest zich in gissingen; maria alleen raadt de waarheid. ‘Hij is uitgereden om te vechten!’ riep zij uit. In het zelfde oogenblik wordt de deur geopend; eenige boeren brengen op eene draagbaar den ongelukkigen jongeling binnen, zwemmende in zijn bloed.
Zijne wonde, schrikwekkende in den eersten opslag, was, echter, niet gevaarlijk. Welhaast vergat hij zelf zijne kwetsuur, om zich alleen bezig te houden met het geluk van zich van nieuws te bevinden in een gezin, welk hij gewroken had. ‘Zie daar, elizabeth!’ zeide de goede maria tot hare Nicht, ‘dien dapperen eduard! hij heeft zijn leven voor u gewaagd.’ - ‘Hij heeft zijn' pligt gedaan,’ gaf Miss murray deftig tot antwoord; en na elken morgen eenmaal naar den toestand van haren wreker te hebben laten vragen, verwaardigde zij zich het overige van den dag niet, er aan te denken, dat hij met haar onder één dak zijn verblijf had. Maar al te diep was het gevoel, welk eduard van deze wreede veronachtzaming had. Elizabeth, die zelfde elizabeth, voor welke hij honderd malen den dood zoude getrotseerd hebben, verliet hem, ontvlugtte hem; en maria, de arme maria, met welke men naauwelijks zich bemoeide, was onuitputtelijk in allerlei bezorgdheden der teederlievendste Zuster. Eduard was er gevoelig voor; hij schaamde zich niet, in hare tegen-
{==122==} {>>pagina-aanduiding<<}
woordigheid tranen te storten. Maria beklaagde hem; zij schreide met hem. - Wees op uwe hoede, goede maria! het medelijden is de weg tot liefde!
In weerwil van het sombere leed, hetwelk eduard's hart drukte, namen zijne jeugd en sterkte welhaast de overhand Steunende op maria's arm en dien van Sir hugues, deed hij zijne eerste wandeling over het grasperk, welk rondom het kasteel liep. Wanneer hij elizabeth ontmoette, zeide zij tot hem op een luchtigen toon, dat, indien hij ettelijke malen zich in de zee baadde, er welhaast geen het geringste spoor van zijne wonde zoude overblijven. Zoo veel onverschilligheids griefde de ziel des gevoeligen jongelings; in maria's schoot stortte hij zijne droefheid uit, en de zachtaardige Nicht, meer, misschien, uit deelneming in de gezondheid van haren zieke, dan om elizabeth te verontschuldigen, deed haar best om te bewijzen, dat zij met een zoo bedaard voorkomen alleenlijk zich wapende, om de al te levendige gemoodsaandoening te verbergen, welke zij niet wilde bekennen.
Te zwaar drukte eduard zijn toestand, dan dat hij met eene zoo beuzelachtige hoop zich zoude voeden; hij nam het besluit om stoutmoedig den sluijer op te ligten, welke zijn lot bedekte, en weldra vond hij daartoe gelegenheid. Hij had opgemerkt, dat elizabeth's wandelingen meestal langs de zee liepen, wier oever aan het buitenste van het park grensde. Bij laag water, om zich tegen de hitte des dags te beschutten, begaf zij zich dikmaals met hare boeken of met haar teekenwerk naar eene grot, die eene natuurlijke opening had aan den voet van eene rots. Op zekeren dag zag eduard, die nu wederom begon alleen te gaan, Miss murray naar deze eenzame plaats zich begeven. Hij spoedde zich, om zich bij haar te vervoegen; hem ziende, gaf zij een gil van verbaasdheid. ‘Wees bedaard, elizabeth!’ zeide hij, zijn best doende om eene vrolijke houding aan te nemen: ‘zal ik dan altijd voor u een voorwerp van verschrikking zijn?’ - ‘Maar waartoe deze gedurige vervolging, Mijnheer eduard?’ - ‘Ik, u vervolgen, elizabeth! het is zoo, gij vlugt voor mij, en ik zoek u op; maar is dit eene beleedidiging, welke gij mij niet kunt vergeven?’ - ‘Het is een toeleg op mijne vrijheid.’ - ‘Hoe, wanneer ik niets anders bedoel, dan de mijne aan u op te offeren?’ - ‘O! ik weet wel, dat gij u nog mijnen slaaf zoudt noemon, in het oogenblik dat gij mij in ketens boeidet.’ - ‘Uwe aantijgingen zijn wreed.’ - ‘Zij zijn regtvaardig en onveranderlijk. Mijnheer parker, gij hebt mij de gelegenheid verschaft om eens een einde te maken aan den staat van bedwang, in welken wij wederkeerig ons bevinden; ik wil er mij van bedienen; luister naar mij: grootelijks

{==123==} {>>pagina-aanduiding<<}
zoudt gij u vergissen, indien gij onderstelde, dat ik zoude kunnen getroffen of zelfs gevleid worden door de hulde, welke het u behaagd heeft mij te betoonen, sints gij onder ons woont. Elk lid van uwe sekse, dagelijks met twee jonge meisjes verkeerende, zal zich, even als gij, verpligt rekenen, omtrent eene van haar den verliefde te spelen. Moet ik u bedanken, dat gij aan mij boven mijne Nicht den voorrang hebt gegeven; dat wil zeggen, mij hebt verkozen tot het voorwerp dier verrukkende geestvervoeringen, die, allen voorshands wel overlegd zijnde, geene andere uitwerking kunnen hebben, dan de verveling te weren, die u in deze eenzaamheid mogt vervolgen?’ - ‘Hoe!’ riep eduard uit, ‘Miss murray heeft mij vatbaar kunnen rekenen voor die hatelijke veinzerij, terwijl ik op niets anders dan hare toestemming wachtte, om haren Vader te gaan smeeken om het leggen van onverbrekelijke banden?’ - ‘Mijne toestemming! en waartoe deze ijdele schroom? Mijn Vader ziet niet langer dan door uwe oogen, hoort niet langer dan met uwe ooren; spreek, en hij zal gebieden. Daarenboven, door u met veel geruchts voor mijnen Ridder te verklaren, door mijnen naam met een ergernisgevend gedruisch ten toon te stellen, hebt gij niet een overheerschend regt op mijnen persoon verkregen? Spreek een woord, Mijnheer! en doe mij naar het altaar slepen.’ - ‘Ach! liever zoude ik zelf mij naar den dood willen laten slepen, dan eene uwer gewaarwordingen dwingen! Door welk eene verschrikkelijke onregtvaardigheid vergiftigt gij alle de mijne! Te gering is het dan voor u, mijne liefde te verachten; gij lastert daarenboven mijne oogmerken. Elizabeth! mijne oppassingen, mijne standvastigheid zullen een straal van licht in uwe ziel schieten en u in de mijne doen lezen. Zeg mij ten minste, zeg mij dat het mij geoorlosd is te hopen!’ En dit gezegd hebbende, viel hij
op zijne knieën, hare eene hand grijpende. - ‘Laat af!’ zeide elizabeth, met een stroef gelaat zich verwijderende; ‘en laat dit de laatste maal zijn, dat gij het zult hebben durven bestaan, mij over ontwerpen te onderhouden, waarvan het denkbeeld alleen mij tot straffe dient.’ - ‘Wel nu dan,’ riep haar de jongeling op den toon der wanhoop toe, ‘treed nimmer in deze grot, zonder u te herinneren, dat gij hier mijn doodvonnis hebt geveld!’
Niet dan te duidelijk teekenden alle de trekken van eduard's gelaat de verschrikkelijke wanorde, van welke hij nog een prooi was, toen hij in het kasteel terug kwam. Ligt viel het hem, op de vragen te antwoorden, welke Sir hugues hem deed; wel verre was de goede grijsaard er af van te vermoeden, aan welk eene gemoedskwelling zijn jong

{==124==} {>>pagina-aanduiding<<}
gezin ten doel stond. Maar was er niets ondoorgrondelijks in maria's oogen? Eduard wachtte niet tot dat zij hem vraagde; hij meldde haar, dat hij voornemens was naar de Indiën eene reis te doen. - ‘Ons verlaten!’ riep zij: ‘gij, eduard, ons verlaten! Ach! ik ongelukkige! wat zal er van mij worden?’ - Haar geheim was haar ontvallen. Eduard sidderde deswege: hij had het doorzien; maar hij wilde er nog aan twijfelen. - ‘Indien ik u verlate, maria,’ zeide hij tot haar, ‘zal ik het herdenken aan het beste, het edelmoedigste van alle menschelijke schepselen overal met mij dragen.’ - Onvrijwillig rustte het hoofd van het meisje op eduard's schouder; in zijnen boezem verbergde zij haar blozen en hare tranen. In dit oogenblik verraste hen elizabeth; dieper griefde een verachtende grimlach, een opslag van het oog, vol van kwaadaardigheid, het gevoelige hart der arme maria, dan de hevigste verwijten zouden hebben kunnen doen.
De ongevoeligheid van Miss murray scheen te verdubbelen op het gezigt der tranen, welke zij zag vlieten. Nog dien zelfden avond gaf zij hare begeerte te kennen om een togtje op zee te doen: hare begeerten waren zoo vele bevelen. Eduard zocht zijne droefheid te overwinnen; hij stapte in de schuit, en vatte de riemen: de beide Nichten zaten voor hem. Reeds meer dan eens had hij, in den avond van een heeten dag, aldus met haar langs den oever geroeid. Gemeenlijk koos elizabeth dit uur om eduard Indiaansche liedjes te doen zingen, met welke maria hare liefelijke stem paarde; doch de droefheid heerschte in het binnenste van hunne zielen; zij hielden een diep stilzwijgen. De jongeling sloeg het gezigt neder; hij vreesde, te veel medelijden in de oogen van maria, te veel strengheid in die van elizabeth te zullen aantreffen. De lucht was helder, het water effen; niets anders hoorde men dan het eentoonige kletsen der riemen en het geschreeuw der watervogelen, die rondom het vaartuig flodderden. Eensslags vertoonde zich eene ligte wolk aan den gezigteinder; de wind verheft zich, het water wordt beroerd en begint te schommelen; in de verte laat zich de donder hooren. Eduard spoedt zich naar den wal; doch de golven, die tegen de rotsen klotsten, dreven het broze vaartuig terug; het dobberde op het los geval af; het water liep er aan alle kanten binnen. Eene bleeke kleur verspreidde zich over het gelaat der jonge lieden; eene golf overdekt haar; zij geven eenen luiden gil; te gelijk vallen zij eduard op het lijf; de schuit stoot ... en zinkt!
De onversaagde jongeling verzamelt zijne bedaardheid en krachten; hij vat elizabeth bij den arm; maria hangt hem aan zijn haar; dristig zwemt hij naar den oever. In het oogenblik dat hij dien schier bereikt had, voert hem eene golf

{==125==} {>>pagina-aanduiding<<}
terug. Hij verdubbelt zijne pogingen; maar reeds gevoelt hij, dat zijne krachten hem begeven. ‘Neen!’ roept hij met eene klagende stem: ‘neen! u beiden kan ik niet helpen!’ - ‘Help mij, eduard! help mij!’ riep elizabeth. Hij slaat op haar een wanhopig oog: teeder en smeekende was haar gelaat; haar loshangend haar golfde over haren open boezem; nooit, misschien, had zij hem verrukkelijker geschenen. ‘Help mij, eduard!’ herhaalde zij. Maria had de oogen gesloten; gelaten scheen zij zich aan haar lot te onderwerpen. Nog een oogenblik, en alle drie zullen door de golven verzwolgen worden. Ééne slechts kan gered worden; hij moet eene keuze doen. Wreede kenze! een strijd, te zwaar voor de menschelijke krachten, tusschen de Liefde en de Dankbaarheid!... Eduard neemt zijn besluit; de Dankbaarheid heeft de overhand; hij opent zijne hand, en slaat zijne oogen naar een anderen kant; elizabeth zinkt in den afgrond, en welhaast wordt maria neergezet op de punt van eene rots. ‘Maria!’ zeide eduard tot haar met eene verzwakte stem, ‘ik heb mijne schuld betaald; gij hebt mij bemind, en haar, welke ik beminde, heb ik aan u opgeofferd. Door Dankbaarheid wil ik mij uwer Liefde waardig maken.’

De waarde, oudtijds in lang haar gesteld.

(Uit alexander's History of Women.)

De Anglo-Saxen, Deenen en andere Noordsche Volken merkten het Haar aan als eene der grootste persoonlijke schoonheden, en wendden de uiterste zorgvuldigheid aan, om hetzelve ten voordeeligste te vertoonen. Jongedochters droegen het los, en lieten het in golvende lokken over hals en schouderen zwieren. In den echt getreden, hadden zij het haar eenigzins korter, bonden het op, en dekten het met eene muts, gemaakt naar de mode dier tijden; doch het haar geheel of zeer kort afgesneden te hebben, was eene schande van zulk eenen aard, dat het afsnijden des haars eene gepaste straffe voor eene Overspeelster geacht werd.
In de middeleeuwen werd bij beide de Seksen zulk eene waardije op het Haar, en bovenal het loshangend haar, gesteld, dat de Kerkregelen het, als een stuk van vernedering en boetedoening, den Geestelijken voorschreven, het haar kort te dragen en de kruin te scheren, en dat zij, onder geen voorwendsel hoegenaamd, zouden pogen, het kaalgeschoren deel voor 't oog der wereld te bedekken.

{==126==} {>>pagina-aanduiding<<}

Velen der Geestelijken van die dagen, zich aan die uitzondering noode onderwerpende, dewijl dezelve hen zoo ligt kenbaar maakte en ontdekte, wanneer zij eenige van die dwaasheden of ongeregeldheden pleegden, waartoe de menschelijke natuur zoo ligt vervalt, poogden de menschen in 't algemeen diets te maken, dat lang haar te dragen zonde was.
Onder deze bestrijders van lang haar stak uit st. wulstan (*). Hij bestrafte, zegt william van malmsbury, de slechten van alle rangen, zonder onderscheid; doch hij was bijzonder streng omtrent de zoodanigen, die lange haren droegen. Wanneer een dier pronkeren met hun lang haar voor hem nederboog om zijnen zegen te ontvangen, sneed hij met een scherp pennemes, 't welk hij te dien einde bij zich droeg, hun een haarlok af; hen aanmanende, al het haar naar die mate, tot boetedoening voor hunne zonden, te korten. - Indien iemand weigerde aan dit bevel te gehoorzamen, sprak hij over hem de schrikkelijkste oordeelen uit. Zoo groot was echter de waardije, welke men te dien dage in lang haar stelde, dat velen zich liever de vervloekingen des Aartsbisschops getroostten, dan het haar naar zijnen gegeven maatstaf knipten. En zoo groot was de dwaasheid der Kerke en van dien Heilig in 't bijzonder, dat de schrikkelijkste oordeelen des Hemels werden aangekondigd aan velen, enkel omdat zij geene messen of scharen gebruikten, om een sieraad, door de Natuur geschonken, weg te nemen!

De ongelijkheid vereffend.

Een Man van geringe burger afkomst, doch door den Handel schatrijk geworden, zocht de laagheid van zijnen stand te vergoeden, door een Huwelijk aan te gaan met eene Dame van hooge geboorte, doch welke het aan geld ontbrak, om overeenkomstig daarmede te leven. Het gelukte hem, hare hand te verwerven; dan, in de verwachting van een meerder aanzien vond hij zich deerlijk bedrogen: zij sloeg een oog van minachting en versmading op hem dagelijks neder, en sprak, te zijner geringachtinge, bij aanhoudendheid van hare Afkomst, van haar Geslacht. Hij, des verdrietig, telde op tafel, terwijl zijne Echtgenoote den ouden zang van hare hooge Afkomst zong, verscheiden stukken Goudgeld, zeggende onder het nederleggen: ‘Dit is mijn Vader,

{==127==} {>>pagina-aanduiding<<}
dit mijn Grootvader, dit mijn Overgrootvader, dit mijn Bet-overgrootvader.’ - Deze streek gelukte; de Dame begreep, hoezeer het hare zaak was, met de oude en zoo nuttige Bloedverwanten de kennis aan te kweeken.




Ydele woeling.


- - Mortalia facta peribunt. 
 
horat. De arte poet. 68. 


Vrinden! is 't de moeite waard' 
Goud op goud te hopen? 
En het schyngoed dezer aard 
Tot elk' prys te kopen? 
 
Zeker neen; all' wat bestaat 
Moeten we eenmaal derven; 
En 't beloont pas indedaad 
Dat wy 't ons verwerven. 
 
Styg' de dwingland trotsch ten throon 
Over bergen lyken: 
Hy, de zege altyd gewoon, 
Moet toch eens bezwyken. 
 
Gelden bloed en traanen niets. 
By den waerelddwinger: 
Hy vindt d'eindpaal zyns gebieds, 
Eens zyn' stafontwringer. 
 
Klimm' de dwaas ten top van eer, 
Rang en waardigheden: 
Hy verlangt gedurig meer, 
En - stort naar beneden. 

{==128==} {>>pagina-aanduiding<<}

Spare en schraap' de vrek zyn goud, 
En ontzegg' zyn leven 
Zelfs het nodigst onderhoud: 
't Is - voor wulpsche neeven. 
 
Durv' de krygsheld lyf en bloed 
In het strydperk wagen: 
Ach! 't is meest om door zyn' moed 
's Dwinglands throon te schragen. 
 
Doele op winst de handelaar, 
Waag' hy zyn vermogen: 
Vóór 't vertieren van zyn waar 
Sluit de dood hem de oogen. 
 
Vrinden! neen, wat op deze aard' 
Dwaazen kan behagen, 
Is geenszins de moeite waard' 
Dat wy 't ook bejagen. 
Vorst, noch hoveling, noch held, 
Vrek noch koopman, kunnen 
Zetel, eerampt, roem of geld 
Zich oprecht zien gunnen. 
 
Maar hy, van wien niemant spreekt, 
Hy, die, in 't verborgen, 
Wysheid, liefde en vrindschap kweekt, 
Heeft de minste zorgen. 
 
Vrinden! huldigen wy dan 
Vrindschap, liefde en wysheid: 
Zo toeft met dit driegespan 
Ons een blyde grysheid. 
 
p.g. witsen geysbeek. 






{==129==} {>>pagina-aanduiding<<}

Mengelwerk, tot fraaije letteren, kunsten en wetenschappen, betrekkelijk.

Redevoering over het gevoel van het verhevene.

Door den Heer J.F.L. Schröder, Kolonel ter Zee, Directeur Kommandant van het Koninklijk Institut der Eléves voor de Marine.

Bijzonder en eigenaardig is het gevoel, hetwelk wij ontwaren bij het aanschouwen der grootsche en prachtige tooneelen der natuur, wanneer geen gevaar ons dreigt, geene vrees of hartstogten het gemoed vervullen. Hetzelve is wezenlijk verscheiden van het gevoel van het schrikkelijke; want het bestaat noch in schrik, noch in afgrijzen, noch in andere onaangename gemoedsbewegingen. Het behaagt, maar niet gelijk het aangename, hetwelk de zinnen streelt; niet gelijk het bezit of aanschouwen van hetgene wij, of voor ons, of in het algemeen, voor goed en nuttig houden; niet gelijk het schoone in de gedaante der voorwerpen van natuur en kunst.
Deze ontkennende hoedanigheden bepalen voorzeker hoogst onnaauwkeurig het gevoel, hetwelk ik bedoel, en hetgene wij gewoon zijn met den naam van het gevoel van het verhevene te bestempelen. Hoedanig is dan dit eigenaardig gevoel, hetgene bekoorlijk is, en evenwel de verwantschap versmaadt met het gevoel van het aangename, goede en schoone? Misschien zal het mij gelukken, u dit gevoel en deszelfs onderscheidend kenteeken van ande-
{==130==} {>>pagina-aanduiding<<}
ren aan te toonen, door u aan tijden en omstandigheden te herinneren, waarin gij hetzelve in uwen eigen boezem ontwaardet.
Zegt mij, wat gevoeldet gij, wanneer gij, op den top van eenen hoogen berg, beneden u eene diepe vallei, en rondom u de grenzenlooze cirkelvlakte van uwen gezigteinder aanschouwdet, en noch uw oog, noch uwe verbeelding in staat waren den omtrek te bevatten en te bepalen? of, wanneer gij u in den ruimen oceaan bevondt, midden in dat hooge gewelf, door hemel en water alleen gevormd; of op het strand, in veiligheid zijnde, de zee hoordet bruisen, hare golven zich opwaarts ten hemel zaagt verheffen, en wederom beurtelings in eenen diepen afgrond nederstorten, terwijl derzelver schuimende koppen het geweld der tegen elkander botsende krachten schetsten? Hoedanig waren uwe aandoeningen, wanneer gij eenzaam, op eenen stillen avond, midden onder eikenboomen wandeldet, wier kruinen zich fier ten hemel verhieven, wier takken een hoog gewelf boven u vormden, niet digt genoeg, om het zacht bekoorlijk licht der maan, of de flikkering der starren, voor uwe oogen te verbergen?
Gevoeldet gij niet reeds eene zekere roering des gemoeds, bij het verhaal, hetwelk u gevoelvolle reizigers mededeelden van het hooge gebergte van Italie of Zwitserland, of van den brandenden Vesuvius? - Hoedanig was deze aandoening des gemoeds, wanneer gij in uwe verbeelding met hun van de misvormige, steil nederhangende, verplettering-dreigende rotsen op den peilloozen afgrond beneden u uwe oogen vestigdet, of die vlamkolom, welke zich uit de groote vuurkolk fier ten hemel verhief, een schrikkelijk daglicht in de duisternis des nachts zaagt verspreiden?
Of, zoo het mij geoorloofd is, ook hetgene ik in mijne gebrekkige schets van de grootheid des geheelals (*) gezegd heb, tot een voorbeeld alhier te gebruiken, zegt mij, wat gevoeldet gij, toen wij ons verhieven tot de hoogere gewesten, waar millioenen werelden de grootheid des almagtigen Opperheers verkondigen; toen onze verbeeldingskracht vruchteloos zich inspande, om die verbazende uitgestrektheden te bevatten, den omtrek van het geheelal zocht,

{==131==} {>>pagina-aanduiding<<}
en niet dan het middelpunt vond? - Gevoelloos waart gij toch niet. Neen, dit gevoel is algemeen, en, zoo ik hiervan bewijzen noodig had, gij hebt mij dezelven op dien dag gegeven. De stilte, de ernst op uw gelaat, overtuigden mij, dat ook gij vatbaar zijt voor het gevoel van het verhevene. Gevoelloosheid bij het aanschouwen dezer grootsche tooneelen der natuur kan alleen daar plaats hebben, waar het verstand nog geheel ruw en onbeschaafd is, waar het hart, geheel bedwelmd onder de magt der zinnelijkheid, vervuld met lage neigingen en lusten, het zalig bewustzijn van zijne redelijke natuur heeft verloren.
Roept dus, geëerde hoorders! de aandoeningen, welke gij bij de aanschouwing dezer voorwerpen ontwaardet, eens voor uwen geest terug, en zegt mij: was het een gevoel van het aangename, hetwelk wij ontwaren, wanneer de voorwerpen onze zintuigen streelen, of op eene aangename wijze prikkelen? Voorzeker niet. Het bruisen der zee geeft geene liefelijke toonen voor het gehoor, de flikkering der vlam van den vulkaan geenen zachten prikkel voor het oog, en niets is er in alle deze voorwerpen, hetwelk de overige zintuigen zoude kunnen bekoren. Ten opzigte van hetgene voor den uit- en inwendigen zin aangenaam is, is het oordeel der menschen zeer verschillende, en hieromtrent behelst de stelling, dat elk zijnen eigen smaak heeft, en dus niet over den smaak kan getwist worden, volkomen waarheid. Bijaldien daarentegen verstand en hart welgevormd zijn, kan het oordeel der menschen opzigtelijk het verhevene geenszins deze verscheidenheid hebben. Dit gevoel is veel zuiverder dan dat van het aangename; het schijnt voegzamer voor de zedelijke dan voor de zinnelijke natuur des menschen; want menschen alleen, geene dieren, zijn daarvoor vatbaar.
Was het een gevoel, zoodanig als het welbehagen aan hetgene wij voor ons als goed en nuttig beschouwen? Werd door deze voorwerpen, of door derzelver beschouwing, aan eenige neiging of zinnelijke begeerte voldaan? Voorzeker niet. Wij begeerden deze voorwerpen niet, stelden geen belang in derzelver bestaan, noch beschouwden ze in eenig verband met ons geluk of tevredenheid. Toen wij ons aan dit bekoorlijk gevoel overgaven, dachten wij niet aan het nuttige dezer voorwerpen voor ons. Wij trokken ons veeleer van dezelven af, om ons alleen aan de voorstelling over te geven, die dit gevoel in ons opwekte en bezielde.

{==132==} {>>pagina-aanduiding<<}

Was het dan een zoodanig welbehagen, als schoone voorwerpen der natuur, door derzelver bekoorlijke form en voor het gevoel blijkbare doelmatigheid, ons verschaffen? Geenszins. Verhevene voorwerpen der natuur vertoonen zich meestal vormloos, ondoelmatig, ja geweldig voor onze verbeelding, en (hetgene hier bijzonder opmerkenswaardig is) hoe meer zij zich als zoodanig vertoonen, des te meer zijn zij geschikt om het gevoel van het verhevene op te wekken. Het is niet de schoonheid der steile rotsen, niet de schoonheid des brandenden vulkaans, noch die des starrenhemels, welke dit gevoel opwekt; want bij de eersten is geen fraaije vorm, en bij den starrenhemel, die als onbepaald groot verschijnt, geheel geen vorm aanwezig. Ook zijn de uitwerkingen van het schoone op ons gemoed zeer verschillende van die van het verhevene; gelijk elkeen, die dezelve gesmaakt heeft, zal moeten toestaan.
Dit gevoel is, als elk ander gevoel, voor bepaling onvatbaar, en hetzelve hem te verduidelijken, op wiens hart het nooit zijnen invloed getoond heeft, zou vergeefsche moeite zijn. Evenwel eenige trekken, eenige uitwerksels van hetzelve op ziel en ligchaam op te noemen, hiertoe is men in staat.
Niet altijd is dit gevoel van gelijke kracht. De sterkte van 't zelve hangt af van tijden en omstandigheden, van de stemming des gemoeds, en in het bijzonder van de wijze, op welke wij de voorwerpen beschouwen.
Is dit gevoel zeer sterk, het hart daarvoor geheel geopend, grijpt het u plotseling aan, dan overvalt u eene kille huivering; uw verstand is meer of min bedwelmd. Het is alsof uwe levenskrachten in de eerste oogenblikken bekneld zijn, doch alsdan wederom losgelaten, u met des te meer geweld bestormen. Ernst is in uw gelaat; doch het verkondigt tevens den storm, die in uwe ziel woedt. Beurtelings wordt gij van het voorwerp, op hetwelk gij staroogt, aangetrokken, en wederom teruggestooten. En evenwel, deze botsing, deze storm in uw binnenste, verschaft u een veel grooter genoegen, dan kalmte en vrolijke stemming des gemoeds u kunnen geven. Want, gelijk bij een onweder het ratelen des donders, de schrikkelijke flikkering des verplettering-dreigenden bliksems onze zintuigen bedwelmt, ons hart met angst en schrik vervult, doch na dien storm de geheele natuur verkwikt wordt, en wij, bij het wellustig inademen eener gezuiverde lucht, het genot des levens op nieuw smaken, zoo zijn ook de

{==133==} {>>pagina-aanduiding<<}
bliksemschichten van het verhevene in het begin vreesselijk; zij slaan u ter neder, ja zij verpletteren u - - maar het onweder eindigt met een zalig bewustzijn van uw aanwezen. Verre overtreft het genoegen het ongenoegen, ja het eerste wordt door het laatste versterkt. Wie heeft ooit dit genoegen gesmaakt, zonder te wenschen, hetzelve wederom te genieten? wie heeft het bij herhaling genoten, en is verzadigd geworden?
Dit is het ware gevoel van het verhevene. Het bestaat in nederwerping en wederopbeuring, in moedeloosheid en versterkten moed, en dit maakt het tot een eigenaardig gemengd gevoel van lust en onlust. Het kan alleen plaats hebben bij wezens, welke op de eene zijde hunne nietigheid, en op de andere zijde hunne waarde en hooge bestemming beseffen. Doch dat ik mijn onderwerp niet vooruitloope. Om dit besluit wettiglijk op te maken, daartoe zijn meerdere voorafgaande beschouwingen noodig. Laat ons dus, eer wij verder gaan, onze opmerkzaamheid vestigen op de voorwerpen in de natuur, welke dit gevoel kunnen opwekken. Misschien zal het ons gelukken, een algemeen kenteeken te vinden, waardoor zich dezelve van anderen onderscheiden; waaruit wij alsdan mogen besluiten, dat dit onderscheidend kenteeken deze voorwerpen geschikt maakt ter opwekking van dit gevoel.
Hoe verschillende ook de verklaringen en de theorien van het verhevene zijn mogen, moeten evenwel allen hierin overeenkomen, dat hetzelve eene zekere uitmuntendheid aantoont. Het woord verheven, hetwelk, komende van het werkwoord verheffen, iets aantoont, hetgene boven andere dingen verheven is, of uitmunt, geeft zulks reeds te kennen. Intusschen is thans de vraag: wat is verheven of uitmuntende? Zijn het voorwerpen der natuur, en kunnen wij daaraan met hetzelfde regt verhevenheid toeschrijven, met hetwelk wij aan andere schoonheid toekennen? Kan ik de steile rotsen, den storm der zee, de hooge bergen, het blinkende gewelf des hemels op dezelfde wijze verheven noemen, op welke ik eene roos, een gebouw, eene teekening schoon noem? Het blijkt reeds bij eene oppervlakkige beschouwing, dat hieromtrent een aanmerkelijk verschil plaats heeft.
Het is evenwel niet te ontkennen, dat wij aan alle voorwerpen der natuur, welke dit gevoel opwekken, eene zekere uitmuntendheid toekennen, en wel diegene, welke bestaat in de uit-en inwendige grootheid; of, om duidelij-
{==134==} {>>pagina-aanduiding<<}
ker te spreken, wij ontdekken bij deze voorwerpen, dat zij of groot in uitgebreidheid, of groot in sterkte zijn. Zoo zijn, bij voorbeeld, de hooge bergen, de ruime zee, de diepe afgronden, de starrenhemel, groot in uitgebreidheid; terwijl de vuurspuwende bergen, de aardbevingen, de storm der zee, eene groote kracht vertoonen. Wij zullen daarom de eersten uitgestrekt-verhevene, en de laatsten krachtverhevene voorwerpen noemen, en elke soort afzonderlijk beschouwen.
De uitgestrekt-verhevene voorwerpen zijn groot in uitgebreidheid. Hoe klaar en eenvoudig ook deze stelling schijne, is zij evenwel aan zwarigheden onderworpen. Alle voorwerpen der natuur hebben eene zekere grootte, en vervullen een bepaald gedeelte der ruimte. In hoe verre wordt dan aan deze verhevene voorwerpen eene grootte bij uitstekendheid toegeschreven? Zijn zij, dus vraagt men, als volstrekt groot te beschouwen, in diervoege, dat alle andere, in vergelijking daarmede, klein zijn, gelijk zulks ook het woord verheven aantoont? Dit zoude intusschen zeer ongerijmd zijn; want wat is er in de natuur, hetwelk volstrekt groot verdient genaamd te worden, en boven alle andere dingen zoude uitmunten? Alles in de natuur is klein en groot, naarmate van de verschillende voorwerpen, met welke hetzelve vergeleken wordt. De hooge Chimboraco is zeker groot, in vergelijking met het gindsche zandheuveltje; maar is hij meer dan een zandheuveltje, in vergelijking met de geheele aarde? En wat is de aarde, in vergelijking met de zon? Zie hier dit infekt! Naauwelijks kunt gij het met het bloote oog zien. Zeg mij, is hetzelve groot of klein te noemen? Het vertoont zich, wel is waar, klein, in vergelijking met uwe grootte. Maar plaats hetzelve onder een microscoop naast een ander diertje, hetwelk gij naauwelijks bij de grootste vergrooting kunt zien; gij plaatst eenen dwerg naast eenen reus - wat zeg ik - eene mier naast eenen elefant. En is dit microscopisch diertje dan het kleinste der schepping? Weet gij niet, dat, hoe sterker de vergrooting wordt, des te kleinere dieren ons zigtbaar worden? Heeft de schepping dezelfde grenspalen, welke aan uw oog gegeven zijn?
Gij hebt gelijk: niets is er in de natuur, hetwelk volstrekt groot of klein zoude wezen. Het volstrekt groote zoude het oneindige zijn. Dit oneindige huisvest niet in de natuur, niet in de zinnewereld; want het is geen

{==135==} {>>pagina-aanduiding<<}
begrip des verstands. Alleen in de bovenzinnelijke wereld is deszelfs gebied; want het is een begrip der rede. Het is geheel onvoegzaam, de voorwerpen der natuur, welke het gevoel van het verhevene kunnen opwekken, verheven op zichzelve te noemen, indien men, namelijk, daarmede het begrip van volstrekt groot vereenige.
Doch, vraagt men verder, indien de uitgestrekt-verhevene voorwerpen groot zijn in uitgebreidheid, en aan dezelve evenwel geene volstrekte grootheid kan toegekend worden, welke is dan derzelver bepaalde grootte? Ook deze grootheid kan geenszins naauwkeurig bepaald worden. Dikwijls kunnen kleinere voorwerpen dit gevoel opwekken, waartoe grootere niet in staat zijn.
Misschien bedoelt gij slechts eene grootheid bij wijze van vergelijking. Indien dit het geval zij, zeg ons dan, met welke voorwerpen gij dezelve vergelijkt. Ook deze opnoeming is ondoenlijk; want daar die voorwerpen, met welke zij dan vergeleken werden, eene bepaalde grootheid moesten hebben, zou hierdoor ook de grootte der verhevene voorwerpen bepaald zijn.
Nog minder laat zich hier eene soortelijke vergelijking denken; want alsdan zoude elk insekt, elke plant, welke in grootte boven andere insekten en planten van dezelfde soort uitmunt, alles, hetgene uit hoofde van zijne bijzondere grootte in Naturalien-kabinetten bewaard wordt, het gevoel van het verhevene moeten opwekken; hetwelk ongerijmd zou zijn te steilen.
Alle mogelijke beteekenissen dus, welke het verstand hecht aan het begrip van groot, passen niet voor onze stelling, dat uitgestrekt-verhevene voorwerpen groot of de grootsten zijn. Moet hieruit niet volgen, dat deze stelling onwaarheid behelst? Of is er nog iets, waardoor dezelve zou kunnen gestaafd worden? Ja; want er is nog eene andere beteekenis, welke niet het verstand, maar de verbeelding hecht aan het groote of het grootste; en in deze beteekenis behelst onze stelling volkomen waarheid. Laat ons dezelve opsporen.
Wij bepalen de grootte der voorwerpen op twee verschillende wijzen. Vooreerst, door onmiddellijke aanschouwing; hetwelk wij de oogmaat noemen. Zoo heb ik eene voorstelling van de grootte eenes booms, zonder bepaaldelijk te weten, hoe veel voeten hij hoog is. Bij deze bepaling der grootheid door oogmaat, is de werking der verbeelding tweevoudig. Zij neemt, namelijk, het menig-
{==136==} {>>pagina-aanduiding<<}
vuldige in de aanschouwing op, en verbindt het tot een geheel. Om de juiste oogmaat van den boom te hebben, moet zij de bovenste, de benedenste, en de tusschenbeide liggende deelen van den boom niet alleen opnemen of ontwaren, maar ook dezelve met elkander vereenigen. Deze vereeniging wordt des te moeijelijker, hoe meer deelen er te vereenigen zijn; en daarom is de juiste oogmaat van groote voorwerpen veel moeijelijker, dan die van kleino. Wanneer het voorwerp zeer groot wordt, dan kan de verbeelding deszelfs deelen niet meer tot een geheel zamenvatten; want zoo veel deelen, als zij op de eene zijde opneemt, verliest zij wederom op de andere zijde. Dit voorwerp nu, waarbij zij haar onvermogen opzigtelijk de zamenvatting van deszelfs deelen gevoelt, is voor haar het grootste; want zij kan geen grooter door oogmaat bepalen. Van zulk een voorwerp beweer ik, dat het, onder zekere omstandigheden en voorwaarden, het gevoel van het verhevene kan opwekken.
De tweede wijze, op welke wij de grootte van een voorwerp bepalen, geschiedt door getalbegrippen. De verbeelding neemt het menigvuldige in de aanschouwing op, en vereenigt het door getallen. Men neemt, namelijk, eene maat, een voet, duim, mijl enz. als eenheid aan, ziet, hoeveelmalen deze maat in de grootte van het voorwerp is begrepen, en toont dit aan door getallen. Zoo meet ik, bij voorbeeld, de hoogte van eenen boom, bepaal dezelve 100 voeten te zijn, dat is, ik neem tot eenheid eenen voet aan, en bepaal, dat dezelve honderdmalen in die hoogte is begrepen. Dit is dus geene bepaling der grootheid door oogmaat, maar door wezenlijke berekening met getallen; en bij deze berekening vindt de verbeelding volstrekt geene moeite, om verder voort te gaan. Zij verhest zich met haren maatstok, welken zij naar willekeur vergroot, van de aarde tot de verst afgelegene gewesten, en vindt nergens het grootste, dat is, boven hetwelk zij niet zoude kunnen gaan, en dus nergens het verhevene. Dit heeft nadere opheldering noodig. Misschien is hiertoe het volgende voorbeeld niet ongeschikt.
Laat ons, in gedachte, naar de werkplaats van eenen wis- en starrekundigen gaan, en zijne verrigtingen en bezigheden beschouwen. Langen tijd is hij werkzaam geweest, om, door behulp van waarnemingen, van wiskundige grondbeginselen en berekeningen, de grootte der aarde, der hemelligchamen, der banen, waarin de plane-
{==137==} {>>pagina-aanduiding<<}
ten en manen rollen, de grootte der starren en der zonnestelsels te bepalen. Eene menigte van wiskundige figuren en betoogen, een mengsel van algebraische formulen en aequatien, van differentialen en integralen enz. liggen voor hem. Zij toonen de moeijelijkheid en de diepte zijner nasporingen; maar het is voor ons eene onverstaanbare taal, en wij verlangen niet naar hare verklaring. Evenwel stellen wij er belang in, om de berekende grootheden te kennen. Vragen wij hem dus, om ons de besluiten zijner berekeningen te willen mededeelen. Hij voldoet aan ons verzoek.
‘Ik zal, zegt hij, tot maat en eenheid aannemen de lengte van eene mijl, welke ik 24000 voeten groot stel; doch deze voeten zijn iets grooter, dan die naar Rhijnlandsche maat.’ Thans begint hij met eene wiskundige naauwkeurigheid te verklaren, in welk eene verhouding deze voet tot den Rhijnlandschen staat. Vervolgens verhaalt hij u, hoeveel de middellijn, de oppervlakte en de inhoud der aarde, in mijlen bedragen; er bijvoegende, dat hier evenwel nog eenige mijlen onzeker zijn, uit hoofde van de afplatting der aarde aan de polen, als zijnde nog niet naauwkeurig door de starrekundigen bepaald. Op dezelfde wijze toont hij u aan de grootte van de zon, van de planeten en manen, den afstand der aarde, der planeten en manen van de zon, de grootte van derzelver loopkringen enz., alles naauwkeurig in getallen van mijlen of van grootere eenheden (zoo als van halve middellijnen der aarde en der aardbaan of van aardbollen) uitgedrukt, doch welke getallen wij even zoo schielijk vergeten als hooren. Tot slot voegt hij er bij:
‘Tot dus verre heb ik u vrij naauwkeurig deze grootheden en afstanden aangetoond. Wanneer wij verder gaan, en wel buiten het zonnestelsel, dan kunnen wij dezelve slechts ten naasten bij bepalen. Zoo is de afstand der aarde van de naaste vaste star ten minste 100000 malen grooter, dan de afstand der aarde van de zon. Wanneer wij dezen afstand met 600 vermenigvuldigen, zullen wij ten naasten bij hebben de middellijn van ons melkwegstelsel, hetwelk uit meerdere millioenen zonnen bestaat. Zeer vele melkwegstelsels kunnen wij gedeeltelijk door de telescopen zien, en zullen daarvan des te meer ontdekken, hoe volmaakter deze gezigtswerktuigen worden. Thans kunnen de grootsten, welke vervaardigd zijn, eene ruimte doordringen, misschien

{==138==} {>>pagina-aanduiding<<}
4000 malen grooter dan de gemelde afstand der aarde van de naaste vaste star, en deze lengte is dus gelijk aan de halve middellijn van dat gedeelte des geheelals, hetwelk ons door middel van de telescopen zigtbaar is. Indien de telescopen zoo verre nog volmaakter wierden, dat wij, door behulp van dezelve, duizend of millioenen malen verder konden zien, dan behoefde men, ter bepaling van het voor ons zigtbaar gedeelte des geheelals, achter dit getal 4000 slechts drie of zes nullen te voegen.’
Wat zegt gij, geëerde hoorders! van dezen wiskundigen? Gevoelt hij wel het verhevene van zijn onderwerp? Hoe koud en gevoelloos blijft zijn hart, terwijl hij ons deze grootheden opnoemt! Zullen niet op deze onbrandbare ziel alle bliksemstralen van het verhevene gesmoord worden? Men ziet wel, hij onderscheidt zich geenszins van zijne ambtgenooten, van andere drooge wiskunstenaars. Terwijl hun verstand alles tot algebraische sormulen en wiskundige demonstratien terugbrengt, blijft het hart ijskoud. Zij zijn gelijk aan hem, die, in plaats van den Bijbel met stichting te lezen, optelde, hoe dikwijls het woord. .... Doch neen, houdt op!... te hard, ja onbillijk vonnist gij eenen zoo verdienstvollen naspoorder der groote werken Gods. Want, zegt mij, kon hij wel bij zoodanige berekeningen het grootste vinden? Met de getallen ging hij ongehinderd voort, gelijk hij zelf ten slotte aantoont. Ook deze getallen verminderde hij naar willekeur, door het vergrooten van den maatstok. Hoe kon dus bij mogelijkheid zijn geest door de kracht van het verhevene getroffen worden? Plaatst zijne ziel slechts in eene andere werkzaamheid; laat zijne verbeelding opgewekt worden, om datgene in de aanschouwing zamen te vatten, hetgene hij berekend heeft - dan zal hij spoedig zijn onvermogen, en tevens de kracht van het verhevene ontwaren.
Dit ontwaardet ook gij, groote nieuwland! toen gij, bij het aanfchouwen van de nevelvlek in Orion, zongt:

Wat mag dat glinstrend wolkje zijn? 
 
Dat glinstrend wolkje, sterveling! 
is ook een melkweg, in wiens kring 
ontelbre starrenstelsels weemlen. 
 
Verbeelding, daal, verlaat de heemien! 
Mijn geest bezwijkt. 


{==139==} {>>pagina-aanduiding<<}

Redenaar! wenscht gij ook het gevoel van het verhevene in het hart uwer hoorders te doen gloeijen - verhaal hun dan niet naauwkeurig die duizend en millioenen mijlen. Neen! werk op de verbeelding; maak het haar aanschouwelijk, hetgene gij voorstelt; herinner haar aan den eisch der rede, om dat geheel, hetwelk gij doorloopt, zamen te vatten; en wanneer zij alsdan hare onmagt gevoelt, en in hare nietigheid reeds verzinkt, trek haar met geweld opwaarts tot die hoogere gewesten, vlieg met haar van het eene zonnestelsel tot het andere - toon haar dan het glinsterend wolkje - gij zult uw doel bereiken.
Doch niet alleen zullen deze groote starrekundige voorwerpen ons het onvermogen onzer verbeelding, om dezelve te bevatten, en dus het verhevene doen gevoelen, maar ook aardsche voorwerpen, vooral wanneer onze verbeelding eene vrije speelruimte heeft, om dezelve naar welbehagen te vergrooten. Een hooge berg, wiens kruin door eene wolk bedekt wordt, zal hiertoe bijzonder geschikt wezen, dewijl onze verbeelding die kruin naar welgevallen kan verhoogen. Hetzelfde geldt van alle groote voorwerpen, waarvan wij niet duidelijk de uiterste grenspalen ontwaren; en daarom is ook in het algemeen de nacht, waarin nog een flaauw licht de voorwerpen eenigzins kennelijk maakt, ter opwekking van dit gevoel geschikter, dan de dag. Ook is alsdan het gemoed minder afgetrokken door de menigvuldigheid der ons omringende voorwerpen. De stilte en eenzaamheid maken hetzelve meer vatbaar voor het gevoel van het verhevene. - Een diepe, ruime afgrond kan eene zekere aandoening van den geest voortbrengen, want wij zien den bodem niet - zoo als ook zelfs een hooge toren, aan wiens voet wij staan, en wiens toppunt wij niet duidelijk kunnen onderscheiden.
Hetgene ik thans heb verhandeld, zal, hoop ik, toereikende wezen ter aanwijzing van het algemeen kenteeken der uitgestrekt-verhevene voorwerpen. De kortheid des tijds, de aard eener Redevoering verbieden hier meer afgetrokkene wijsgeerige bespiegelingen. Wij gaan dus over tot de beschouwing der kracht-verhevene voorwerpen in de natuur.
Elkeen zal toestemmen, dat de kracht, waarmede een kanonskogel wordt afgeschoten, grooter is, dan die, waarmede onze hand eenen bal werpt. Waarom? Vooreerst is de massa of het gewigt van den kanonskogel veel groo-
{==140==} {>>pagina-aanduiding<<}
ter dan die des bals, en ten tweede is deszelfs beweging ook aanmerkelijk sneller. Wij meten dus eene kracht af naar de massa, en de snelheid van het ligchaam, hetwelk door haar in beweging is gebragt, en vergelijken hiernaar de krachten onder elkander.
Kracht-verhevene voorwerpen der natuur zijn, gelijk wij reeds aangemerkt hebben, groot in kracht. De grootte dezer kracht kan even zoo min, als die der uitgestrekt-verhevene voorwerpen, juist bepaald worden. Het is geenszins de grootste kracht; want alsdan zoude zij aan de grootste massa de grootste snelheid geven, of kunnen geven: doch wij kennen noch de grootste massa noch de grootste snelheid in de natuur, en kunnen hier slechts door vergelijking bepalingen maken. De grootste kracht zoude de almagt wezen. Deze huisvest even min als het oneindige in de natuur. Alleen in de gewesten der bovenzinnelijke wereld is haar gebied; want zij is geen begrip des verstands, maar een begrip der rede. dezelfde kracht, welke wij groot noemen, is klein, in vergelijking met andere. Groot is de kracht, die den kanonskogel doet voortsnellen - verre overtreft zij onze kracht. Maar wat is deze kracht, in vergelijking met die van den brandenden afgrond des vulkaans, wanneer hij zich opent, zijn vuur uitbraakt, en in eene fontein van asch duizenden van steenen tot eene verbazende hoogte opwerpt - en wat is deze kracht, in vergelijking met die, welke den geheelen aardbol rondom zijne as, en rondom de zon doet bewegen, die het geheele zonnestelsel in de onafmetelijke ruimte voortstoot?
Evenwel moet de kracht groot zijn, om verheven te wezen. Laat ons trachten dit nader te bepalen.
Alle kracht-verhevene voorwerpen der natuur vertoonen zich aan ons zoodanig, dat alle tegenstand, dien wij daaraan als natuur-wezens zouden willen bieden, zich in onze verbeelding als geheel ijdel vertoont. Deze voorwerpen geven ons dus onze volstrekte onmagt te kennen, en zijn voor zoo verre vreesselijk, zonder dat wij evenwel werkelijk voor dezelve zouden vreezen. Hierin is geenszins eene tegenstrijdigheid. - Er wordt slechts het geval als mogelijk gedacht, om aan deze krachten tegenstand te willen bieden, indien hare werking zich tot ons bepaalde. Zal ons gemoed vatbaar wezen voor den indruk van het verhevene, dan moet hetzelve noch met vrees, noch met schrik vervuld zijn. Het verhevene van het bruisen der

{==141==} {>>pagina-aanduiding<<}
zee, van de stormen der lucht, van het gekraak des donders, van de flikkering des bliksems, van het uitbarsten van den Vesuvius, kan niet gevoeld worden, wanneer het hart met vrees, of met medelijden voor de ongelukkige slagtoffers is vervuld. De verwoestende vlam, die statig in brandende pilaren van de daken der rijken en armen oprijst, de duisternis van den nacht door haar schrikbarend licht doet verdwijnen, alles dreigt in puin en asch te veranderen, heeft voorzeker iets verhevens; - maar gij hoort het zuchten, het gekerm, het gegil der ongelukkigen, het gekraak der instortende gebouwen; gij ziet de tranen, de bleeke wangen, de wanhoop - - uw hart is gesloten voor den indruk van het verhevene.
Eene zeer groote overeenkomst moet er, gelijk natuurlijk is, tusschen het uitgestrekt- en het kracht-verhevene plaats hebben. Het volgende zal dit nader doen zien.
Bij het uitgestrekt-verhevene hebben wij getoond, dat het, om indruk te maken, in de aanschouwing moet voorgesteld worden, en dat door berekening der grootheid alleen het gevoel van het verhevene niet opgewekt wordt. Hetzelfde heeft ook bij het kracht-verhevene plaats. De starrekundige, die de grootste der ons bekende krachten berekent, die kracht, welke den aardbol met vele andere grootere en kleinere bollen rondom de zon voert, gevoelt niets verhevens bij deze berekening, - alleen dan wordt het hart daartoe gestemd, wanneer hij de berekening laat varen, en zich deze kracht aanschouwelijk voorstelt.
Bij het uitgestrekt-verhevene wordt voornamelijk de indruk vergroot, wanneer de verbeelding eene vrije speelruimte heeft, en zich in hare werking niet bepaald ziet. Zoodanig is het ook gelegen met het kracht-verhevene. De schuimende zee, de brandende vulkanen, het gekraak der zwarte donderwolken, enz. zijn verhevene voorwerpen; - hunne krachten vertoonen zich onbepaald in grootte; - zij dreigen alles te vernietigen! welke kracht is tegen hen bestand!
Juist daarom zijn ook die krachten bijzonder geschikt ter opwekking van het gevoel van het verhevene, welke als 't ware in rust zijn, geene werking vertoonen, en evenwel doen zien, dat hare werking buitengewoon groot zoude wezen, indien aan haar de vrije teugel wierd gelaten. De gang, de houding, de fiere oogen van den leeuw, van den Bengaalschen tijger, hebben reeds iets verhevens; want zij verkondigen eene buitengewone kracht.

{==142==} {>>pagina-aanduiding<<}

De gegrondheid dezer stelling gevoelde in alle hare kracht de vermaarde Schrijver der Brieven over Italie, de Heer du paty, een man, die zonder twijfel smaak voor het schoone, en tevens gevoel voor het verhevene, in eenen zeer hoogen graad bezat. - Bij de beschrijving der marmeren paarden op de plaats van Montecavallo te Rome (Lettr. 62.) zegt hij:
‘Maar hoe zal deze slaaf dien fieren hengst bedwingen, die vrij van gebit en teugel is, die briescht, die springt en steigert? - Hij ziet hem aan.’
In zijne uitmuntende beschrijving van den Hercules van het paleis Farnese spreekt hij aldus tot de jonge kunstenaars:
‘Verre zij het van mij, Hercules in eene eenige zijner heldendaden voor te stellen! Heeft het enkel zien van dit ligchaam ze u niet reeds gemeld? Begrijpt gij dan niet, wanneer gij alleen dezen arm ziet, dat ieder dwingeland of gedrogt te gelijk den arm van Hercules en den dood moest gevoelen? ... De kunstenaar had wel begrepen, dat de kalmte het geschiktste middel was, om de sterkte te doen uitkomen,’ enz.
Om dezelfde redenen verwekken de steile misvormige vooroverhangende rotsen, door derzelver rust, door derzelver slechts dreigende houding, dit gevoel. Wat zouden zij doen, indien zij nederstorteden! Dit is de eerste gedachte, en door deze gedachte wordt de verbeelding gevleugeld.
Van alle kracht-verhevene voorwerpen der natuur is voorzeker de mensch het grootste en gewigtigste; ja, in de menschelijke natuur alleen is de bron van het verhevene gelegen. Reeds buitengewone ligchaamssterkte, in gang, houding, gelaatstrekken, gespierdheid, enz. zich kenschetsende, heeft iets verhevens, maar nog veel meer hetgene eene bijzondere kracht van geest, van verstand, moed, onverschrokkenheid en bedaarde kloekmoedigheid in gevaner aantoont. Intusschen verre boven dit alles munt als kracht-verheven uit 's menschen zedelijke natuur. Deze verdient bijzonderlijk den naam van verheven. Den deugdzamen te zien worstelen en zegepralen in den harden strijd met gevaren, met het noodlot en het kwade; getrouw aan den pligt, zijne waarde handhaven; den geest onverschrokken te zien, als het ligchaam valt - ja, dit is het verhevenste schouwspel; een schouwspel, gelijk een oude Dichter zegt, het aanschouwen der Godheid waardig. -
{==143==} {>>pagina-aanduiding<<}
Doch dit verheven voorwerp, hetwelk wij eigenaardig het zedelijk-verhevene kunnen noemen, eischt een bijzonder onderzoek.
Hetgene wij thans van het gevoel van het verhevene, en van de verhevene voorwerpen der natuur beschouwd hebben, kunnen wij gevoegelijk tot de volgende stellingen hoofdzakelijk terugbrengen:
1. De indruk van het verhevene is verschillende, naar mate van de voorwerpen en de stemming des gemoeds, en wordt voortgebragt door de aanschouwing van de uitgebreidheid en de sterkte der voorwerpen.
2. Het gevoel van het verhevene is algemeen, en toont zich des te meer bij den mensch, hoe meer verstand en rede ontwikkeld zijn. Het is een eigenaardig gemengd gevoel van lust en onlust; en door deze vereeniging zelve wordt de lust verhoogd. Het is wezenlijk verscheiden van het gevoel van het aangename, goede en schoone.
3. Ter voortbrenging van dit gevoel wordt vereischt, dat de grootte en sterkte der voorwerpen in de aanschouwing voorgesteld, en niet door berekening bepaald worden.
4. In het bijzonder dient de verbeelding eene vrije speelruimte te hebben, om naar welgevallen de uitgebreidheid en kracht te vergrooten; en deze moeten dus als onbepaald groot verschijnen.
5. De uitgestrekt-verhevene en de kracht-verhevene voorwerpen moeten zoodanig voorgesteld worden, dat de mensch bij de eersten de onmagt zijner verbeelding, om de deelen tot een geheel zamen te vatten, gevoelt, en bij de laatsten de geringheid zijner krachten, om aan dezelve tegenstand te bieden. Hartstogten, vrees, schrik, medelijden enz., sluiten het hart voor dit gevoel.
Ik kan deze Redevoering niet eindigen, zonder nog eenige aanmerkingen opzigtelijk deze laatste stelling er bij te voegen, al is het, dat ik mijn onderwerp vooruitloop, en de nadere ontwikkeling dezer aanmerkingen tot eene andere gelegenheid moet uitstellen.
Wij gevoelen dus onze onmagt bij het uitgestrekt-verhevene, om de grootte in de verbeelding zamen te vatten, en bij het kracht-verhevene, om aan die krachten tegenstand te bieden. Maar hoe! datgene, wat ons onze onmagt doet gevoelen, is zoo aangenaam? Voorzeker; ja, wat nog meer is, hoe levendiger wij onze onmagt gevoelen, des te grooter genoegen smaken wij. Mensch, welk een zon-
{==144==} {>>pagina-aanduiding<<}
derling wezen zijt gij! Dat, hetgene u uwe nietigheid en zwakheid zoo aanschouwelijk voorstelt, is voor u bekoorlijk; hetgene u geheel ter nederslaat, beurt u op, bereidt u de zaligste genoegens!
Hier, geëerde hoorders! naderen wij tot den sluijer, die het zinnelijke van het bovenzinnelijke afscheidt. Er is nog een ander gebied, dan dat der zinnewereld. Hij, die daarin woont, veracht fier alle vereenigde krachten der schrikbarende natuur. Wij menschen zijn niet bloot burgers der zigtbare, maar ook burgers der onzigtbare wereld. Het verhevene doet ons zulks gevoelen (*).
Ja, ik gevoel mijn onvermogen, om de verbazende uitgestrektheden, welke mijn oog in de natuur ontwaart, te bevatten - maar ik gevoel tevens de grootheid van dat hoogere vermogen in mij, hetwelk mij tot de gewesten

{==145==} {>>pagina-aanduiding<<}
der bovenzinnelijke wereld geleidt, mij het oneindige voorhoudt, in vergelijking van hetwelke alle die grootheden klein zijn. Ik gevoel, bij het aanschouwen van het kracht-verhevene, mijne zwakheid en geringheid als zinnelijk wezen, om aan die groote natuurkrachten tegenstand te bieden - maar tevens de grootheid van dat bovenzinnelijk vermogen in mij, hetwelk mij de almagt voorhoudt, in vergelijking van welke alle vereenigde krachten der natuur niets beteekenen.
De mensch kan iets goddelijks denken, wat meer is dan alle natuur; en evenwel zoekt hij dit goddelijke in de natuur, omdat hij haar alleen onmiddellijk buiten zich vindt. Hare verhevene voorwerpen zijn beelden van het oneindige; beelden van de almagt. Terwijl zij deze beelden vertoont, schijnt zij, als 't ware, van den hemel neder te dalen, en verwekt die bekoorlijke roering des gemoeds, met welke geene zinnelijke genoegens te vergelijken zijn. Op die wijze doet het verhevene ons onzen edelen aanleg gevoelen; op die wijze geleidt het ons tot dien sluijer - roept ons toe: Sterveling! er is nog iets achter dien sluijer verborgen; wanhoop niet - sta pal en onverschrokken als een held - handhaaf uwe waarde! - Al wordt uw ligchaam verpletterd - gij zijt vrij, onsterfelijk: er is een God!
Verlangt gij hiervan bewijzen. Welaan, ik beroep mij op uwe eigen gewaarwordingen bij de beschouwing van de uitgestrektheid der wereld. Brengt dezelve levendig voor uwen geest, en zegt mij, of ik waarheid dan onwaarheid spreke. Ja, toen wij ons verhieven van de aarde tot het zonnestelsel, van het zonnestelsel tot den melkweg, van den melkweg tot de nevelvlekken, en gedurig eenen grooteren maatstok noodig hadden, - toen onze verbeelding zich vruchteloos inspande, om de grenspalen des geheelals te vinden, van het eene melkwegstelsel tot het andere vloog, en eindelijk, overtuigd van de onzekerheid, of het getal der werelden, welke zij bij haren verderen voortgang nog zoude ontmoeten, eindig of oneindig was, geheel bezweek, en zich zwijgend en aanbiddend nederwierp voor den troon desgenen, die deze aarde, deze zonnen, deze melkwegen, deze nevelvlekken heeft gevormd en onderhoudt, - ja, toen verzonken wij geheelenal in onze nietigheid; te vergeefs zochten wij naar woorden en vergelijkingen, om dezelve voegzaam uit te drukken; eene kille huivering beving ons. Maar, toen wij de goddelijke vonk

{==146==} {>>pagina-aanduiding<<}
in ons ontwaarden, moed en sterkte ontvingen door het bovenzinnelijk vermogen in ons, waardoor wij ons beroemen te zijn van Gods geslacht, - toen sloegen wij onze oogen wederom opwaarts, beurden ons op als zedelijke wezens, zoo schoon uitgedost, geschapen voor de eeuwigheid, vermaagschapt met den Allerheiligsten, - toen keerde onze blijmoedigheid terug; een zalig gevoel, gelijksoortig misschien aan dat der verhevene geesten, bezielde ons; de storm eindigde met de zaligste aller menschelijke gewaarwordingen. ‘Ook ik ben een mensch, een vrij zedelijk wezen, voor de onsterfelijkheid geschapen. Ik kan mij verheffen van het zinnelijke tot het zedelijke, van het stof tot den Schepper, die het gevormd heeft; van het gebrekkige tot het volmaakte, ja tot het ideaal der heiligheid.’
Groot is de aarde, groot is de zon, - maar de mensch is nog grooter dan de aarde - nog grooter dan de zon; want de mensch alleen kan deze groote gedachte denken.
Hier op deze aarde knielen wij neder voor de onafmetelijke boven ons zwevende wereld, - voor die tintelende lichtjes in den tempel des Oneindigen. In den hemel heeft de Almagtige zijnen naam in gloeijende starren gezaaid, - op de aarde in zachte bloemen.
Sterveling der aarde! gij gevoelt de kracht, welke uw ligchaam aan uwen aardbol kluistert; maar niet die kracht, welke uwen aardbol met vaste kluisters aan de zon bindt, aardbollen rondom zonnen, werelden rondom werelden doet rollen. Treed opwaarts van de aarde in den ledigen aether: zie daar haar rijk! - Waar stof, waar werelden zijn, zwaait zij haren schepter. Waar zij haren schepter zwaait, is de trage rust en werkeloosheid gebannen. - Zie hier zonnestofjes, gelijk uwe aarde, spelen om de zon; kometen klimmen op en neder in de zonnevlam. Vlieg sneller dan het licht, om andere stofjes te ontmoeten - spoedig verdwijnt de aarde, de zon, - ja het geheele melkwegstelsel van millioenen zonnen wordt een bleek stil wolkje; - gij ontmoet nieuwe op- en nederwaarts stroomende golven van zonnen, - nieuwe vuurraderen van melkwegen, in den stroom des tijds wentelende. Zie rondom u de groote werkplaats dezer kracht. Zie hier de vorming, daar de ontbinding van aard-, van zonne-bollen, van melkwegstelsels, hier de jeugdelijke kracht, daar de nedertuimeling in het afgelegen graf! Zeg mij, wanneer elk oogenblik eene wereld ontbindt en verbrijzelt;

{==147==} {>>pagina-aanduiding<<}
wanneer de tijd boven de kometen gaat, en ze uittrapt gelijk vonken, en de zonnen gelijk verbrande kolen in stukken wrijft; wanneer de eene rij van werelden na de andere in den afgrond wordt nedergetrokken; wanneer het eeuwige graf nooit vol, en de starrenhemel nooit ledig wordt, - zeg, welk is dan het lot des menschen? - - Zie daar, waar de eeuwigheid is, waar de nacht begint, daar strekt een oneindige Geest zijne armen uit, legt ze om het groote vallende geheelal, draagt het, verwarmt het! Ja gij, alle menschen, alle engelen, alle wormen rusten aan zijne borst, en de bruisende zonne- en wereldzee is een enkel kind in zijne armen! Hij ziet door de groote zonnezee, waarin de zonnen als koraalboomen zwemmen; ziet aan de kleinste koraal, den aardbodem, het wormpje kleven, hetgene gij zijt, - hij geeft aan dit wormpje den naasten druppel hoop op de toekomst, een oog tot hem opwaarts gerigt! -
Doch werwaarts voert mij mijne verbeelding? Vergeef, oneindige Geest! onze zwakheid, onzen asgodendienst; vergeef, dat wij U als mensch, als zinnelijk wezen denken! Vergeef de kinderen, die naauwelijks beginnen uwen naam te stamelen! Heilig, heilig, is uw naam. Mijn geheel hart vat U, maar niet mijn verstand. Al het oneindige, onbegrijpelijke in mij is slechts uw wederschijn. Geheel de schepping hangt als sluijer over U - de eeuwigheid wandelt voorbij dien sluijer - zij tilt dien niet op.




Berigt van den heer Dr. Langsdorf, aangaande eenige ziekten enz. in Brasil.

Kinderpokjes zijn hier eene zeer gevreesde en vernielende ziekte. Wanneer hier dus eene Kinderziekte ontstaat, kost zulks aan duizenden, en wel inzonderheid aan de Negerslaven het leven. Van de inenting der Pokjes weet men hier niets, en nog veel minder van de Vaccinatie.
Men vindt hier Huidziekten van allerhande soort, gelijk onder alle warme klimaten. De schurft en de schurftachtige uitbottingen vindt men hier onder de aanzienlijkste huisgezinnen en bijna in alle boerenhuizen. Ondertusschen schijnt dit ongemak meerendeels eerder een naar schurft gelijkende uitslag, dan eene ware schurft te zijn,

{==148==} {>>pagina-aanduiding<<}
Want velen onzer matrozen lieten zich in een zeer vertrouwelijken omgang in met meisjes, die met den schurftigen uitslag geplaagd waren, zonder door de schurft besmet te worden.
De Venuskwaal is hier zeer algemeen. Gelijk in de overige heete gewesten, ontwikkelt zich hier de teeldrift zeer vroeg, welke jongens van 12 of 13 jaren reeds bij hunne slavinnen, of bij andere ligte meisjes, bevredigen, waardoor zij in een zoo vroegen leeftijd reeds, met venerische kwalen bezocht, omsukkelen.
Eene alhier zeer gewone ziekte is de Bicho dos pés, Pulex penetrans linn. of de zoogenoemde Zandvlooi, een klein Insekt, 't welk het vel en de spieren der blootsvoets gaande lieden doorvreet, zich door eene jeukende en inwendig stekende pijn doet kennen, en somwijlen, wanneer men dit diertje niet bij tijds ziet weg te nemen, langdurige gezwellen aan de voeten veroorzaakt. De slaven, die op het veld arbeiden, zijn het meest aan die kwaal onderhevig. Doch ook worden Reizigers, die dunne zijden kousen dragen, of die barrevoets gaan, daardoor bezocht; zijnde het hier te lande steeds veiligst, met bloote beenen in laarzen te gaan. Bij twee lieden, die op het schip van Dr. langsdorf behoorden, openbaarde zich de jeukende pijn eerst na de zesde week, nadat men Brasil verlaten had, en Kaap Horn reeds was rondgezeild. Wanneer men het diertje, hetwelk zich in de spieren een nest maakt, even als een splinter uitneemt, zoo heeft men hoegenaamd niets meer te vreezen; doch, bij verwaarloozing daarvan, heeft men langdurige verzweringen aan de voeten te wachten. Zelfs zijn er voorbeelden van verstervingen, ja van den dood, hierdoor veroorzaakt.
Zonderling is het, dat de Brasilsche vrouwen, anderzins zoo beroemd wegens hare schoonheid, doorgaans lelijke, bedorvene tanden hebben. Bij vele jonge meisjes van 14 of 16 jaren ontbreken dikwijls reeds een of meer van hare voortanden. Mogelijk ontstaat dit uit het misbruik van Mandiocca, eene soort van Betel.
Tegen de Hoofdpijn maakt men gebruik van eene roode klei, die met water is bevochtigd, waarmede men het voorhoofd en de wangen bestrijkt. Een op deze wijze uitgeruste Neger maakt al eene zeer zonderlinge vertooning.
Wel onderrigte Vroedvrouwen vindt men hier even weinig als Geneesheeren. Men neemt tot dit werk eene of andere vrouw, die zulks meermalen heeft verrigt, of eene

{==149==} {>>pagina-aanduiding<<}
vriendin, die hetzelve durft op zich nemen. Men vindt hier toch ook steeds eenige vrouwen, die eene groote handigheid in dit werk bezitten, en daardoor eene zekere beroemdheid hebben verkregen. In geval van nood wordt er zoodanig eene opgezocht.
Uit de ondervinding van eenige geloofwaardige en opregte Huismoeders kon de Heer langsdorf opmaken, dat de tegennatuurlijke verlossingen hier vrij algemeen zijn, en dat vele vrouwen aan de daardoor veroorzaakte bloedvloeijingen komen te sterven; ja dat men veel meer moeijelijke en tegennatuurlijke verlossingen in dit Land ontmoet, dan men in een zoo heet Gewest zou verwachten. Bij deze gelegenheid merkt de Heer osiander aan, dat het hem uit eene naauwkeurige vergelijking van verschillende Reizigers gebleken is, dat het een algemeen verkeerd vooroordeel is, alsof de zware verlossingen in de heete landen zoo weinig zouden voorkomen en zich meestal tot Europa bepalen. Volgens de meening van dezen Hoogleeraar, ontstaat deze dwaling hieruit, dat men, naarmate der meerdere cultuur van een Volk, meer let op soortgelijke omstandigheden, en dat men meer van de kunst verwacht, naarmate men weet dat dezelve verder is gevorderd.
De vruchtbaarheid der vrouwen is hier anderzins zeer groot, en niets is minder zeldzaam, dan huisgezinnen met vijftien of twintig kinderen te vinden; zoodat alle straten en wegen daar vol van zijn. Wanneer men overweegt, dat hier een ieder zijn bestaan overvloedig vindt, zonder veel te behoeven te arbeiden, en men geene drukkende behoeften heeft, zoo kan men ligt begrijpen, dat een ieder zich hier aan de pligten der Liefde overgeeft, vooral in een zoo heet Gewest, hetwelk de teeldrift zoo aanmerkelijk aanzet. In hunnen vroegsten leeftijd worden de kinderen hier te lande, behalve met de moedermelk, voornamelijk met Bananen gevoed. Ondertusschen trachten de meeste vrouwen hare kinderen zoo lang mogelijk aan de borst te houden, zelfs wel eens tot vier volle jaren, om, zoo als de vrouwen zelve wel openlijk durven zeggen, de te groote vermenigvuldiging van haar geslacht voor te komen.


{==150==} {>>pagina-aanduiding<<}

Over den oorsprong en het gebruik der reukwerken.

De weelde der Reukwerken heeft haren grond in de Natuur zelve. Allerwegen heeft hare hand bloemen gestrooid, wier zoete en verkwikkende uitwasemingen geene kunst kan nabootsen. Bij elke wederkomst der lente offert de aarde aan den hemel den tol van wierook. De Alpen hebben hunne kruiderijen, de bevrozene luchtstreek zijne reukwerken; de Oceaan zelf spoelt amber tegen zijne oevers op: doch het zijn inzonderheid de heete gewesten, en zelfs de verzengde luchtstreek, alwaar eene meer brandende zon die vlugge geesten opeenpakt, die het reukwerk der planten zamenstellen, en, tot nog toe, aan alle scheikundige ontbindingen ontsnapt zijn. Hoedanig ook deszelss natuur zij, overvloedig vooral is dit riekend beginsel in eenige boomen van de verzengde luchtstreek; het dringt door in de gommen, welke daaruit druipen; het balsemt de harsen, die op derzelver stammen kristalschieten; het ademt zelss in de vruchten, de bloemen en de schors. Onze lelien, onze tuberozen en onze rozen wasemen, in korten tijd, uit, alwat hare ligte zelfstandigheid welriekends bezat; dit is het geval der eigenlijk genoemde welriekende zelfstandigheden, niet; zij behouden hare kracht tot aan het kleinste brokje.
Reeds leveren Provence, het zuidelijk Italie, Sicilie en Griekenland eene menigte zelfstandigheden op, die tot Reukwerken dienen. Zoodanig is de hars van den Styrax; zoodanig is de gom, Ladanum genoemd, die van verscheiden soorten van Cistus wordt verzameld; zoodanig zijn de Mastik en de Terpentijn van Chio, de manna, die uit den stam en de takken van den bloeijenden Esch in Kalabrie druipt. Met deze zelfstandigheden vermengen de Italiaansche Reukwerkbereiders olien, uit verscheiden wortelen en gemeene bloemen getrokken. Hierom zijn hunne Reukwerken eigenlijk van Europischen oorsprong, 't Is waar, dat de beste Styrax uit het Carmanie of Cilicie der Ouden komt. Het Galbanum, het gomachtig sap van eene Umbellifera, komt van de kusten van Barbarije en uit Syrie. Maar gewisselijk plegen de Italianen bedrog, wanneer zij roemen, gemeenlijk tot

{==151==} {>>pagina-aanduiding<<}
hunne Reukwerken de drie zoo vermaarde zelfstandigheden te gebruiken, bij de namen van Wierook, Mirre en balsem van Mekka bekend.
Vooreerst is de echte balsem van Mekka, of het gomachtig sap van de Amyris Opo-balsamum, zeer schaars en overmatig duur. De Koningen van Juda lieten dit heeftergewas in twee niet zeer uitgebreide tuinen kweeken. De Joden, volgens het verhaal van plinius, na de verwoesting van Jeruzalem, door haat en wanhoop gedreven, roeiden de balsembosschen uit; men vindt ze niet meer in Palestina. De plantaadje Beder-Houssein, het aloude Petra, in Steenachtig Arabie, is de eenige heden bekende plaats, die balsem levert. De Groote Heer bekomt jaarlijks slechts drie pond; een pond levert men aan den Pacha van Cairo, en een pond aan den Emir Hadji, of den leidsman van de Mekka-karavaan. Een fleschje met dezen balsem wordt in den Jardin des Plantes (te Parijs) als iets van den hoogsten prijs bewaard. De echte balsem, die uit eene insnijding in den boom druipt, is zelfs geen voorwerp van koophandel. Die onder dezen naam wordt verkocht, is slechts de olie, door koken getrokken uit de korrels, de noten en de takken van den boom, de Carpo-balsamum en de Xylo-balsamum der Ouden. Volgens den Historieschrijver josephus wierd de balsemboom in Judea gebragt door de Koningin van Saba; maar bij ongeluk hebben voor 't minst twee landen en twee steden dien naam gemeen: de eene in Gelukkig Arabie, de andere in Ethiopie (*). Hierom laat het zich niet beslissen, waar het land der Sabeërs
ligge, dat verwonderlijk gewest, alwaar alle huizen met goud en elpenbeen versierd waren, en alwaar men balsem, mirre en wierook in overvloed ontmoette, volgens de eenparige getuigenis der Ouden.
Wat den wierook aangaat, zeker is het, dat Gelukkig Arabie eene heefterplant bevat, die eene hars geeft, daar te lande Oliban genaamd, en die gemeenlijk voor de Libanos der Grieken en de Thus der Romeinen wordt gehouden; doch die plant zelve groeit in een slechts gering getal in de kleine provincie Hadramant en de naburige streken; voor het onberekenbaar gebruik, welk de Ou-
{==152==} {>>pagina-aanduiding<<}
den van den wierook maakten, zou dezelve niet berekend geweest zijn. Daarenboven plaatsen herodotus en strabo uitdrukkelijk in Afrika het gewest, welk den wierook voortbrengt. Uit andere getuigenissen der Ouden blijkt, dat de wierookboom, in zijn vaderland, tot bouw- en brandstoffe diende; 't geen zich op de heefterplant Oliban niet laat toepassen. Waarschijnlijk is het derhalve, dat de Ridder bruce ons niet misleid heeft, dat het gedeelte van Afrika, ten Zuidoosten van Abyssinie gelegen, het moederland van den wierook is. De boom, welke denzelven geeft, is ongetwijfeld naar Arabie overgeplant, alwaar hij in eene heefterplant is verbasterd. 't Is bekend, dat een der ptolemeussen, na eenen veldtogt in Ethiopie, den wierookboom in Egypte bragt dezelve tierde aldaar niet. Wanneer dioscorides, philostrates en avicenna van wierook spreken, uit Indie gebragt, is het te denken, dat zij Indie met Ethiopie verward hebben; eene dwaling, gemeen bij de Ouden: want de geleerde Portugees garcias ontkent stellig, dat eenig Indisch gewas wierook geeft; alle hedendaagschen zijn het hieromtrent eens.
Dit geldt niet omtrent de Mirre; volgens alle de Ouden, komt dezelve uit het land, 't welk wierook voortbrengt. Plinius, inderdaad, zegt, dat uit Indie eene soort van mirre kwam, doch van veel geringer waarde dan die van Gelukkig Arabie. Bruce verzekert, dat de mirre uitgevoerd wordt uit de landen, die ten Zuidoosten aan Abyssinie grenzen. Emfrass is de plaats, alwaar de Afrikanen uit de binnenlanden dezelve ter markt brengen; vervolgens wordt zij naar de haven van Azab gezonden, aan de straat van Babelmandel. Ongelukkig heeft bruce den boom zelven niet kunnen zien; zelfs heeft hij er geenen tak van kunnen bekomen. Uit hetgene hij van het uiterlijk vertoon en de natuur der mirre zegt, leert men niets meer, dan 't gene men in de berigten der Ouden ontmoet: zoodat men somtijds op het vermoeden valt, om hem als blooten naschrijver te beschouwen. Laten wij er intusschen nevens voegen, dat een Portugeesch Botanist, loureiro, verzekert, in Cochinchina, tweeduizend vijfhonderd mijlen van Asrika, eene soort van Laurierboom ontdekt te hebben, die, volgens hem, de echte Mirre der Ouden voortbrengt. Deze onzekerheden omtrent den oorsprong der Mirre laten zich niet wegnemen, voordat men den uitslag der

{==153==} {>>pagina-aanduiding<<}
nasporingen zal vernomen hebben, welke Lord valentia doet te werk stellen aan de Oostkusten van Afrika; belangrijke gewesten, welke de verlichte staatkunde van Engeland zints eene halve eeuw niet uit het oog heeft verloren.
Laten wij overgaan tot de oevers van den Euphraat, alwaar Babylon en Suza voormaals twee voorname zetels van Reukwerkbereiding waren. Assyrie en Mesopotamie leverden het olieachtig sap van eene soort van Amomum, die ik niet geloof dat bij de hedendaagschen naauwkeurig bekend is. 't Was een der sterkste Reukwerken; men bediende er zich van bij de lijkplegtigheden. De Assyrische olie, volgens nonnus (Lib. XXXIII.) door de Reukwerkbereiders bebruikt, was, mijns bedunkens, de olie van Sesamus. De Nardus, dat kostbaar Reukwerk, 't welk de Romeinsche dames, volgens juvenalis, voor hare minnaars spaarden, kwam, meende men, uit Perzie. Twijfel lijdt het niet meer, of het de Nardus Indica zij, of althans eene aangrenzende soort. Deze plant is beschreven door den vermaarden jones, in de Asiatic Researches, en door blane, in de Philosophical Transactions, Vol. CXXX. Part. 2. alwaar men eene afbeelding volgens loureiro vindt. De wortel van den Costus Arabicus werd insgelijks gebruikt tot het bereiden van zalven van een zeer sterkriekend Reukwerk; doch, in spijt van haren naam, bewoont deze plant eigenlijk Indie. Waarschijnlijk is het echter, dat Mekran en Kerman, zuidelijke provincien van Perzie, den Costus en den Indischen Nardus opleveren. Arrianus en strabo verzekeren, dat ten tijde van alexander's togt midden door Gedrosia (het hedendaagsch Mekran) de Phenicische kooplieden, die het leger volgden,
aldaar vele soorten van die welriekende kruiden vonden, welke zij gemeenlijk uit Gelukkig Arabie bekwamen. Dit klimaat is gunstig voor welriekende planten; de rozen van Chyraz en Kerman bezitten meer reukwerks, dan eenige andere bekende soort; zij worden alleen overtroffen door de besaamde rozen van Kachmyr, waaruit de kostbare rozenolie wordt getrokken, in het Oosten zoo zeer bewonderd, en door den Heer langlés in eene geleerde Verhandeling geroemd.
Het kaneel en de kassia werden voorzeker gebruikt tot de Reukwerken der Ouden, en nog heden tot die der Oosterlingen; doch niets is zoo verward en ingewikkeld als de plaatsen, alwaar de Ouden van die twee zelfstan-
{==154==} {>>pagina-aanduiding<<}
digheden spreken, welke zij door bemiddeling van verscheiden volken bekwamen. Daarenboven gaven zij de namen Cinamomum en Casqa aan zeer onderscheidene zelfstandigheden, doch die in reuk naar de welriekende planten van Indie geleken. Dit duister onderwerp is onlangs behandeld door den Heer coorea de serra, in het Dictionnaire des Sciences Naturelles.
Het eigenlijk genoemd Indie voorziet ook de Reukwerkbereiders van Ebbenhout. Die onbepaalde benaming bevat in den koophandel verscheiden soorten van hard, zwaar hout, 't welk gebrand wordende een liefelijken reuk verspreidt. De Ouden spreken mede van de welriekende bloemen van Indie, onder welke de Mimusops Clengi uitmunt; de bedden worden er mede bestrooid, de vrouwen maken er kransen van.
Het Schier-eiland aan gene zijde van den Ganges en de groote naburige eilanden schijnen het heelal in reukwerkschatten te overtrefsen. Maar hier stapelen zich de onzekerhden op elkander, en verdikt zich de duisternis.
De benzoë en de kamfer, harsen, voortkomende uit twee soorten van niet zeer bekende boomen, welke van het zuidelijk gedeelte van Japan en China groeijen, tot aan de eilanden Sumatra en Java; het sandelhout; het calumba, aloë-hout, en verscheiden andere weinig bekende soorten van hout, komende uit Cochinchina, Siam, Timor; eindelijk de muskaatnoten, de macis en de kruidnagels: kostbare zelfstandigheden ongetwijfeld zijn deze, en die waarschijnlijk door de Chinezen in hun vervaardigen van Reukwerken gebruikt worden. Maar tot heden toe hadden de zeelieden geene Reukwerken van dat land in Europa gebragt. Vanhier dat de lieden, welke aan de beschaafde wereld de streelende aankondiging van deze Reukwerken gedaan hebben, om volkomen vertrouwen te winnen, geene Berigten, met Chinesche karakters versierd, moesten verspreiden, maar eenvoudige Tolbrieven, uitwijzende, dat de goederen met er daad zijn gekomen uit de landen, van waar zij gezegd worden oorspronkelijk te zijn. Verre ben ik er af van dien oorsprong in twijfel te trekken. Zeer waarschijnlijk is het, dat de Chinezen Reukwerken verkoopen aan de Kiachtasche Russen; langs dien weg bekomen wij de beste Thee. Geene reden is er ook, dat men in Europa sandel- of calumbahout, of benzoë ontvangt, en dat daarvan Reukwerken bereid worden. Maar laten wij aanmerken, dat het ca-
{==155==} {>>pagina-aanduiding<<}
lumba, aloë-hout te Canton tegen goud wordt opgewogen, en dat de natuurkundigen nog niet weten, van welken boom de echte benzoë herkomstig zij. Van hier dat in dit stuk, gelijk in alwat China raakt, te twijselen de verstandigste zijde is, die men kan kiezen.
Het Dierenrijk levert drie soorten van Reukwerk: muskus, civet en amber. Wat de eerste dier zelfstandigheden aangaat, dezelve komt voort van een dier, overal voorhanden in Thibet, westelijk China, zelfs tot aan Tonquin toe naar het zuiden, en tot aan Daourie naar het noorden. Het Muskusdier is eene soort van geit, maar 't welk twee slagtanden als het wilde varken heeft, en, even als het ijzervarken, met stekels is bedekt. De muskus ontstaat in een beursje, welk het onder den navel draagt; de beste muskus komt van Tonquin.
Niet eens zijn het de natuurkundigen en reizigers omtrent de aanwezigheid der Civetkat in Azie; dit dier, zeer veel naar een grooten bunsing gelijkende, is zeer algemeen in Senegal, aan de kust van Guinee, en, waarschijnlijk, in geheel het binnenland van Afrika. De civet en de muskus heeft men in de Reukwerkbereiding afgekeurd, als van een te stinkenden en walgenden reuk; doch door scheikundige bewerkingen kan dezelve getemperd worden.
De grijze amber, die aan alle oorden der verzengde luchtstreek wordt gevonden, is inzonderheid overvloedig in Japan, op de Moluksche eilanden, te Borneo, aan de kust van Ajan in Afrika, en aan de kust van Guinee. Die van Madagascar en Sumatra wordt voor den besten gehouden. Onzeker is tot nog toe de natuur dezer zelfstandigheid; maar, volgens de meest geloof verdienende gissing, zoude 't het zaad van eene soort van Walvisch zijn. Niet beter is men het eens omtrent den oorsprong van den gelen amber of den barnsteen.
Zoodanig zijn de schattingen, welke de oude wereld voor de grilligheden van ons reukzintuig levert. Nog vele zelfstandigheden van de nieuwe wereld zouden wij er kunnen nevens voegen, als de gom elemi, de liquidambar en andere; maar wij schrijven geene Verhandeling over de Natuurlijke Historie. Laten wij ons liever vermaken met de beschouwing van den voortgang der Reukwerkweelde bij onderscheidene Volken, oorspronkelijk de onschuldigste en aangenaamste van alle soorten van weelde.
Het gebruik der Reukwerken heugt de vroegste tijden.

{==156==} {>>pagina-aanduiding<<}
Mozes heeft het door zijne wetten geheiligd; nergens anders dan voor het altaar des Heeren mogt de wierook rooken; en de Hoogepriester alleen werd met eene welriekende olie gezalfd, zamengesteld uit verscheiden voortbrengsels van Indie en Afrika.
De hoven van Perzie en Babel waren vermaard om het overdadig gebruik, welk er van reukwerken en zalven gemaakt werd: men had er ambtenaars van de Reukwerkbereidinge tot den bijzonderen dienst des Konings. Op de feestmalen stortte men uitgelezene olien uit op de bloemkransen, met welke de hoofden der gasten getooid waren. Artaxerxes, den Lacedemonischen Gezant antalcidas een blijk van bijzondere hoogachtinge willende geven, nam de bloemkroon, die hij droeg, van zijn eigen hoofd, besproeide dezelve met een reukwerk, voor de Koningen bestemd, en zend die aan den fieren Spartaan, die misschien niet wist, wat hij er mede doen zoude. Dit gebruik ging, vele eeuwen daarna, tot de Grieksche en Romeinsche galanterie over; voor eene zonderlinge gunst werd het gehouden, van eene vrouw kroonen te ontvangen, welke zij had gedragen; en martialis beklaagt zich bitter, dat zijne beminde hem geene andere dan versch geplukte rozen zond:

A te vexatas malo tenore rosas! 

Om tot de Perzianen weder te keeren: stellig durven wij verzekeren, dat plinius dwaalde, meenende, dat de Perzische historieschrijvers niet vroeger van zalven en reukwerken hebben gesproken, dan onder darius codomannus. Volgens herodotus zond cambyses aan den Koning der Ethiopiers, onder andere geschenken, een fleschje met kostbare zalf. De H. Schriftuur verspreidt eenig licht over den koophandel der volken van het westelijk Azie met die van Indie; handel, in welken die van reukwerken en specerijen mede begrepen was. De Karavanen, die, ten tijde van den Aartsvader jakob, van Gilead naar Egypte reisden, voerden koopwaren mede, die niet uit Gilead konden voortkomen. En waarom bouwde salomo, midden in de woestijn, de prachtige stad Tadmor of Palmyra? Wanneer men de Kaart inziet, verneemt men, dat de liggingen van Gilead en Palmyra eenen karavaanweg aanduiden, ongetwijfeld uitloopende op de Perzische Golf, alwaar de stad Gherra toenmaals de marktplaats van het

{==157==} {>>pagina-aanduiding<<}
geheele Oosten was, zoo als het Bassora thans is. Voorts ontving nog Egypte de reukwerken van het Oosten uit de handen der Sabeërs, die inzonderheid op dezen handel eene weelde bouwden, van welke de Ouden telkens met verbaasdheid gewagen.
De kunst van het balsemen der lijken moet voor een der oudste takken der Reukwerkbereidinge gehouden worden; de sporen daarvan ontdekt men van Egypte tot aan de Kanarische eilanden aan de eene zijde, en aan de andere tot aan Otaïte en de Noordwestkusten van Amerika. De Romeinen, toen zij nog arm waren, gingen zoo kwistig te werk in het gebruiken van zalven en reukwerken bij hunne lijkplegtigheden, dat de Wet der twaalf Tafelen daarin met een verbod heeft voorzien. Onder de Keizers steeg die weelde tot eene onbesefbare hoogte. Bij de uitvaart van zijne geliefde poppea sabina deed Keizer nero eene hoeveelheid wierooks verbranden, grooter dan die gemeenlijk uit Arabie werd aangebragt ten jaarlijkschen gebruike van het geheele Keizerrijk, dat is, van bijkans de geheele bekende wereld. Juvenalis, om eenen pronker van zijnen tijd te schetsen, zegt, ‘dat hij meer reukwerken uitwasemt, dan twee lijkstaatsien.’

Et matutino sudans Crispinus amoeno 
Quantum vix redolent dua sunera. 

Maar de God der feestmalen en de Godin der liefde betwistten aan de onderaardsche goden dezen reukwerkstol. Geregtigd door het voorbeeld van venus zelve, bedienden zich de Grieksche en Romeinsche dames aan hare tooitasels van eene groote verscheidenheid van reukwerken. Cato, Lijsarts van de Keizerin plautina, heeft, in zijne Verhandeling over de Tooitafel, vijfentwintig kostbare olien beschreven, van welke bij ongeluk slechts de namen zijn behouden. De gemaakte, welke men boven de natuurlijke bloemen schatte, werden met de olie van nardus en tostus besproeid. Men had Ethiopische en Indiaansche slavinnen, die de kunst verstonden, om over het geheele hoofdhaar een regen of dauw van reukwerken te verspreiden, welke zij uit haren mond uitwasemden; die kunst is verloren. De modische dames, eindelijk, leiden zich niet ter ruste, dan tusschen neteldoeksche lakens, van reukwerken doortrokken, die, ongetwijfeld, over Egypte uit Indie kwamen, volgens martialis, Lib. I. Epig. 16.

{==158==} {>>pagina-aanduiding<<}

Quid thorus a Nilo, quid sindone textus olenti, &c.

Zoo hoog klom bij sommige Romeinsche dames de Reukwerksweelde, dat martialis haar wandelende Reukwerkwinkels noemde. Haar hoofd, zegt lucianus, wasemt geheel Arabie uit. Uit de Dichters blijkt, dat er geen aangenamer geschenk voor de dames was, en kostbaarder tevens, dan potjes met nardus. Volgens juvenalis beefden de mannen en de minnaars op het woord Nardus, omdat dezelve tegen goud moest worden opgewogen. Minder duur waren zonder twijfel de reukwerken, waarmede de jonge lieden de deur hunner minnaressen besproeiden, terwijl zij er serenaden zongen, wijn plengden, en er de verwelkte kroonen en kransen ophingen, die zij gedragen hadden.
De Dichters zelve hebben van de Reukwerkbereiding lieve namen ontleend, die ons eenigzins belagchelijk dunken. Bij bion noemt venus adonis: mijn balsem! mijn reukwerk! Plautus heeft op deze wijze van spreken eene grappige alleenspraak gebouwd, in welke eene oude vrouw haar hof maakt bij eene slesch wijn, welke zij tastende in het donker zoekt, noemende dezelve: mijn lieve ziel! mijn roos! mijn kassia! mijn kaneel! mijn mirre, enz. enz.
Het gebruikmaken van reukwerken door de mannen ontmoette strenge berispers in de achtbaarste personaadjen van Griekenland en Rome. De Lacedemoniërs banden de Reukwerkbereiders, als lieden, die de olie vruchteloos verspilden. De goede plutarchus roemt de dieren, omdat zij zich niet bereukwerken; men zoude hem kunnen antwoorden: ‘'t Is omdat het dieren zijn!’ Seneka verzuimt de gelegenheid niet tot het maken van eene tegenstelling, het gebruik van reukwerken en zalven noemende ‘eene zeer morsige zindelijkheid,’ immundissimae munditiae. De Konsul cicero vaart hevig uit tegen den Konsul piso, over het dragen van haarlokken, van welriekende olie doortrokken: madentes cinçinnorum simbriae. Valerius maximus verhaalt, dat, gedurende de verbanningen onder de regering der Driemannen, een aanzienlijk Romein, door zijne bedienden in eene hut weggestopt, zich verried door de reukwerken, welke hij uitwasemde: iets, zegt de historieschrijver, 't welk in scherts en verachting het algemeen mededoogen veranderde, welk zijn lot in 't eerst verwekt had! Keizer vespasianus verliet een' offi-
{==159==} {>>pagina-aanduiding<<}
cier van zijnen post, omdat hij te veel naar reukwerk stonk: ‘Liever zoude ik gehad hebben,’ zeide deze koele en hardvochtige Vorst, ‘dat gij naar knoflook hadt geroken (*).’
Vergeefs, echter, verzetteden zich Konsuls, Keizers en Wijsgeeren, tegen den heerschenden smaak van 't Algemeen. De schertserijen van aristippus, de gezangen van anacreon en horatius, de ernstige lessen van hippocrates, de behoeften van een brandend klimaat: alles spande te zamen, om de reukwerken onder de levensgeneugten te doen tellen. Geene gezellige verkeering, geen avondmaal zonder bloemen, in de zaal gestrooid, zonder reukwerken, in wierookvaten brandende, zonder welriekende olien, welke men op de gasten, de tafel en de wijnen uitgoot. Nero en otho lieten in de feestzaal geheele kaskaden van welriekend water vloeijen; en deze wellevende weelde, hoewel door dwingelanden uitgevonden, verdient daarom niet te minder onzen hedendaagschen Amphitryons te worden aangeprezen. Te Rome inderdaad ontmoette men snoevers, die, op hunne avondmalen, aan hunne gasten niets anders dan reukwerken gaven: martialis noemt dit, op eene schimpige wijze, aangenaam te rieken en van honger te sterven:

Res salsa est, bene olere et esurire. 

Doch archestratus, schrijver eener Verhandeling over het slempen, had reeds als een ontegenzeggelijk beginsel vastgesteld, dat de reukwerken alleen moeten dienen ter veraangenaming van den wijn en vermeerdering van goede siere.
De weelde groeit telkens aan. In nero's tijd werd het tooneel met wijn besproeid, waarin sassraan was uitgeperst. De Keizer heliogabalus liet zijne eetzalen verwarmen met welriekend Indisch hout. Om zich aangenaam te kunnen baden, liet die zelfde Keizer een geheelen vijver met welriekend water vullen. Men verwondere zich niet over die overdadigheid, zints men in de Geschiedenis van den Mogol, door V. catrou, heeft gelezen, dat de vermaarde Prinses nour-djihan een geheel kanaal met rozenwater liet vullen, langs 't welk zij met den Grooten Mogol

{==160==} {>>pagina-aanduiding<<}
wandelde. De warmte der zonne scheidde van het rozenwater de ware olie; men zag die zelfstandigheid boven op het water drijven; dit gaf aanleiding tot de ontdekking van de olie (essence) van rozen. Dit althans is het gevoelen van den Heer langlés, die beter dan ik in staat is om verslag te doen van al wat het gebruik van reukwerken in Indostan en China betreft; een onderwerp, welk ik om die reden onaangeroerd laat.





Eene uitbarsting van den berg Etna; door een' ooggetuige medegedeeld.

‘Mijn Heer de Redacteur der Algemeene Voderlandsche Letteroefeningen.

Kunt gij goedvinden, in uw zeer nuttig Mengelwerk een plaatsje in te ruimen voor het volgende berigt wegens een verschrikkelijk Natuurverschijnsel, gij zult, twijfel ik niet, velen Lezeren genoegen geven. Het berigt is geloofwaardig, als medegedeeld door eenen ooggetuige, een Engelsch Officier, die, ten tijde der uitbarstinge, zich op Sicilie bevond. Ik ben,’ enz.

messina, 24 April, 1809.

Het was op den 27 Maart l.l., 's morgens ten zes ure, dat eene ontzaggelijke menigte zwarte asch, die, onder de gedaante van wolken, zich van den berg in de lucht verhief, en hare rigting nam naar deze stad, welke vijftig mijlen van den Etna ligt, eene aanstaande uitbarsting dezes vermaarden Vuurbergs aankondigde. Deze asch, door een hevigen rukwind voortgestuwd, viel in zulk eene ontzettende menigte uit de lucht, dat van de straten en de huisdaken verscheiden wagenvrachten verzameld werden. Dezelve geleek naar buskruid, en wel zoodanig, dat een Iersch soldaat, die zich in het kasteel bevond, begon te schreeuwen: ‘De wind heeft de deuren der Magazijnen geopend, en al het buskruid ligt rondom de barakken!’
Kort nadat de dag was aangebroken, verspreidde een

{==161==} {>>pagina-aanduiding<<}
schrikwekkend geloei, hetwelk zich van den kant des bergs liet hooren, eene algemeene ontsteltenis onder de bewoners van deze gewesten. Onkundig, hoe verre en naar welken kant de verwoestingen zich zouden verspreiden, verlieten vele menschen hunne huizen. Op het ontzettende gedruisch, welk zich had doen hooren, volgde onmiddellijk eene woedende uitbarsting van asch, uit den grooten Crater voortkomende, en die, dikke wolken uitmakende, op het vlakke veld zich op elkander stapelde. Zoo geweldig was de uitbarsting, dat de stoffen, door den Crater uitgebraakt, op verscheiden mijlen afstands tegen den wind indrongen, hoewel dezelve zeer sterk was.
In den avond verving eene uitbarsting van Lava die der asch, en een geduchte vloed daalde af van den berg tot op den afstand van drie mijlen, alwaar hij zich in twee takken verdeelde.
Thans was de Vuurberg stil tot aan den volgenden morgen, wanneer eene nieuwe uitbarsting, met nog grooter hevigheid dan de eerste, zich deed gevoelen. Met geweld daalde de Lava neder tot aan Monte Negro, en overstroomde in weinige uren vele mijlen gronds, over velden en door bosschen haren weg nemende. Tot nog toe had geen gids moeds genoeg bezeten, om nieuwsgierige reizigers naar de plaats der uitbarstinge te brengen, ter oorzake der hoopen asch en lijmstof, welke men op elken stap ontmoette, en die het leven van allen in gevaar brengen, die onvoorzigtig genoeg zijn om dezelve te naderen. Twee uren, echter, na den eersten schrik, was een dier gidsen stout genoeg, om den voet van den Etna te naderen. Deze uitbarsting heeft eene rij Craters daargesteld, eene ruimte van nagenoeg twee mijlen beslaande, uitmakende met de overigen eene onregelmatige lijn, en hebbende, van den top des bergs af, eene Noordoostelijke strekking.
In het midden van een dennen- en eikenbosch ligt eene diepte van onmetelijke uitgestrektheid; dezelve bevat twaalf Craters of monden; twee dier Craters branden altijd, de andere bij tusschenpoozen; zij gaven een gedruisch, alsof er eenige duizenden stukken geschut in ééns werden afgeschoten; uit de zijden kwamen vlammen en brokken rots voort, die als regen, en onder verschillende gedaanten, langs den berg vielen, na alvorens eene hoogte van bijkans duizend voeten bereikt te hebben.
De voornaamste Craters, boven vermeld, waren het

{==162==} {>>pagina-aanduiding<<}
hoofdtooneel van deze geduchte en grootsche gebeurtenis; hunne twee uitbarstingen vereenigden zich, en formeerden eene vuurkolom, meer dan honderd roeden breed. Uit deze kolom kwamen Lavasteenen voort, die al krakende nedervielen.
In het midden der Crater-linie bevond zich een, die geweldiger scheen te zijn dan de overigen, en waaruit de gevaarlijkste ontlastingen voortkwamen. Vrij groote rotsbrokken vielen, tweemaal, twee schreden van ons, en bijkans waren wij het slagtofser onzer nieuwsgierigheid geworden. Naar mijne gedachten stroomde de Lava alleen uit de twee grootste Craters: want zij vertoonde zich in derzelver rigting, en scheen zich van de overigen af te zonderen. Deze kokende stoffe maakte eene rivier uit, eene halve mijl breed. Na een bosch, welk zij ontmoette, te hebben in brand gestoken, vervolgde zij haren verwoestenden loop, verbrandende en verstrooijende alles, wat zij op haren weg ontmoette, tot op ongeveer zes mijlen van den dubbelen Crater. Hier verdeelde zij zich in twee takken, de voornaamste van welke zijnen loop nam naar het verblijf van den Baron de carri. Op tweehonderd roeden dit huis zijnde genaderd, daalde de Lava in een hollen weg; hetwelk deed hopen, dat haar loop zoude eindigen; doch zij hoopte zich opeen, en drong door den hollen weg, die haar moest beteugelen. De andere tak rigtte zich naar Lingua Grossa, en kwam zeer nabij aan het verblijf van den Baron de cagnone. Vol angst en vrees voor hun leven en bezittingen waren de bewoners van Lingua Grossa; toen de uitbarsting ophield.
De vuurstroom, die uit den Crater niet meer gevoed werd, scheidde zich nu in vele takken, uitmakende kleine eilanden; langzamer vloeide de stosfe, werd verdikt, en eindelijk vast en hard.
Van de Lava kan ik geen naauwkeurig denkbeeld geven; van het vloeibare gedeelte heb ik niets kunnen onderscheiden; intusschen moet zij zeer vloeibaar zijn; zij loopt gemakkelijk voort, en de oppervlakte schijnt zeer ligt en dun te zijn. Ik denk, dat zij vier mijlen in een uur kan afleggen.
Bij nacht was het gezigt van de uitbarsting en den Lavastroom een schouwspel, welk de ziel met angstigen schrik vervulde. De steenen, die uit de Craters voortkwamen, verspreidden eene witte helderheid, die de roode kleur der vlammen te sterker deed uitkomen. Terwijl

{==163==} {>>pagina-aanduiding<<}
de berg en de vallei door dezen steenregen bedekt wierden, was zulks, voor eenigen tijd, een uitgebreid veld van schitterende sterren en plaatjes. Brandende boomen verhoogden nog dit tooneel. Men hoorde het schreeuwen van vele duizenden vogelen, die den berg ontvlugtten. De Lava was een helsch vuur, met rood en zwart afgezet, daarstellende een verschrikkelijk contrast met het pikdonkere van den nacht. Hier rolde een vuurval; daar ontwikkelden zich golvende bergen, met ingebeelde fortressen gekroond. Het geheele land aan gene zijde van Lingua Grossa en Pie Monte is tegenwoordig met asch bedekt. Vele landerijen zijn door de Lava verbrand en verwoest.
Gedurende dezen storm der Natuur vertoonden de Sicilianen geenerlei blijk van nieuwsgierig- of van werkzaamheid. De Baron de carri, wiens huis in het grootste gevaar was, wees langen tijd, met eene bijgeloovige halstarrigheid, de aanbieding van verscheiden Engelsche officieren van de hand, om zijne kostbaarste goederen aan de verwoesting, die dezelve dreigde, te onttrekken: ‘Neen! neen!’ gaf hij tot antwoord: ‘zoo als het God belieft.’ In het einde, echter, liet hij zich overhalen om veel van zijne goederen te bergen. Maar toen de Lava tot op tweehonderd roeden zijne woning had bereikt, hield de uitbarsting op, tot groote blijdschap der bewoneren, welke deze weldaad toeschreven aan de verdiensten en de voorspraak hunner Heiligen, wier beelden heel van Castiglione, meer dan drie mijlen van daar gelegen, in statelijken optogt waren aangebragt, gedurende deze ramp, en in het midden eener menigte arme lieden geplaatst, ter plaatse digtst aan het vuur. De Processie bestond uit bewoners van beiderlei sekse, allen berooid en ellendig, vervullende de lucht met huilen en jammerklagten, slaande zich op de borst, de haren uit het hoofd trekkende, en zich met roeden geeselende; terwijl de Priesters, die hen verzelden, alle de Heiligen aanriepen, en hen bezworen om hen van hunne ellende te verlossen. In hunnen optogt hielden zij stil bij het huis van den Baron de carri; de Huiskapellaan verscheen op het balcon, en deed eene korte leerrede, zijne woorden met de nadrukkelijkste gebaren verzellende. Hij zeide, dat de uitbarsting eene straffe des hemels was om hunne menigvuldige zonden, en dat zij een zoo ondeugend leven door boete moesten uitwisschen. Zoo dikmaals hij eenige oogenblikken zweeg, werd dit zwijgen van zuchten en tranen vervangen; de toehoorders

{==164==} {>>pagina-aanduiding<<}
geeselden zich met roeden, en vertoonden blijken der diepste gemoedsverbrijzelinge. Nooit werd ik zoo sterk getroffen door eenig tooneel van algemeene volksramp.
Waar is nu de mensch, die denken durft, dat hij ademhaalt zonder den Goddelijken bijstand? Tot welke overdenkingen en aanmerkingen geven de uitwerksels eenes woedenden Vuurbergs stoffe aan de hand! Welk eene diepgaande boezemsmarte gevoelt niet de mensch, die zijne eigendommen, de velden, welke hij bebouwt, door eene schrikwekkende omkeering in eenen oogenblik ziet verwoest worden! Kortstondig zijn de overige geesels der aarde; vruchtbaarheid vervangt gebrek; de oorlogsrampen verdwijnen met den tijd: maar altijd zullen de toekomende geslachten voor oogen hebben de zwarte en dorre rotsen, die den vruchtbaren geboortegrond hunner ongelukkige voorvaderen vervangen hebben.

Eene winter-wandeling.


Gij Winter, die de landen 
Met sneeuw en ijs bedekt! gij blijft mij wellekom. 
 
n.s. van winter. 

Een mijner Vrienden, een vurig lief hebber en bewonderaar van schilderachtige schoonheden, is nogtans dermate gehecht aan en ingenomen met de bekoorlijke tooneelen, welke één der Jaarsaizoenen biedt, dat hij, als 't ware, weigert de oogen te openen, om de aanvallige schoonheden van eenig ander te bespiegelen. Uit den aard tot eene droefgeestige werkeloosheid overhellende, welke hij nimmer aflegt, dan wanneer zijn geliefde Jaarsaizoen hem, als 't ware, uit den slaap wekt en naar buiten roept, heeft hij, gelijk geen klein aantal, die hem hierin gelijken, veeleer dit zijn zwak botgevierd, dan tegengegaan. Met de Lente en den Voorzomer is zijn lust tot het beschouwen der Natuurtooneelen als vervlogen. De weelderige schoonheden van het verder gevorderd Jaar, de statelijke en heerlijke vertooningen, welke de Herfst den oogen biedt, zijn voor hem als niet aanschouwenswaardig. De Winter althans heeft bij hem niets begeerlijks. In dit Saizoen verdubbelt hij zijne weeklagten over het gemis van de aangenaamheden, welke hem de Lente en de Voorzomer boden.

{==165==} {>>pagina-aanduiding<<}

Ongelijk aan dezen mijnen anders hooggeachten Vriend, wiens zwak mijne berisping niet ontgaat, gevoel en geniet ik alle de levendige indrukken, welke de Herfst aanbiedt, in eene groote verscheidenheid van woelige land- en veld-tooneelen, die elkander afwisselen en vervangen. - Ja, in den Winter zelfs vind ik, (om niet te reppen van de gelegenheden, welke dezelve tot gezellige vermaken biedt,) op een helderen dag, wanneer de laagzwevende zon ons bestraalt, groot genoegen in eene buiten-wandeling. Hetzelve moge, in vele opzigten, te kort schieten bij de voldoening, welke milder Saizoenen opleveren, die Wandeling schenkt eene rustigheid en kracht aan mijne ligchaamsgesteltenisse, en biedt mij eene menigte van voorwerpen, der aandacht waardig, aan, bijzonder geschikt, om, door derzelver tegenoverstelling en vergelijking met de vertooningen, welke andere Jaargetijden opleveren, ons te meer te treffen, en veelvuldige, voor verstand en hart geenszins onvruchtbare, vergelijkingen te maken.
In deze geestgesteltenisse nam ik een der heldere en schoone dagen, welken deze Winter aanbood, waar. Ik ging uit, om zoodanige schilderachtige vertooningen, als de Natuur mogt aanbieden, op te doen, of zulke menschen-karakters waar te nemen, als mij op den weg mogten ontmoeten.
't Is waar, in mijne ontmoetingen deed zich weinig op, 't geen, naar de algemeen aangenomene denkbeelden, bijzonder opmerkenswaardig was. Nogtans strekte mijne Wandeling tot onderhoud en leering: want er is niets vreemds of wonderbaars noodig, om op onzen redelijken geest te werken, en de aandacht te wekken en te vestigen van den opmerkenden en bespiegelenden Wandelaar, wien het om leering te doen is; geene zonderlinge lotgevallen of ontmoetingen worden er vereischt, om de bespiegeling gaande te maken en bezig te houden van hem, die smaak vindt in de beschouwing van de Werken der Natuur, en niet ongevoelig is voor de aandoeningen zijns harte, door zich aanbiedende voorwerpen opgewekt. Veeleer mag men vreemd vinden de onopmerkzaamheid op het leerzame, 't welk zoo vele ons omringende voorwerpen aanbieden, en, als om strijd, ons leering schenken.
Ik zette den voet niet buiten, of de, bij stilte, dikgevallen sneeuw, die over het rustend veld verspreid lag, en, als een wollen kleed, 't zelve tot een winterdeksel strekte, bepaalde mijne aandacht op de gunstige schikkingen der Nature, of liever der Voorzienigheid, om, door dit wonderbare middel, in den hard bevrozen grond, de kiemen der planten en gewassen te beschutten. - Bewondering en Dankbaarheid hielden mijnen geest bezig.
Wil de verbeelding zich, te harer voldoening, bezig hou-
{==166==} {>>pagina-aanduiding<<}
den, welk een Jaargetijde is er dan, 't geen daartoe geene stoffe verleent? Ook de Winter biedt te dien einde eene menigte van vertooningen aan den Wandelaar. Een groep van bladerloos geboomte, 't welk nog onlangs met milde en zachte schaduwen een heerlijk Buitenverblijf belommerde, had in mijn oog eene statelijkheid; de kale toppen, veelal met sneeuw bedekt, verhieven zich; alles was in schijnbare rust: doch de altoos werkende Natuur bereidde van binnen het nieuwe loof en de vruchtbeginselen van die sieraden des Groeijenden Rijks, met andere deelen van 't zelve, den schijnbaren Winterslaap genietende. - Hoe veel stofs tot nadenken!
Wat de verhevener gevoelens van het hart betreft. In gewigtige lessen en leeringen van Zedelijkheid is geen Jaargetijde, en dus ook de Winter niet, verstoken, ja vloeit deze daarvan over, ons voorwerpen aanbiedende en voorvallen opleverende, die een hart, vatbaar voor gevoelige aandoeningen en gereed om dezelve op te volgen, een wellust schenken, nooit genoten door zielen, daarvan vervreemd.
Zal dus die scherpsnijdende oostewind, ongenadig als het ongevoelig hart des in weelde en dartelheid verdronkenen, de zoodanigen, die zich daaraan blootstellen, geene nadrukkelijke les geven van de noodzakelijkheid der hulprijke milddadigheid? - Zullen deze bladerlooze hagen en van groen ontbloote boomen ons niet ten krachtigste herinneren, hoe vele arme, van koude huiverende, nuttige leden der maatschappije, door den Winter werkeloos, de noodwendigheden dezes levens zeer schaars kunnen bekomen, koude en teffens gebrek lijden? - In deze schamele hut, aan de zijde des wegs gelegen, branden op de haardstede eenige opgezamelde takjes, en de halfnaakte kinderen kruipen rondsom het flaauw opblakerend vlammetje. Kan men dit zien, zonder een regtmatig gevoel van medelijden te ontwaren? Of zal een aandoenlijk hart die gewaarwording verstompen en doen zwijgen, door het hulpbieden ontwijkend denkbeeld: ‘zij zijn het niet beter gewoon!’? Neen! zulks zal veeleer dienen, om een gedeelte van het overtollige in onze jaarlijksche uitgaven, indien het niet anders geschieden kan, te besnoeijen, en het der nooddruft hulpvaardig toe te reiken.
Eene schamele hut gaf mij op mijne Wandeling eene nadrukkelijke les. Eene oude Vrouw maakte mijne aandoeningen op 't gevoeligst gaande. Zij stond aan de deur van eene kleine woning. Hare houding sprak, als 't ware, mij toe: ‘Sta stil, Wandelaar, die de zegeningen des overvloeds geniet!’ Ik volgde die inspraak, en vervoegde mij tot deze blijkbaar behoeftige. Hare geschiedenis, welke zij mij verhaalde, had niets van het zeer zeldzame of ingewikkelde; maar zij droeg alle kenmerken van echtheid, en kwam hierop neder. Zij had beter en ruimer dagen beleefd. Hare wo-
{==167==} {>>pagina-aanduiding<<}
ning was, te eenigen tijde, gezegend geweest met alle de voordeelen, welke iemand in haren levensstand met reden kon verlangen. Zij had ook den dag van dieper te nederdrukking gezien, en merkte de meerdere ruimte, in haren tegenwoordigen wel zeer nederigen staat, aan als eene belooning van hare vroeger betoonde wilvaardige onderwerping aan de schikkingen der Voorzienigheid, als een zonneschijn na een door wolken dik benevelden dag. Zij is de Weduwe van een vlijtig Landman, wiens naarstigheid hem in een ruimer en beter stand gebragt had, dan waartoe de Landlieden doorgaans kunnen opklimmen. Maar de rampzalige gevolgen des Oorlogs hadden, na allengskens toenemende verarming, haren Man gedrongen om in den Krijgsdienst te treden. Hoogst moeijelijk viel dit scheiden, en werd welhaast gevolgd door nog treffender slag, - de wete van den dood des vertrokken Huisvaders. Hierdoor werd zij met haar Gezin zonder steun, zonder hoop op bestaan gelaten. Gelukkig dat een Heer, in dien omtrek wonende, de brave Vrouw leerde kennen, en, met haar deerlijk lot bewogen, haar en hare kinderen dit klein verblijf ter woning aanbood, en, nevens andere menschenvrienden, het te kort komende aan hare geringe verdiensten aanvulde. Zij is thans in den herfst haars levens; dan de hardigheden, waarmede zij te worstelen gehad heeft, hebben de voren des ouderdoms diep in haar gelaat gedrukt: met dit alles is er geen
trek van misnoegdheid in te vinden, die te onvredenheid aanduidt over den weg, dien de Voorzienigheid met haar gehouden heeft.
Van dezen aard zijn de voorwerpen, waarmede ik mij op mijne Winterwandelingen bezig houde. Zij krijgen gewis, naar gelange der voorwerpen en ontmoetingen, verscheidenheid. Ik heb alleen die van eene enkele wandeling hier willen te nederschrijven. Schoon dezelve niets verhevens, niets vreemds behelzen, hoop ik zullen zij niet van alle leerzaamheid verstoken wezen.


{==168==} {>>pagina-aanduiding<<}

Moederlijke liefde;

ter gelegenheid van een treffend voorbeeld derzelve, onlangs gegeven (*).


Zoek, als de boezem, ruim aan 't zwellen, 
De rijke bronnen op voelt wellen, 
Waaraan de zuigling zich vergast; 
Wanneer de voedster, met verrukking, 
Op 't gretig zwelgend mondje past, 
En 't, liefderijk, bij ieder drukking 
Met d'eedlen melkstroom overplast; 
Wanneer zij 't wichtje, moê gezogen, 
In slaap gezonken op haar' schoot, 
Bij 't vocht, dat uit haar spenen vloot, 
Nog schijnt te voeden met hare oogen; 
Als 't geestig zog met overdaad 
Haar teedren lievling heeft verzaad; 
Als 't lipje schijnt te wederstreven, 
Zij nog verlangt om meer te geven: 
Zoek, hoe veel schoons dit schouwspel bied', 
Zoek daar, met gretig-turende oogen, 
De onwinbre kracht, het grootsch vermogen 
Der moederlijke liefde niet. 

{==169==} {>>pagina-aanduiding<<}

ô Neen! hoe ruim die stroomen vlieten, 
Door deze liefde mild gestort, 
Hier schiet de voedster nooit te kort; 
't Is minder spillen dan genieten. 
Elk teugje, dat haar boezem schenkt, 
Elk dropje, dat den zuigling drenkt, 
Hervindt ze, in liefelijke toontjes, 
In gulle lachjes, rozenkoontjes; 
Ze ontwoekert alles, naar haar' lust, 
Aan lipjes, die zij teeder kust, 
Aan oogjes, die onnoozel lonken, 
En reine vreugde in 't harte ontvonken; 
Ja, wat zij hier ook kwistig bied', 
Wat schatten ook haar liefde spilde, 
Het overtreft, ofschoon zij 't wilde, 
Den moederlijken wellust niet. 
Neen! zie een sterker kracht dier liefde, 
Als alle blijdschap schichtig vlood, 
Wanneer 't gevoel niet streelt, maar griefde; 
Ja, ken die liefde ook in den nood. 
 
Ja! in den nood van hare telgen 
Belagcht de moeder stroom en gloed; 
Zij overschrijdt, met vasten moed, 
De kolk, die haar dreigt in te zwelgen; 
Geen proef, die haar bezwijken doet. 
 
Zie, zoo ge aan twijfling toe durft geven, 
Zie dit ontzettend schouwspel aan; 
Zie - en uw stoute ziel zal beven 
Bij 't geen een moeder durft bestaan! 
 
Haar kind, dat, onder 't vrolijk dartlen, 
Al spelend in het water stort, 
Ligt angstig in de gracht te spartlen, 
En alle bijstand schiet te kort; 
't Dreigt magtloos naar den grond te zinken; 

{==170==} {>>pagina-aanduiding<<}

't Moet hulp- en hopeloos verdrinken; 
Het wordt aan 't liefdrijk hart ontscheurd, 
Waaruit zijn leven is getogen, 
Waaraan 't zijn kracht heeft ingezogen, 
Waaraan 't met zorg werd opgebeurd..... 
Maar zij snelt aan, de teedre moeder; 
Zij ziet haar kind in doodsgevaar; 
Zij gilt om hulp tot d'Albehoeder, 
En dringt de menigte uit elkaar; 
Zij wringt zich door den volksdrang henen, 
En vraagt niet, wat haar kracht zal leenen, 
En, snel gelijk een bliksemschicht, 
Vliegt zij den dood in 't aangezigt, 
Om hem de dierbre prooi te ontscheuren, 
Die haar zijn wrok wil doen betreuren. 
Ja, zij vergeet in dezen nood 
Den last van haren zwangren schoot. 
De moed verdubbelt hare krachten. 
Op hoogte of diepte zorglijk te achten, 
Laat ze over aan het blind geval; 
Zij wikt niet, wat haar redden zal; 
Zij ziet haar kind door 't nat bestelpen, - 
Wie, dan de moeder, zal 't nog helpen! 
Ze ontwringt zich allen tegenweer, 
En stort zich van de hoogte neêr, 
En kampt, door angst en schrik gemarteld, 
En worstelt, woelt en plast en spartelt, 
En dobbert, slingert, grijpt en tast, 
En vat het kind, en klemt het vast, 
En schijnt, om 't nimmer weêr te derven, 
Getroost in 't eigenst uur te sterven. 
Ter liefde van haar vrucht alleen 
Dringt zij haar laatste kracht bijeen; 
Zij worstelt sterker dan te voren, 
En, schenen beiden reeds verloren, 
Was ieders hart van schrik ontzet, 

{==171==} {>>pagina-aanduiding<<}

Een vreugdekreet doet eindlijk hooren, 
Dat kind en moeder zijn gered! 
 
Vergeet, ô diepgetroffen scharen! 
Gij, die haar angstig worstlen zaagt, 
Vergeet nooit, wat, in doodsgevaren, 
Een moeder voor haar kindren waagt. 
Vreest niet voor 't wicht, dat ze, onvoldragen, 
Nog in haar vruchtbren schoot bedekt; 
Vreest niet, dat in de jammervlagen 
Het kille nat hem leed verwekt. 
Neen, aan haar teeder hart gevoedsterd, 
Wordt hij gestreeld, verwarmd, gekoesterd, 
Door d'eedlen gloed der kindermin; 
Die zal de ramp van 't telgje weren: 
Wat wee de moeder ook moog' deren, 
't Dringt tot haar lieve vrucht niet in. 
 
Verhaalt het, moeders! aan uw zonen, 
Verhaalt aan hen dit stout bestaan; 
En, zoo zij zich gevoelloos toonen, 
En 't hart niet uiten door een traan, 
Laat dan de rouw uw hart bewonen, 
Om 't geen gij barend door moest staan; 
Dan moet gij 't oogenblik beklagen, 
Toen gij de vrucht uit uwen schoot 
Den vader tot een echtpand boodt; 
Dan hebt ge een wangedrogt gedragen. 
Geleidt die zonen nooit ten echt; 
Dat nooit uw mond hun zegen gunne; 
ô Neen! hierdoor wierd uwe kunne 
Een vloek, een dwangjuk opgelegd. 
Die dit gevoelloos aan kan hooren, 
Leve als een vreemdeling op aard'; 
Geen vrouw zal ooit zijn hart bekoren, 
Geen vadervreugd zij hem gespaard. 

{==172==} {>>pagina-aanduiding<<}

Verhaalt die daad, ô jongelingen! 
De schoone, naar wier hand gij haakt; 
En, kan zij koel en ongeraakt 
Den tranenvloed in 't oog bedwingen, 
En smelt haar hart niet weg om 't leed, 
Waarmeê de teedre moeder streed; 
Hoort ze ongeraakt en onbewogen, 
Hoe 't kind aan d'afgrond werd onttogen, 
Vliedt, vliedt haar; schuwt haar ijdel schoon; 
Het schittert slechts natuur ten hoon. 
De zoon, dien ze ooit u zou doen winnen, 
Zou nimmermeer de moeder minnen, 
Die hem met wrevel had getorscht 
En wrokkend drenkte aan hare borst. 
Vliedt, vliedt haar, eer ge u 't moet beklagen: 
Zij, vloek van 't minnelijk geslacht, 
Wordt nimmer waard de vrucht te dragen, 
Waarvan gij al uw blijdschap wacht. 
 
Komt, laten we een gedenkzuil stichten 
Aan 't geen een moeder dorst verrigten, 
Waaraan zich elk haar moed geheugd! 
Laat daar de jeugd zich bij vereenen! 
Zoo strekke, door alle eeuwen henen, 
Die zuil ten toetssteen van hun deugd! 
 
M.W. 







{==173==} {>>pagina-aanduiding<<}

Mengelwerk, tot fraaije letteren, kunsten en wetenschappen, betrekkelijk.

Redevoering over het wezen, den oorsprong, het doel en de vrucht der poëzij,

den 24sten van Louwmaand 1810 uitgesproken in de Maatschappij Felix Meritis,

door Nic. Swart, Christen-Leeraar bij de Remonstrantsch-Gereformeerde Gemeente te Amsterdam.

Onnadenkendheid is den mensch zoo onwaardig, als bedaard nadenken over alles, wat hem omringt, en op eene of andere wijze treft, hem in menigerlei opzigt steeds voordeelig is geweest. Vooral het goede te genieten, zonder immer te vragen vanwaar hetzelve afkomstig zij, of hoe het tot ons afdale, zonder ooit opgewekt te worden om deszelfs bron en oorzaak na te gaan, of althans meer dan eene oppervlakkige kennis van dezelve te wenschen, en eenen vlugtigen blik op haar te slaan, ontgaat bezwaarlijk het verwijt van ondankbare gevoelloosheid. Maar eenigen bijzonderen zegen aan zijn vaderland of leeftijd verknocht te zien, en evenwel tot geen zoodanig onderzoek geprikkeld te worden, is slechts uit de miskenning der geheele zaak verklaarbaar. Im-
{==174==} {>>pagina-aanduiding<<}
mers herinneren wij ons, hoe gaarn elkeen over de voorregten van zijn geslacht, zijn geboorteöord en het zijne doorgaans uitweidt, en hoe vertrouwelijk op de belangstelling van het algemeen wordt gerekend, bij de openlijke beschouwing van het goede zoo wel als kwade, dat juist nu bijzonder treft! - Deze algemeene aanmerkingen werden bij mij versterkt door de bedenking, dat het in zoo donkere dagen, als wij beleven, hoogst gepast en wenschelijk schijnt, den enkelen lichtstraal, welke dezelven nog verheerlijkt, op allerlei wijze in het oog te houden. Verheugde zich niet het verheven Rome, na verlies des gemeenebests door eenen bloedigen en vernielenden burgerkrijg, vooral in dien bloei van letteren en schoone kunsten, welke dat tijdvak den naam van gouden eeuw heeft doen dragen? Waren het deze oefeningen, deze genietingen van den smaak en de edelste beschaving niet, welke zoo vele treffelijke vernuften, aan gewigtiger bezigheden en daaruit voortgevloeide genoegens ontrukt, de liefelijkste afleiding verschaften? Ja, de tegenwerping mogt nu nog voor mijnen geest blijven zweven, dat men bij het dadelijk bezit van eenige zaak derzelver beschrijving zonder hinder mist, vooral wanneer schoonheid - die zich niet
beschrijven laat - den hoogsten roem, de waarde dezer zaak uitmaakt; ik bleef bepaald, van de fraaije kunst te spreken, welke den avond, gelijk eenmaal den morgen onzer welvaart bestemd schijnt te versieren. De poëzij, thans zoo heerlijk bloeijende, en op een aantal van gelukkige beoefenaars, vooral in deze stad, roemende, zij dus het voorwerp onzer beschouwing! Niet, ten einde wij dit kind der vrije natuur eenige wet voorschrijven; maar alleen om het belangrijk voortbrengsel van die moeder aller dingen volkomener te leeren kennen. Het wezen, de oorsprong, het doel en de vrucht der schoone dichtkunst zal daartoe, het eene na het andere, ons onderwerp zijn. Welaan, M.H.! beoordeelt gij het voor te dragene, noch als getoetst aan al hetgeen kunstregters over dit stuk hebben geschreven, noch als geheel oorspronkelijk en te eenemaal nieuw. Beoordeelt het toegevend, en laat, des noods, de goede wil hebben voldaan!
Het algemeenst geldende kenmerk der poëzij is, buiten tegenspraak, die eigen toon harer voordragt, welken wij de voetmaat noemen. De roman moge louter verdichting zijn, en de welsprekende redevoering van dichterlijke sieraadjen schitteren, zij blijven steeds onder de

{==175==} {>>pagina-aanduiding<<}
prozaische stukken gerangschikt. Ja, waar men de laatsten, zonder de voetmaat, te rijkelijk strooit, daar komt ligt een gebrekkig middelding, in de plaats van iets bijzonder schoons, te voorschijn. Dat ook dit vereischte met der daad op de natuur en niet op lonter vooroordeel is gegrond, kan zelfs uit de overeenstemming van alle volken blijken. De smaakvolle en beschaafde Griek mat zijne welluidende taal in het vers naar den maatstaf des tijds zelven, en had den Romein, die zich bijna altijd naar hem vormde, hierin ten volgeling. Een aantal andere volken, niet gewoon hunne lettergrepen, door lange of korte uitspraak, zoo juist af te passen, nam derzelver aantal, benevens eene geschikte plaatsing van den klemtoon, de snijding, en dikwijls ook het rijm, te baat. Bij meer anderen zij ons het regte en naauwkeurige in deze zaak al niet bekend, de beste vertalingen zelfs van Hebreeuwsche dichtstukken doen duidelijk eenen zekeren afgemeten, zichzelven gelijk blijvenden, of ook gepast afwisselenden toon vernemen. Is het bovendien voor ons eigen bedaard nadenken niet blijkbaar genoeg, van hoe veel belang het vers voor de poëzij is? Kan aan den ongebonden stijl, bij de voordragt, dat blakende en toch niet teugellooze vuur, die treffende en welgepaste klem, die zachte en toch niet vervelende zoetvloeijendheid worden bijgezet? Is het inzonderheid mogelijk, den toon, op welken eenig stuk moet uitgesproken worden, door het enkele prozaische schrift, zoo klaar aan de hand te geven, als het treurige en vrolijke, het deftige en gemeene, met allerlei hartstogt, allerlei bedrijf en voorwerp zelfs, door eene onderscheidene maat, meer of min voelbaar worden aangeduid? Waarlijk, elk man van eenigen smaak is hieromtrent zoo vast overtuigd, en elk min geoefende kan zich deze overtuiging door de voorbeelden zelve zoo ligt verschaffen, dat ik het overtollig achte, hierbij één woord te voegen. - Veel nogtans verschilt het, dat maat en rijm alleen een
dichtstuk zouden vormen. Het levendige, het schilderachtige, het hartstogtelijke en bloemrijke behooren - elk naar mate van het onderwerp - niet min onafscheidelijk tot hetzelve. De drooge rijmkronijk is althans even min als het zoogenaamde poëtisch-proza ware poëzij te noemen. Veeleer wordt de waarde van een dichtstuk naar de laatst opgegevene eigenschappen vooral geschat. Ja ook te dezen aanzien is het oordeel der wijdst verstrooide en meest verschillende volken slechts één; en wat

{==176==} {>>pagina-aanduiding<<}
wij bij beschaafd of half woest, in het brandende Oosten of in koude en barre gewesten, bij overoude of pas ontdekte natien, als geliefden volkszang aantreffen, dat munt door dit zinnelijke, dit hartstogtelijke en schilderende uit. Zou ook de boven aangeduide maat bij een ander slag van verhaal of redenering te pas kunnen komen? Zou er dan doel en smaak in dit eentoonig geklinkklank, dit kinderachtig kunstje des woordmeters, dit laffe spel met zeldzaam wisselende toonen te vinden zijn? Immers het koele verstand kent geene stemverheffing. Het gevoel alleen spreekt deze taal der natuur. En hoe keurig het vers den waren dichter somtijds de hand biede, om zich kort en krachtig, teekenachtig en klaar uit te drukken, de beknoptheid en juistheid der geschiedkunde en wijsgeerte zou bij het gebruik derzelve sprake doorgaans veel verliezen. Er bleef dus in dit geval geen doel der voetmaat over, ten zij voor het gezang; en is dit zelf op levendigheid, vuur en gevoel niet even zeer gesteld? Of ter gemoetkoming aan het geheugen; en wie zou de schoone en vrije kunst der poëzij tot dezen lagen dienst willen vernederen? - Deze twee verbonden hoedanigheden, echter, beantwoorden nog niet aan de kracht der benaming, welke wij zoo wel in zuiver Nederduitsch, als in navolging der Grieken, gewoon zijn te bezigen. De eigenlijke verdichting, die niet beschrijft, maar schept, niet afteekent, maar ontwerpt, niet volgt, maar voorgaat op nimmer bezochte paden, moet als eene afzonderlijke en derde hoedanigheid der dichtkunst worden aangemerkt. Niet dat het algemeene oordeel juist den naam van poëzij ontzegt aan alles, wat dit kenmerk mist. Integendeel, bij een aantal uitmuntende verzen zou hetzelve zeer averegts worden aangebragt. Doch zoodra een dichtstuk eenige aanmerkelijke uitgebreidheid bezit; zoodra het onderwerp zelf niet geheel en al dichterlijk is, of eene meer dan gewone vlugt wordt bedoeld, is de verdichting niet min dan het overige onontbeerlijk. Zonder
haar misten wij het onschatbare heldendicht: want waar levert de geschiedenis zulk een schoon geheel, zulk eenen krans van helden, zulk eene opeenstapeling van treffende gebeurtenissen? Zonder haar misten wij ook het destige treurspel: want waar brengt de geschiedenis de zielroerendste tooneelen zoo kort bijeen, verbindt ze tot een zoo schoon tafereel, en stelt de hardheid of regtvaardigheid van het lot in een zoo helder licht? Zonder haar mis-
{==177==} {>>pagina-aanduiding<<}
te het leerdicht, en het gansche uitgebreide vak der beschrijvende poëzij, al de verkwikking en het sieraad der schoonste uitweidingen. Ja, is de verdichting - zij moge zich dan meer of min aan de verrukking en het hartstogtelijke aansluiten - niet de eenige bron van het hoog denkbeeldig schoon?
Thans overgaande om den oorsprong der poëzij op te delven, zou ons de zaamgesteldheid van derzelver begrip al ligtelijk tot de gedachte doen neigen, dat zij - eene vrucht van toevallig zamenloopende omstandigheden - daarna van het een tot het ander volk overgegaan, en alzoo ook tot ons ware gekomen. Doch uit het bovengemelde moet reeds gebleken zijn, dat natien en volksstammen, tusschen welken zich naauwelijks eenige verbindtenis van gemeenschap denken laat, dezelsde aanspraak op haar bezit mogen maken. Even gereedelijk zou men kunnen vermoeden, dat de dichtkunst een voortbrengsel van hooge beschaving, eene versijning en verhefling der gewone taal, tot streeling van vertroetelde ooren en harten, ware; doch de duidelijke letter der geschiedenis verklaart zich ook tegen dit gevoelen. Immers, slaan wij de gewijde oudheid op, het boek Job, voor een der allervroegste stukken gehouden, is keurige poëzij; het eerste boek van Mozes draagt, in des kenners oog, vele sporen van poëtische afkomst, en het vermeldt althans reeds in het begin, d.i. in de vroegste kindschheid des menschdoms, een lied van Lamech. Letten wij op de historie der Grieken, ook daar vinden wij den Goddelijken Homerus reeds lang bekend en algemeen geacht, eer Herodotus, als prozaische geschiedschrijver optredende, het geheele volk, op zijne beurt, tot de hoogste verrukking voerde. Laten wij ons door Tacitus of anderen omtrent den toestand der oude ruwe bewoners van deze en de naburige landen onderrigten, ook daar vinden wij reeds den zanger en het vers. Ja, zeilen wij met Cook de aarde rond, en bezoeken de verstrooidste eilanden, de verschillendste volken en horden, of begeven ons naar welk werelddeel, naar welken hoek der aarde wij willen; steeds zullen wij bevinden, dat de poëzij ouder dan het proza, dat zij dit is voorgegaan. Natuur zelve moet dus voor de moeder van deze, gelijk van elke andere schoone kunst, worden gehouden. Ja het gaat zeker, dat zij
veel minder dan hare zusteren, tot eenen aanmerkelijken trap van volmaaktheid, vreemde kweeking heeft behoefd. Te weten, M.H.! de taal, bij derzelver

{==178==} {>>pagina-aanduiding<<}
eerste vorming arm aan woorden, was genoodzaakt vele dingen bij gelijkenis, of door uitroeping, aan te duiden, en verkreeg daardoor van zelve veel schilderachtigs en hartstogtelijks. De mensch, nog niet verkoeld door ervarenis en redenering, vloeide over van gevoel en drift, hem tot het genoemde beeldrijke en vurige even zeer doende neigen. De onkunde ten opzigte van alles, wat buiten den gewonen kring der ervarenis lag, van oorzaak en verband bij allerlei natuurverschijnsel, werd bovendien door menigerlei voorval sterk getroffen. Vrees en schrik stelden hetzelve gereedelijk in een vergrootend en ontzaggelijk licht; ja de in werking gebragte verbeelding deed - althans bij de herinnering en herhaalde overlevering - vaak de ongeloofelijkste dingen zien en hooren. Ook de schrijfkunst bestond nog niet. Het eenvoudig gedenkteeken herinnerde de allerbelangrijkste voorvallen slechts in het algemeen; en het weelderig vernuft, de zucht om belang te wekken, de ingenomenheid met het gebeurde, en het verlangen door deszelfs middel groote en nuttige indrukken te maken, vonden het volkomenste speelruim. Gelijk dit een en ander dus een gedeelte der voorgestelde vraag beantwoordt, zoo behoeft ook het overige even min geheel in het duister te blijven. Alle jeugdige volken toch zijn ten uiterste gesteld op toon- en zangkunst. Zonder dat ik het wage den naauwkeurigen gang der ontwikkeling van het een en ander aan te duiden, lijdt het geen twijfel, of de vroegste stukken, welken men algemeen gemaakt kan noemen, waren inderdaad volksliederen. Welhaast, namelijk, werd de eenvoudige gedenksteen de plaats, waar men openlijk zamenkwam, om groote gebeurtenissen van den voortijd seestelijk te vieren. Niet lang weêrgalmde die plaats van een onverstaanbaar gejuich of gejammer, van soortgelijke bewegingen vergezeld; spoedig zong men er, met vereenigde stem en snarenspel, de daden of de rampen der vaderen. En deze zelfde gezangen, zoo eenstemmig met het gevoel, zoo ligt in het
geheugen bewaard, zoo vleijend en zoo belangrijk voor de aangeborene liefde tot zijnen stam, lieten zich bijna even spoedig in de bijzondere kringen hooren. Het is dus de toonkunst, aan welke wij het geregelde en geregeld afwisselende van de voetmaat hebben te danken. Het is de, van ouds zoo naauwe, vereeniging dier kunst met de poëzij, welke aan deze haren tegenwoordigen, zoo aanminnigen vorm heeft gegeven. Ja dit zusterenpaar bleef steeds het

{==179==} {>>pagina-aanduiding<<}
troetelkind der half woeste volken. Wie derzelver aandacht lokken wilde, die moest met de lier in de hand verschijnen; wie hunne belangstelling wilde boeijen, die moest eene levendige en krachtige taal, vol stoute beelden en treffende spraakwendingen, bezigen. En zelfs in deze gedaante behaagde dikwijls de eenvoudige waarheid niet. Het algemeene onderwijs moest zich bovendien in verdichte geschiedenissen, de godsdienstleer in eene trits van ongeloofelijke vertellingen, de levenswijsheid in fabel en gelijkenis, kunstig inkleeden. Of kunnen wij het voorbeeld der gevoelige Grieken, wier eerste beschavers en wetgevers buiten twijfel veelal dichters waren, ten opzigte van het laatste niet algemeen toepassen; des te natuurlijker is het, dat de poëzij - door de geschiedenis en wijsgeerte welhaast uit haren vorigen rang verdrongen - te onverschilliger omtrent waar en valsch, te meer taal des enkelen gevoels, in het kort vrije en schoone kunst werd. Het gansche rijk der mogelijkheden, der waarschijnlijkheden, der denkbeelden werd nu haar uitgestrekte gebied. Op dat vruchtbaar veld zweeft zij, gelijk de nijvere bije, dartelend rond, om den zoetsten en voedzaamsten honig te vergaderen. Ja het gansche - hoe beschaafde - menschdom huldigt haar in dit licht, en zal haar - zoo lang dit kleed der zinnen en des gevoels niet is versleten - altijd blijven huldigen.
Doch dit een en ander bereidt ons, wijders, natuurlijk voor tot de vraag: welk is dan het algemeene doel der poëzij? En ik meen daarop te moeten antwoorden, dat het de openbaring van onzen inwendigen mensch, de volledigste daarstelling is van hetgeen wij gewaar worden, hetgeen in onzen geest omgaat, hetgeen wij - in eene soort van verrukking - zien en vernemen. De prozaïst poogt de wezenlijke gesteldheid der dingen te leeren kennen. Waarheid is zijn dadelijk, of althans voorgewend, doel. En hij kan dit oogmerk niet bereiken, tenzij we van zijn bedaard onderzoek, van zijne welgevestigde overtuiging en zijnen onveranderlijken ernst zijn overreed geworden. De dichter, daarentegen, schildert slechts wat hem treft, zoo als hij wordt aangedaan, en welke gedachten daarbij in zijn binnenste oprijzen. Zijn al dadelijk aanwezige tooneelen het onderwerp van zijnen zang, gij ziet ze slechts door zijn oog, in zijn licht, met zijne aandoeningen; even of hij daar stond op eene hoogte, het bedoelde tafereel voor oogen, hetzelve in zijne aandoening onwille-
{==180==} {>>pagina-aanduiding<<}
keurig beschrijvende, bewonderende, en daarover uitweidende. Bezingt hij den lof van een of anderen grooten man, niet gelijk de redenaar poogt hij dadelijk te overtuigen, neemt te dien einde alle voorzigtigheid en kunst in acht, stapelt zorgvuldig gewogen bewijs op bewijs. In tegendeel, hij komt er voor uit, dat hij met geestdrift voor den man is ingenomen. Het is slechts deze geestdrift, die hij uitdrukken, zijn eigen hooge denkbeeld van 's mans volmaaktheid, dat hij daarstellen wil. Dikwijls klimt deze geestdrift, door de koestering van het dichtvuur, hoe langs zoo hooger; zijne verhevene vlugt let ten laatste op de grenzen der ondervindelijke waarheid geheel niet meer, en hij levert ons een gedachtenbeeld van volkomenheid, met den naam zijns helds. Ja,
somtijds biedt de hooge oudheid, de sabel, of de taal zelve, slechts eenen loffelijken naam, en zijne rijke verbeelding, zijne borst met allerlei verhevene denkbeelden van grootheid en goedheid vervuld, zijn eigen gevoel door de beschouwing dezer idealen gaande gemaakt, stort zich in den schitterendsten lierzang bruisend uit. Zoo ontstaat ook het herderdicht; wen de verbeelding, de wezenlijkste beschaving met de liefelijkste onschuld, het aanminnigste natuurtooneel met de belangrijkste omstandigheden vereenigende, eene wereld in zichzelve voelt ontstaan, wier liefelijkheid niet onbekend, wier lof niet onvermeld mag blijven; of het heldendicht, waar zich de menschelijke natuur in hare volle kracht en stoutheid, gelijk elders in hare aanminnigheid, vertoont. Ja, een Ovidius hoort het verhaal der wondervolle sabelen, het oor des ruwen gemeens vermakende; dezelven worden in zijne ziel tot waarlijk schoone en belangrijke tafereelen herschapen, en hij schildert ze in dat verband van zekere waarschijnlijkheid, met die juistheid der aszonderlijke beelden, met dat hartroerende in enkele trekken, met die heerlijke kleuren en versierselen over de gansche schilderij verspreid, welken hij niet zoekt, maar in zijn eigen binnenste van zelve vindt. De ware dichter kan, bij hetgeen zich wezenlijk aan zijn oog vertoont, bezwaarlijk blijven staan. Zijn hart vindt in de ervarenis - van allen tooi der verbeelding ontdaan - althans geen voedsel naar behooren. Hij leest en zweeft het liefst in eene denkbeeldige wereld, waar hij alle zijne paden met bloemen bestrooit, alle zijne rustpunten tot belangrijke tooneelen maakt, en elk, die hem ontmoet, in een schitterend daglicht stelt. Slechts

{==181==} {>>pagina-aanduiding<<}
willende vertellen, schildert hij welhaast; zijn gevoel, met den tragen gang des verhaals kampende, verschast zich van tijd tot tijd lucht door uitroeping en spraakwending; niet te vreden met de gewone, door gebruik en misbruik koude en ontzenuwde taal, ontleent hij der gansche natuur en geschiedenis de treffendste vergelijkingen. Ja, somtijds doet hem de geestverrukking - gelijk den droomenden bij de verdooving der zinnen in den slaap - al hetgene hem dadelijk omringt, vergeten en voorbij zien; zoodat het niet slechts schijnt, of hij werkelijk daar was, waar hem zijne verbeelding voert, of hij zelf de plaats van zijnen held bekleedde, maar ook levenlooze wezens als deelnemende toehoorders aangesproken, als geldige getuigen worden ingeroepen. Wat wonder, M.H.! dat de liefde steeds zoo geschikt was, om het aanwezige, maar diep bedolvene dichtvuur te ontvlammen, ja de enkele vonk van hetzelve tot een kortstondig vleugje aan te blazen? Zij immers verheft onze aandoeningen en gedachten, doet ons droomen van onuitsprekelijke genengten, vertoont ons het beminde voorwerp bovenal in eenen bijna hemelschen glans, en besluit in ons binnenste een onuitdrukkelijk gevoel. Wat wonder, dat treffende gebeurtenissen, die het hart geweldig schokken en de verbeelding hoog opwinden, - dat de beschouwing der natuur, de beschouwing van 's menschen zeldzaam gekronkelden levensweg en het wonderbare spel zijner driften, somtijds gelijk gevolg hadden? Doch de ware dichter vindt overal stof voor de vlam, die in zijn binnenste speelt en woedt. Wat hem voorgesteld wordt, hij ziet het in een belangrijk licht; hij ontmoet er schitterende zijden; hij ontdekt er voortreffelijke eigenschappen; hij spelt er aanmerkelijke gevolgen, en stoffeert het door zijne altijd schilderende verbeelding met onnavolgbare schoonheden. Met geen minder regt kan men dus van de dichtkunst dan van den dichter zeggen, dat zij niet gemaakt, maar geboren wordt. In hare natuur, nog meer dan in de zijne, ligt
het, niets van dat alles te bejagen, wat doel der overige bezigheden, gelijk der overige stervelingen, is. Zij mag - in haren eigen aard en onverbasterd wezen beschouwd - niet anders dan de vervulling eener behoefte van het warme hart heeten. Gelijk een ieder steeds wenscht, zijne kennis en gewaarwording mede te deelen, zoo moet de poëet zijne gezigten openbaren, zijn gevoel pogen uit te drukken, en die taal spre-
{==182==} {>>pagina-aanduiding<<}
ken, die taal zelss beoefenen, welke hem hiertoe het krachtigst de hand schijnt te bieden. De dichter zelf moge ook daarna opmerken, dat zijn toon behaagt, zijn lof streelt, zijn woordenstroom medesleept; eerzucht, gunstbejag en allerlei bijoogmerk mogen nu zijne dichtader te rijkelijker, naar zekere bepaalde rigting, doen vloeijen, en alles krijge dus meer het aanzien van gewone inspanning en kunst: wel! zoo dwingt de mensch zelfs den stroom, die van den hoogen alp nederstort, en door zijne grootschheid verrukt, om het slaafsche molenrad te draaijen. Ja, bewonderen wij hem dubbel, die op de dorste steenklip een rozengaard weet aan te leggen; wiens eigen rijke verbeelding en ontvlambaar gevoel van het voorwerp zijns zangs niets behoeft te ontleenen. Verachten wij hem dan slechts, wanneer hij de vrije Muze aan eene waarachtig schandelijke slavernij verbindt; of belagchen hem, die, te veel op eigene warmte afgaande, in den barren oord jammerlijk bevriest.
Doch, ik merk dat wij tot het laatste deel onzer Verhandelinge zijn genaderd. In hetzelve beloofden wij van de vrucht te spreken, welke deze bloem, schoon voor zichzelve bloeijende, gewoon is te volgen. Dan, M.H., welk een wijd veld doet zich hier voor ons op, om in den lof der edele poëzij te weiden! Zal ik ophalen van hare rollende toonen, van haar liefelijk maatgeluid, en hare schilderende taal? Zal ik de sieraadjen opsommen, welke, uit de onuitputtelijke bron der zinnelijke natuur ontleend, onze verbeelding zoo aangenaam bezig houden? Zal ik haar fiksch penseel verheffen, dat ons de liefelijkste of belangrijkste voorwerpen niet beschrijft, maar dadelijk voor oogen stelt? Zal ik haar danken voor het afwisselend en dieptreffend gevoel, dat zij uit hare gloeijende borst in de onze weet over te storten? Zal ik haren hoogften roem door deze zaal weêrgalmen doen, omdat zij ons ontvoert aan het eentoonige des dagelijkschen levens, aan het schrale der dadelijke ondervinding, en het bedroevende der bloedkleurige geschiedenis? Zal ik, dus, al de genoegens schetsen, die zij ons onmiddellijk verschaft; al de heerlijke aandoeningen vermelden, welken zij in ons binnenste woelen doet; al de zalige uren in het geheugen terug roepen, die zij ons in zoeten weemoed of luide vreugde, in lieve opgeruimdheid of grootsche verrukking slijten deed? ô Wie uwer behoeft mijne woorden, om dit loflied in zijn binnenste aan te heffen? Wien zou

{==183==} {>>pagina-aanduiding<<}
ik niet gevaar loopen door mijne koude prozaische taal veeleer te hinderen dan te vermaken? Immers, veel meer dan de spiegel voor het aangezigt, dan het kunstglas voor te kleine voorwerpen, en het graveerstift voor de geschiedenis, is de poëzij in allen opzigte, om helder en schitterend licht te verspreiden. Hoorbaar weêrkaatst zij, wat zich in ons hart slechts flaauw liet vernemen; duidelijk vertoont zij, wat onzer opmerkzaamheid ligt geheel ware ontglipt, en schildert zoo wel de toonen en inwendige aandoeningen, als uiterlijke houdingen van hetgeen buiten bereik onzer zinnen ligt. Denkt ook niet, M.H., dat vergankelijkheid en kortstondigheid dit genot, gelijk al het louter zinnelijke, van weinig belang voor den wijzen maakt! Vergelijkt, wat ik u bidden mag, dezen godendrank bij geenen aardschen zwijmelwijn, die verheft om te vernederen, en streelt om te pijnigen; deze hemelsche liefde bij geenen dierlijken wellust, die in de voldoening zelve zijn graf en zijne verbittering vindt. Immers wordt de edele zin, dien wij gewoon zijn smaak te noemen, de heerlijke vatbaarheid voor het schoone en groote, door de geheele schepping verspreid, met dit genot, hoe langs zoo meer ontwikkeld. Natuur, geschiedenis en kunst beginnen zich nu eerst als om strijd te beijveren, ons uit den beker der zoetste geneugten rijkelijk te doen drinken. Voorheen mogten wij hoofden en gebieders zijn, nu worden wij dadelijke bezitters en genieters van de aarde met hare volheid. ô Rijkdom, aan niemand, die hem te bezigen weet, ontzegd! ô Schat, die nimmer uit te putten, nimmer te verkwisten is, maar zelfs toeneemt en hooger en hooger klimt in zuiveren glans, naarmate wij denzelven minder ontzien! ô Kleinood, dat de schoonste waarde aan ruime bezitting en uitgestrekt vermogen schenkt, die zonder u tot schandelijken overdaad en laffe brooddronkenheid veelal worden aangewend; dat zelfs, door de reiniging en verheffing van het gevoel, der zedelijkheid,
door de spoor der waardering van des geringen grootsch talent, der broederliefde en menschelijkheid krachtig in de hand werkt! Ja, waarom zouden wij de dichtkunst enkel als eene bron van onschuldig vermaak, of althans verwijderde aanleiding tot deugdzame en grootsche gevoelens, asmalen? Waarom zouden wij de edele aandoeningen over het hoofd zien, welken zij onmiddellijk in ons overstort, in ons binnenste doet ontbranden, en even min, als de bewondering van het schoone,

{==184==} {>>pagina-aanduiding<<}
terstond weêr verkoelen laat? Waarom zouden we haar deze hoogere hulde niet toebrengen, - haar, die wij, reeds in de kindschheid, als kweekster van warme vaderlandsmin, welhaast van eerbied voor de onsterfelijke Goden, van allerlei maatschappelijke deugd, ontmoeten? Of noemt de geschiedenis geen' Tyrtaeus, wiens verzen den diepgezonken moed der Spartaansche benden zoo heerlijk opwekten? geen' Solon, die het Atheensche volk deszelfs lashartigheid verlaten deed? geene menigte anderen, die grooter of kleiner kring tot de deugd te ontvlammen wisten? Immers wanneer Horatius ons de onwrikbare standvastigheid van den braven schetst, dan gevoelen wij onszelven gemoedigd zijn hobbelpad bedaard te volgen. Wanneer de treurspeldichter ons de worsteling van deugd en ramp voor oogen stelt, dan beseffen wij duidelijk de eigene waarde der eerste, met den eisch onzer rede, dat zij zegeprale. En wie, eindelijk, wie omvat het Ideaal van alle volkomenheid beter, dan wiens ziel zich steeds met het volmaakte bezig houdt? Wie stelt mijn zwakke oog den Onzienlijken duidelijker voor, dan wien de gansche natuur kleuren leent om zijne gedachten te schilderen? Wie helpt mij den Oneindigen waardig prijzen, indien hij niet, wiens borst van gevoel zwelt, wiens mond van gevoel overstroomt, wiens taal zelve mijnen geest boven al het dagelijksche en aardsche verheft? Inderdaad, de godvruchtige dichter alleen ontsteekt het altaarvuur des harte. Hij is overal de ziel en het leven der openbare en gemeenschappelijke godsdienstoefening. Op uwe vleugelen, ô David, Kamphuyzen en zoo vele andere zangers des Oneindigen! verheft zich nog het boetvaardig of dankbaar, het bewonderend of door liefde gloeijend, het vertrouwend of smeekend gemoed van duizende Christenscharen. Ja, Dichters! steeds zijt gij de priesters des menschdoms, en welke Goden ge offert, dezelven vallen wij te voet. Steeds zijt gij, niet de toevallige, daartoe opgekweekte of slechts aangestelde, maar natuurlijke
voorgangers uwer broederen, die, naar dat gij hunne gedachten, gevoel, smaak en hart verkiest te leiden en te vormen, denken en handelen zullen. Mannen van gevoel, houdt deze grootsche bestemming in het oog! Harten vol teedere aandoening, dat u dit besef nimmer verlate! Dan versiert het waas der reinste onschuld al de vruchten van uwen geest. Dan wordt uw kunstpenseel slechts in hemelreine verwen gedoopt. Dan verkeert gij het

{==185==} {>>pagina-aanduiding<<}
logge vleesch, dat ons zoo dikwijls alle vlugt naar hooger gewest belet, in serafijne-vleugelen, die ons derwaarts moedig doen henen streven.
Edele poëzij, aldus te regt een straal der Godheid zelve, eene vrucht van haren geest genoemd! Edele poëzij, door het gewijde blad ouder en duurzamer geacht dan het stoffelijk heelal, bij welks vorming de morgensterren reeds te zamen vrolijk zongen, na welks slooping nog het halleluja door de hemelen zal weêrgalmen! Edele poëzij, door uzelve alleen, in uwe reine en verhevene toonen, naar waarde te prijzen!

Bl. 175. reg. 3. Twee aanmerkingen zijn mij hier voorgekomen, welker eene, schoon berispend, meer tot lof, de andere, hoewel bevestigend, meer ter verkleining der verdienste van dit stukje schijnt te strekken. Volgens de eerste, kan overvloed van dichterlijke sieraadjen den ongebonden stijl even min als den gebonden schaden; en men beroept zich, ten bewijze, op deze eigen Redevoering. Volgens de laatste, is de gegrondheid van dit beroep, maar teffens van mijne theorie, een bezwaar tegen de praktijk. Geen' van beiden schijn ik mijzelven gelijk te blijven. En het is dus vrij zeker, of dat ik het hier of daar mis hebbe, of dat ik mij niet naauwkeurig genoeg uitdrukke. Ik ben dan, en blijf nog, van meening, dat de redenaar, door zijn onderwerp, door zijn gevoel, door zijne zucht om te treffen, medegesleept, geene beeldspraak of dichterlijke wending behoest te schuwen; maar ook, dat hij, even als de goede dichter, altijd - mag ik dus spreken - op hooge brozen willende treden, en wat het ook zij in schilderachtige, dikwijls meer overvloedige dan bondige, bewoordingen inkleedende, ten beste een stuk levert, waarbij men zich over het gemis van maat en rijm beklaagt, en dat, althans in zoo verre, de benaming van gebrekkig middelding regtvaardigt. Bovendien verschilt, mijns achtens, de manier, op welke de dichter eenig beeld vaak hoogst uitvoerig behandelt, zeer wezenlijk van hetgeen den redenaar voegt, en, mijns wetens, hier voorkomt.
Bl. 175. reg. 16. Die van schultens, muntinghe, van der palm en anderen.
Bl. 177. reg. 24. Men lette slechts op de verhalen der Schepping en van den Val; wier eigenlijke, zakelijke, inhoud, nogtans, bij deze opmerking niets te lijden geacht worde!
Bl. 177. reg. 29. Geen der beide genoemden moge de alleroudste in zijn vak zijn; de waarheid lijdt er niets bij, dat zij, overeenkomstig hunnen hoogen roem, als eene soort

{==186==} {>>pagina-aanduiding<<}
van vertegenwoordigers optreden. Vergelijk, in de Reize van den jongen Anacharsis, wat hierover in de inleiding, met dat, wat in het 65ste hoofddeel voorkomt.
Bl. 177. reg. 32. De ongeletterde zie, wat onze wagenaar in het eerste boek zijner Vaderlandsche Historie over de Barden zegt; waar teffens de noodige aanhalingen zijn te vinden.
Bl. 178. reg. 24. Men vergelijke allerlei oude geschiedenis met die van het pas ontdekte Amerika en de eilanden in de Zuidzee.
Bl. 179. reg. 5. Zelfs de Joodsche profeten mogen dit bevestigen.
Bl. 179. reg. 12. Bekend is, wat van Amphion en Orpheus verteld wordt, door wier lier woeste dieren getemd en vaste steden gebouwd wierden; bekend de invloed van Homerus op de opvoeding en algeheele vorming der natie; bekend dat Athene's beroemde wetgever zelf een krachtig dichter was.
Bl. 180. reg. 28. Vide ejus Metamorphoses.
Bl. 184. reg. 6. Zie Reize van den jongen Anacharsis, Deel V. Hoofdd. 40.
Bl. 184. reg. 8. Zie de Levens van Plutarchus.
Bl. 184. reg. 12. Odar. Lib. III. Ode III.

Merkwaardige bijzonderheden wegens het leven en de lotgevallen van wijlen Joseph Haydn, beroemd toonkunstenaar.

(Door den Heer framery, Vriend van den Overledenen.)

Joseph haydn werd geboren, in den jare 1750, in het Dorp Rohrau, op de grenzen van Oostenrijk en Hungarije. Zijn Vader was een Wagenmaker, en had eenige kennis van de muzijk; iets, hetwelk niet ongewoon is in Duitschland, zelfs niet onder de Boeren; vrij wel speelde hij op de harp; van hem alleen had joseph de behandeling van dat speeltuig geleerd, alsmede het lezen van de muzijk; dit ontwikkelde in dit kind dien uitsluitenden en driftigen smaak, de kiem van het talent, hetwelk eerlang zijne weêrga niet zou vinden.
Haydn's Vader, die zich in genoegzaam ruimen doen bevond, om te verlangen dat zijn Zoon eene betere opvoeding genoot dan hij gehad had, plaatste hem, toen hij

{==187==} {>>pagina-aanduiding<<}
nog een kind was, in het koor van St. Stephann, de Hoofdkerk van Weenen, om aldaar zich in de Muzijk en de Letteren te oefenen. Joseph, die eene fraaije stem had, en, zonder anderen leidsman dan zijnen natuurlijken smaak, zeer bevallig zong, behaalde welhaast grooten roem. Hoe jong hij ook ware, werd hij in verscheiden burger-concerten toegelaten, alwaar hij op meer dan ééne wijze gelukkig slaagde; in zijnen leertijd had hij zich op de viool geoefend, en hij speelde er zeer wel op; vrij sterk was hij op het klavier, en, met behulp van dit speeltuig en van zijn oor, vervaardigde hij kleine aria's en aardige sonaten, van welke hij aan de liefhebbers, die dezelve verlangden, afschriften gaf.
Maar, indien hij in al wat de Muzijk betrof uitmuntte, dit was het geval niet ten aanzien der beoefening van de geleerde talen, van welke hij eenen afkeer had; uit vrees, echter, dat zijne meesters hem zulks kwalijk zouden nemen, gebruikte hij het geld, welk hij op de Concerten won, om zijne makkers te betalen, die voor hem zijne opstellen vervaardigden.
Thans naderde het tijdstip der crisis der natuur, waarin het kind in de jongelingschap treedt, en de stem, voorheen scherp en helder, dat mannelijk en deftig karakter aanneemt, welk zij in het toekomende moet behouden; crisis, altijd zeer geducht voor hun, wier uitzigten in de fraaiheid hunner stem bestaan. Reitter, Kapelmeester van de Hoofdkerk, uit vrees dat zijn jong koorkind die fraaije bovenstem, de eer zijner Kerke, zoude verliezen, werd te rade, dezelve duurzaam te doen worden door eene kunstbewerking, door de barbaarschheid verzonnen, en welke Priesters van den Eerdienst van jezus durfden dulden, in navolging der Priesters van den Eerdienst van cybele. Hij stelde dezelve aan joseph voor, haar in het voordeeligste licht plaatsende, zonder er alle de gevolgen van te vermelden: de onnoozele jongeling, die nog niets anders dan de Muzijk beminde, die niets anders verlangde dan zijne stem te behouden, bewilligde er in van heeler harte. Dag en uur worden bepaald; de wondheeler is besproken; alle toebereidsels worden gemaakt; 's anderendaags ten tien ure zoude het werk zijn beslag bekomen! ... Toevallig vorderde eenige bezigheid de tegenwoordigheid van haydn's Vader te Weenen; hij komt er ten acht ure; zijn eerste werk is, zijnen Zoon te gaan zien; het jongsken werpt zich in zijne armen, en ver-
{==188==} {>>pagina-aanduiding<<}
haalt hem met kinderlijke blijdschap, dat zijne alom zoo zeer bewonderde stem, die stem, van welke hij zijne fortuin verwachtte, nog schooner zoude worden, en zulks, door middel eener ligte kunstbewerkinge, bestendig zoude blijven. De Vader, die zich de natuur dier kunstbewerkinge doet verklaren, is verontwaardigd; hij ontvouwt zijnen Zoon de gevaren, welke daaruit zouden ontstaan, de beroovingen, die er het gevolg van zijn zouden, en vindt hem alleen beschroomd voor de ligchaamspijn, welke hij hem doet vreezen. Straks ijlt hij naar
reitter, doet hem vele verwijtingen, dreigt, hem bij de Overheid te zullen aanklagen, als schuldig aan het misbruiken van de onnoozelheid van een kind, om zijnen mannelijken staat, zelfs zijn leven, buiten zijns Vaders weten, in gevaar te stellen, en de wetten van den Staat, der Natuur en van den Godsdienst te hebben geschonden. Reitter, bedremmeld, en voor eene opspraak vreezende, welke hem konde bederven, verontschuldigde zich zoo goed hij konde, en beloofde, er niet meer aan te zullen denken. Twee uren later, en Duitschland, Italie, Europa zouden eenen Zanger gehad hebben, die, ongetwijfeld, boven andere zoude hebben uitgemunt; maar, door het verkrijgen van dit vlugtig talent, zoude de Muzikale republiek eenen krachtigen, edelen, fieren en altijd beminnelijken Componist hebben verloren, welken eene vurige, onuitputbare en afwisselende verbeeldingskracht boven alle zijne mededingers heeft verheven. Twee uren later, en haydn ware een kind gebleven: hem werd vergund, een man te worden, en hij werd een man indedaad!
Vernederd, vatte reitter, zints dit oogenblik, eenen onverzoenbaren haat tegen den genen op, die voormaals het voorwerp zijner gunste was; alle gelegenheden nam hij waar, om hem blijken van zijn misnoegen te betoonen, vooral door hem van die Concerten uit te sluiten, welke tot nog toe aan het kind zoo veel vermaaks en voordeels hadden bezorgd, en, tot overmaat van alles, zoodra zijne stemverandering blijkbaar werd, zond hij hem onmenschelijk weg uit de leerschool, zonder geld, en in het slechtste gewaad.
In het eerst wist de ongelukkige joseph niet, wat er van hem zoude worden, of tot wien hij zich zoude wenden; den eersten nacht moest hij op de straat doorbrengen, alwaar eene steenen bank hem tot een bed diende;

{==189==} {>>pagina-aanduiding<<}
's anderendaags werd hij van een' armen Muzikant van zijne kennis, spangler genaamd, herkend (*). Van stuk tot stuk verhaalde hem haydn zijn ongeluk: de goede man had medelijden met hem: ‘Mijn vriend!’ zoo sprak hij, ‘gij weet hoe ik gehuisvest ben; ik kan u in mijne kamer niet logeeren, waarin mijne vrouw en kinderen slapen; maar in een' hoek van mijne vliering bied ik u aan, eene matras, een strooijen bed, eene tafel en een' stoel, en daarenboven een' zeer schralen pot, zoo veel mijne omstandigheden zullen toelaten.’ Met de levendigste erkentenis ontvangt joseph deze aanbieding; als hoogst gelnkkig beschouwt hij zich, dat hij in vrijheid was, en verlost van reitter's slechte behandelingen; zijne onbedachtzame jeugd deed hem zelfs eenigen tijd verzuimen, zijne Vader kennis te geven van de dringende behoefte, in welke hij zich bevond; eindelijk, echter, schreef hij hem, ten believe van den aandrang zijns Vriends; toen hij een zeer onverwacht bezoek ontving.
De rust, welke hij begon te genieten, had zijnen geest gelegenheid gegeven om te ontwaken. Geperst door de behoefte van zamenstellen, had hij zich wederom gezet tot het componeeren van die kleine Sonaten, waarin hij voorheen zoo gelukkig was geslaagd. De fraaiste derzelven was toevallig gevallen in handen der Gravinne de thun, eene Hofdame, zeer gesteld op de Muzijk; zij had de Sonate bekoorlijk gevonden, en wilde den maker kennen. Allen, welken zij ontmoette, vraagde zij naar eenen Componist, die den naam van joseph haydn voerde, aan den voet der Sonate geschreven; niemand kende hem; alleen verneemt zij, dat de kleine joseph, de koorjongen, zoo vermaard door zijn zingen, dus genoemd werd. Maar konde een kind de maker zijn van een zoo verruk-
{==190==} {>>pagina-aanduiding<<}
kelijk stuk? Hoe het daarmede ware, men moet de zaak nader onderzoeken; zij zendt naar de Hoofdkerk, dat men den jongen joseph haydn haar moest zenden: de Kapeimeester antwoordt, ‘dat de kwade jongen niet meer in het koor is, dat hij om zijn slecht gedrag is weggejaagd, en dat hij niet wist, waar hij gebleven was.’
Eene vrouw van rang laat zich niet ligt afbrengen van een plan, waarop zij haar hart gesteld heeft; de Gravin begeerde niets anders dan den maker van hare Sonate; meer was zij er op gesteld om zijne talenten dan om zijne zeden te kennen. Zij vervolgt hare nasporingen, en ontdekt eindelijk het ellendige verblijf, waarin onze jonge Componist zich verscholen houdt. Een Kamerdienaar verschijnt aldaar in haren naam; men laat hem naar de vliering klimmen, alwaar de arme joseph, zich schamende over het slordige gewaad, waarin hij is uitgedost, voor zijn eigen Lakkei speelt. ‘Gij zult wel aan uwen Heer willen zeggen,’ zoo spreekt de zendeling, ‘dat Mevrouw de Gravin de thun hem verlangt te zien, en dat hij niet moet nalaten, morgen ochtend zich bij haar te vervoegen.’ Joseph belooft het. Maar hoe zal hij zijn woord houden? Lappen en leuren van kleederen, flarden van schoenen, hoe durft hij in dien staat in de tegenwoordigheid eener dame van rang verschijnen? Spangler, zijn huiswaard, bijkans zoo arm als hij, is niet in staat om hem te helpen; zelfs kan hij, uit hoofde van het verbazende verschil in ligchaamsgrootte, hem niets van de dringendste noodzakelijkheid uit zijne kleerkas leenen. Dringende intusschen is het bevel; zijn geluk hangt misschien van dit bezoek af: hij neemt een besluit; hij zal gaan. 's Anderendaags kleedt hij zich zoo goed aan als hij kan, bedekt zoo goed mogelijk zijne naaktheid, wapent zich met kloekmoedigheid, en komt bij de Gravin. Hem wordt opengedaan door den zelfden Kamerdienaar, die hem 's daags te voren had gezien, en die, hem van het hoofd tot de voeten bekijkende, zich verwondert dat hij zoo slecht in de noppen is, zelfs als de Lakkei van een' Muzikant, en vraagt hem eindelijk, of hij welhaast zijnen Heer zal zien? ‘Ik heb geenen Heer,’ antwoordt hem de jongeling; ‘ik ben haydn; heb de goedheid mij
aan te dienen.’ De knecht weet niet, of hij hem zal gelooven; maar zijne Meestereste had het bevolen; joseph wordt binnengelaten. Niet minder verbaasd staat Mevrouw de thun, eenen man van dat

{==191==} {>>pagina-aanduiding<<}
beroep in dien staat te zien. ‘Den Heer haydn,’ zegt zij, ‘had ik ontboden.’ - ‘Die ben ik, Mevrouw!’ - ‘Maar den maker van deze Sonate wilde ik zien.’ (Dezelve lag op den lessenaar van haar klavier.) - ‘Die ben ik, Mevrouw!’ - ‘Hoe oud zijt gij dan?’ - ‘Mevrouw! ik ben zestien jaren oud.’ - Met meer aandachts beziet zij nu die schriele en bleeke gestalte, ellende, en misschien iets ergers, aankondigende. ‘Men had gelijk,’ dacht zij bij zichzelve; ‘losbandigheid heeft hem ongetwijfeld in dien staat gebragt!’ - ‘Hebt gij,’ vraagde zij hem verder, ‘meer dergelijke Sonaten gemaakt?’ - ‘Ja, Mevrouw! een zeker getal heb ik voor liefhebbers gemaakt, die de goedheid hadden van er naar te vragen; deze is mijne laatste.’ - ‘En hebben de geschenken, die zij er u voor gedaan hebben, u niet in staat gesteld om u beter te kleeden?’ - ‘Toen ik de eersten maakte, Mevrouw! was ik koorjongen van St. Stephann, alwaar ik van alles verzorgd werd; de geschenken, welke ik aldaar ontving, dienden slechts voor mijne uitspanningen; deze Sonate, welke ik gemaakt heb, nadat ik er ben uitgegaan’ ... ‘Gij zijt weggejaagd.’ - ‘Ja, Mevrouw! 's avonds ten zeven ure, in den herfst’ .... ‘Als een kwade jongen, om uw slecht gedrag.’ - ‘Indedaad, Mevrouw, ben ik als zoodanig behandeld; maar niet minder waar is het, dat ik zulk eene behandeling niet verdiend heb.’ - ‘Maar deze Sonate hebt gij voor iemand gemaakt, die zekerlijk dezelve niet te geef zal ontvangen hebben?’ - ‘Neen, Mevrouw! dezelve heeft mij eenige guldens opgebragt, welke ik aan den weldoener heb gegeven, die mij in mijne verlegenheid ondersteund heeft, en uit zijnen mond bespaart om mij een mondvol eten te geven. Ik ga
niet uit, en behoef dus geene kleederen; maar ik moet mijnen Vriend mijne dankbaarheid betoonen; niets kan ik hebben, hetwelk hem niet toebehoort.’
Ondanks hare vooringenomenheid, scheen de Gravin getroffen te zijn van deze gevoelens; zij wilde weten, hoe en waarom hij uit de Hoofdkerk was gezet. Met alle mogelijke welvoegelijkheid deed joseph haar een naïf verhaal van zijn ongeluk, zoo als boven is vermeld. Reitter's wreedheid en onregtvaardigheid, omtrent hem gepleegd, waren ten bijkans ongeloofelijken top geklom-
{==192==} {>>pagina-aanduiding<<}
men; van hier dat Mevrouw de thun dezelve voor vergroot hield; maar daar de zaak mogelijk was, wilde zij althans haar oordeel opschorten. ‘Zie daar vijfëntwintig dukaten,’ zoo sprak zij: ‘gebruik dezelve om u in een fatsoenlijker gewaad te steken, en een' voegzamen, meer gemakkelijken intrek te bekomen; en ga voort, met u omtrent uwen Vriend van uwen pligt te kwijten. Indien alles, wat gij mij gezegd hebt, waar zij, en gij u altijd wél gedraagt, zal ik u voortaan onder mijne bescherming nemen. Dagelijks zult gij mij eene les geven op het klavier en in het zingen, en ik zal u aan niets gebrek laten lijden; maar indien ik bevinde dat gij een losbandig leven leidt, zal ik mijne deur voor u sluiten, en u mijne weldoende hand onttrekken.’
Haydn toonde, hoe nutteloos dit dreigement ware. Geheel overgegeven aan zijne kunst, had hij nergens anders eenigen trek toe. Ten allen tijde had Mevrouw de thun reden om voldaan te zijn over het vertrouwen, welk zij in hem stelde. Bij deze eerste gunsten bepaalde zij zich niet: naardien de Sonaten, welke haar jonge gunsteling maakte, geene diepe kunde van de harmonie aankondigden, gaf zij hem, om dezelve meer te beoefenen, ten geschenke de Verhandeling van fuchs, toen zeer vermaard, en het beste, hetwelk in Duitschland bekend was; nooit had haydn eenen anderen leermeester in het componeeren. Zij was het daarenboven, die hem plaatste bij den Graaf van ***, een rijk hoveling: hier vervaardigde hij de eerste stukken, die hem een' zoo schitterenden roem bezorgden, en den post van Kapelmeester in het nuis van den Prins van estherazy.
Zijne intrede bij dezen Heer kenmerkte zich door een' karaktertrek, tot eer verstrekkende voor allen, die de Muzijkkunst beoefenen. In de eerste dagen, dat hij tot de tafel der beämbten van het paleis werd toegelaten, was de Hofmeester, ter oorzake van ziekte, afwezig; de Secretaris deed hem naast zich zitten, op den stoel, alwaar de Hofmeester gemeenlijk zat. Deze man, hersteld zijnde, kwam, weinige dagen daarna, zijne gewone plaats aan de tafel innemen; hij vond die bezet met het bord van den nieuwen tafelbroeder. ‘Wie heeft,’ vraagde hij, ‘de stoutheid gehad om hier dezen jongeling te doen plaats nemen?’ - ‘Dat heb ik gedaan,’ antwoordde de Secretaris. ‘Gij! is het mogelijk? Hoe! zou een

{==193==} {>>pagina-aanduiding<<}
Noteschrijver, naauwelijks in dit huis gekomen, zulk eene onderscheiding genieten, ten koste van hem, die federt vele jaren den Prins gediend heeft?’ - ‘Overal,’ sprak haydn, ‘alwaar een Kapelmeester is, moet hij de eerste plaats bekleeden; deze is mij aangewezen, en ik zal er blijven zitten.’ - De Hofmeester, zeer misnoegd, neemt haydn's bord, zet het aan het verste einde der tafel neder, en zet zich op de plaats, welke hij eischte. De Secretaris, zonder een woord te spreken, zet zich naast de plaats, alwaar haydn's bord was neergezet; de overigen volgen hem naar hunnen rang; zoodat de Hofmeester natuurlijk de laatste was: woedende verlaat hij het vertrek, om zich bij den Prins te beklagen.
Een vrij ernstig deel nam de Prins in dit geschil, hetwelk in een land, zoo zeer aan de Etiquette verslaafd, van veel grooter belang dan elders moest gerekend worden. 's Anderendaags laat hij onzen Kapelmeester bij zich komen, om hem te bestraffen. ‘Gij hebt,’ zoo sprak hij, ‘eenen ouden dienaar beleedigd, dien ik acht, en die sints lang aan mij verknocht is; ik wil dat er in mijn huis eendragt heersche; gij moest, al aanstonds na uwe komst, dezelve niet gestoord hebben.’ Thans herhaalde de Kapelmeester hetgene hij 's daags te voren had gezegd, wegens de regten en voorregten, aan dien titel verbonden; hij voegde er nevens: ‘Mijn Prins! meer dan eens heb ik de eer gehad, aan de tafel der Grooten te worden toegelaten; nooit heb ik er Hofmeesters gezien dan om te bedienen; sommigen hebben mij zoo wel als de overigen bediend; nimmer heb ik hun dit gedaan. Ik heb geen oogmerk gehad om uwen man te beleedigen; maar zijne aanmatiging, en de wijze, op welke hij dezelve staande hield, waren een hoon, voor uwen Kapelmeester onmogelijk te verdragen.’ De Prins grimlagcht, en beloost, de zaak te zullen bijleggen; en indedaad bragt hij ongetwijfeld den man tot rede: want 's daags daaraan deed hij hem op eene andere plaats zitten, en er werd nergens meer over gesproken.
Voor den Prins, nicolaas van estherazy heeft haydn de meeste zijner schoonste stukken vervaardigd; voor hem maakte hij bijkans alle zijne Symphoniën, eene soort, waarin voor noch na hem immer iemand hem geëvenaard heeft. Verheven boven alles in de instrumentale muzijk, was hij het, die, voor 's Prinsen bijzondere klei-
{==194==} {>>pagina-aanduiding<<}
ne Concerten, dien zoo treffenden wedstrijd uitdacht, waarin vier Instrumenten alleen beurtelings werkzaam zijn om alle hunne kracht ten toon te spreiden; muzijkstukken, bij de Franschen onder den naam van quatuor bekend (*). Die van haydn zijn sedert dikmaals gevolgd, maar zijn niettemin onnavolgelijk gebleven. Het was om zijnen weldoener genoegen te geven, dat hij zoo dikmaals arbeidde voor een speeltuig, waaraan deze boven andere de voorkeuze gaf, hetwelk in Frankrijk niet in gebruik is, en men Baryton noemt (†).
De talenten des Kapelmeesters, zijne vlijt en zorge om te believen en te behagen, welke van hem, die er het voorwerp van was, levendig gevoeld werden, veroorzaakten tusschen beiden eene wederzijdsche genegenheid, die zelfs niet met het leven eindigde. Voor het overige bezat de Prins, onder zijne andere uitmuntende hoedanigheden, eene groote goedhartigheid; met dit alles was hij, als mensch, van tijd tot tijd onderhevig aan kwade luimen, die hem, dagen achtereen, ondragelijk maakten voor zijn gansche huis; zoo lang dezelve duurden, zag hij geen mensch; niemand durfde hem naderen: één ding slechts was in staat om hem uit dien toestand te verlossen; het was eene nieuwe Symphonie van zijnen Kapelmeester, die op zijne zintuigen dezelfde uitwerking had als davids harp op saul.
Op zekeren dag, als een toeval van dien aard, heviger

{==195==} {>>pagina-aanduiding<<}
dan naar gewoonte, hem lang folterde, vervoegde zich elk bij den Kapelmeester, met verzoek om dit middel te willen te werkstellen, welks krachtdadigheid zoo zeer bekend was: diensvolgens maakte haydn eene Symphonie, en stelde al zijn vermogen te werk, om dezelve de meeste uitwerking te doen hebben. Op den eersten dag dat de Schouwburg speelde, in een tusschenbedrijf, nadat de Kapelmeester, volgens gewoonte, den Prins had laten weten, dat hij hem eene nieuwe Symphonie zoude laten hooren, maakt zich het Orchest gereed om dezelve uit te voeren. Het eerste stuk, dat zeer levendig was, begint en eindigt met grooten lof: haydn verwacht, van den Prins de toejuichingen te zullen ontvangen, met welke deze gewoon was hem te overladen. ... Hij hoort niets. Om dezelve uit te lokken, wendt hij zich naar 's Prinsen Loge, wiens koel en afgetrokken gelaat eene volslagene onverschilligheid aankondigt. Haydn is misnoegd, maar veinst; hij verwacht zijnen toehoorder op de Andante: men weet, dat alle deze van zijn maaksel de bekoorlijkste zijn.... De Prins blijft stom en onbewegelijk. Naauwelijks kan haydn zijne spijt verbergen. Zoude het zoo geestig gevarieerde Menuet eene betere uitwerking hebben? De ongelukkige durft niet meer hopen; nogtans slaat hij nogmaals het oog naar den Prins, die, nog al zwijgende, verre van eenige acht te slaan op hetgene voor hem gespeeld wordt, de mine maakt van zich naar het achtereinde van zijne Loge te begeven. Thans berst des Kapelmeesters woede uit; in zijne drist wil hij zijne viool vermorselen, de muzijkstukken verscheuren; men verzet er zich tegen; maar het slot der Symphonie wordt gespeeld, zonder dat hij er eenig deel aan neemt.
Den geheelen volgenden nacht kan hij geen oog sluiten; hij staat vroeg op, stelt een verzoekschrift op, en begeeft zich naar den Prins, zoodra hij verneemt dat deze bij de hand is. ‘Zijt gij gek?’ vraagde hem een Kamerheer: ‘gij weet, dat, wanneer hij in deze luim is, hij niemand ziet; en u zoude hij nog minder dan iemand anders ontvangen: want, ik weet niet waarom, hij is geweldig boos op u.’ - ‘Juist om deze reden,’ hernam de Kapelmeester, ‘verlang ik, bij hem te worden aangediend.’ Een Kamerdienaar volvoert dien last. ‘Wat heeft hij mij te zeggen?’ vraagt de Prins; ‘ik heb niets met hem te maken: indien hij mij iets te zeggen hebbe, laat hij het mij schrijven.’ Met dit antwoord

{==196==} {>>pagina-aanduiding<<}
keert de Kamerdienaar terug. ‘Ik heb hem niets te schrijven,’ zegt haydn; ‘ik moet hem noodwendig spreken.’ Eindelijk verwerft hij toegang tot den Vorst. De gramschap flikkerde in diens oogen; zijn geheele ligchaam was in beweging, toen haydn binnentrad; deze, bedaard en welberaden, hoort met de grootste koelbloedigheid de verwijten, met beleedigingen gemengd, met welke hij wordt aangevallen; geen antwoord geeft hij daarop, dan met het eerbiedig overgeven van het geschrift, waarmede hij zijn afscheid niet verzoekt, maar neemt. De Prins, die deze kloekmoedigheid niet had verwacht, staat verbaasd; maar hij ontveinst zulks, zoo wel uit spijt, als door een overblijfsel van zijn kwaad humeur; onmiddellijk onderteekent hij het verzoek, en het afscheid wordt aangenomen.
Zoodra haydn was teruggekeerd, deed hij, door den Heer pleyel, zijnen leerling, het Orchest bijeenkomen; woord voor woord herhaalt hij aan alle de leden, wat er gebeurd was; zijn gedrag wordt goedgekeurd; men vaart uit tegen den Vorst, welken men beschuldigt dat hij zijne onderhoorigen hard behandelt, en niet weet, hoe men met Kunstenaars moet omgaan; men steekt de hoofden bij elkander; dezelve worden verhit; allen, op twee na, willen terstond hetzelfde besluit nemen als hun opperhoofd, die vruchteloos tracht hen neer te zetten. Een adres wordt er opgesteld, waarbij het Orchest gezamenlijk zijn afscheid neemt, en, zonder bedenken, wordt het door allen geteekend, op eenen dooven en zwakken grijsaard na, die de Bas speelde, en eenen der slechtste Violisten van het Orchest. Terstond werd het adres aan den Prins gezonden, die, van zijne kwade luim nog niet hersteld, en vertoornd over hetgene hij als een complot beschouwde, op staanden voet het algemeene afscheid aannam, de beide ongelukkigen ook daaronder begrepen, die het niet geteekend hadden. Volgens het verdrag met den Prins, konde het Orchest zijnen dienst niet verlaten, noch er uit ontslagen worden, dan na verloop van een jaar na den dag der waarschuwinge; doch deze liet hun weten, dat zij konden vertrekken, wanneer zij wilden, en dat het geheele jaar hun zoude betaald worden, even alsof zij dienst gedaan hadden. Er werd bepaald, dat zij niet langer dan acht dagen zouden blijven.
Lang genoeg was deze tijd, om de gemoederen wederzijds tot bedaren te brengen. Indien, van den eenen kant,

{==197==} {>>pagina-aanduiding<<}
de crisis, die 's Prinsen natuurlijk karakter voor een oogenblik had veranderd, alleen door de aanhoudendheid daarvan was bedaard, had haydn, van den anderen kant, berouw, te onbedachtzaam het oor geleend te hebben aan de aantokkelingen van eigenliefde, geen achts genoeg te hebben geslagen op de ongesteldheid, welke zijn Prins toenmaals had. Hij bedacht, daarenboven, dat, ondanks zijne vermaardheid, van welke hij de gansche uitgestrektheid niet kende, hij moeite zoude hebben, een Vorstelijk huis te vinden, alwaar hij zoo geliefd zoude worden, en zoo zeer zoude gezien zijn, als bij estherazy. Van hunnen kant schenen de leden van het Orchest ook niet meer zoo verzekerd te zijn, dat het crediet alleen van hun opperhoofd hun even voordeelige posten zoude bezorgen, als die zij gingen verlaten; zij dachten aan den Prins alleen om hem te beklagen en tot zijnen lof te spreken; de betaling zelfs van een jaar, hetwelk zij niet vervuld hadden, aan een uitwerksel van spijt toegeschreven, werd thans door hen beschouwd als eene daad van edelmoedigheid, welke dezelve voor hun te dierbaarder maakte. In deze omstandigheden had haydn, die dit alles in zijn hoofd liet omgaan, een zonderlingen inval, van welken hij in zijne werken sporen heeft nagelaten, en verdient verhaald te worden.
Op den dag, tot het vertrek bepaald, vervoegde hij zich bij den Prins, en zeide, dat hij nevens zijn Orchest, eer zij hem verlieten, verlangden, hem eene laatste proeve van dankbaarheid voor alle zijne voorgaande weldaden te geven, door het uitvoeren in zijne tegenwoordigheid van eene nieuwe Symphonie, welke hij voor deze gelegenheid opzettelijk gecomponeerd had. Met blijdschap, en zelfs met hartelijkheid, geeft de Prins zijne toestemming. De zaal wordt, even als op een Concertdag, verlicht; elk neemt zijne gewone plaats, en de Symphonie begint.
Het eerste deel, van een' schitterenden stijl, levendig en vrolijk, in vorm gelijk aan het begin der meeste Symphoniën, doch korter, doet alle de speeltuigen tevens hooren; hierop volgt een stuk op de viool, door haydn alleen, die het Orchest bestuurde, uitgevoerd; daarna rijst hij op, sluit bedaardelijk zijne viool in de kas, neemt dezelve op zijn' schouder, en vertrekt. De Prins, verbaasd, wordt ongerust; hij vreest, dat den Kapelmeester iets is overgekomen; met veel belangstelling doet hij naar

{==198==} {>>pagina-aanduiding<<}
de oorzaak vernemen van een zoo ongewoon vertrek midden in eene Symphonie. Haydn verzoekt den bode, den Prins voor dit blijk van deelneming te bedanken, hem te verzoeken zich niet te ontrusten, en het overige van het Concert te hooren. Het wordt vervolgd.
Het hoofd der tweede Violisten speelt een stuk alleen, zoo als de eerste had gedaan, sluit vervolgens zijn instrument, staat op en vertrekt, gevolgd van den ganschen troep; zoo doen ook, de een na den anderen, de hoofden der Hautboisten, Flutisten, Clarinettisten, Cornisten en Bassisten, nadat elk zijn stuk gespeeld had, waarvan de Prins het oogmerk zeer wel begreep, tot dat er niemand in het Orchest overbleef, dan de twee arme halzen, die het adres niet geteekend hadden, en die met een ellendig Duo de Symphonie besloten.
De Vorst estherazy, wiens natuurlijke goedhartigheid op zijne sierheid had gezegevierd, spoedt zich, met een vol gemoed, naar de zaal, alwaar het Orchest bijeen was, en voert hun, met tranen in zijne oogen, te gemoet: ‘Mijne vrienden! mijne oude vrienden! gaat gij mij dus verlaten? En waarom verlaat gij mij? Als uw Prins, kan ik u geene vergiffenis vragen; en ik gevoel even zeer, dat gij, in uwe edele hoedanigheid van Toonkunstenaars, het mij even min kunt vragen: zoude er geen middel zijn om de zaak bij te leggen, en te doen, alsof er van weerskanten niets gebenrd ware?’ Het antwoord des Kapelmeesters, en van zijnen geheelen troep, was, zich aan 's Prinsen voeten tewerpen, die hem in zijne armen ontving; en alles werd voor altijd vergeten.
De werkzaamheden van Kapelmeester, welke haydn van dit oogenblik af hervatte, bepaalden zich niet tot het componeeren van Muzijk; hij ontving daarenboven last, om de Muzijk van alle andere Componisten te besturen, waarvan de uitvoering hem verzocht werd, zoo voor den Schouwburg als voor de Concerten, en de Italiaansche zoo grappige als ernstige Operisten te vormen en te besturen. Dikmaals had haydn door de laatstgenoemden de Giulio Sabino van sarti doen vertoonen, een der Componisten, van welke hij het meeste werk maakte, ongetwijfeld omdat 's mans krachtige en edele stijl met den aard van zijn talent de meeste overeenkomst had; en dit werk, een der besten en krachtigften van sarti, was een der zulken, aan welke haydn den voorrang gaf.
Sarti, op zekeren tijd aan een Noordsch hof ontboden

{==199==} {>>pagina-aanduiding<<}
om Opera's te stellen, was digt genoeg het verblijf van estherazy genaderd, om derwaarts eenen uitstap te doen, door nieuwsgierigheid genoopt om eenen man te zien, die door zijne talrijke stukken, en vooral door zijne Symphoniën, in geheel Europa vermaard was geworden; hij verlangde, wederzijdsche vriendschap met hem aan te gaan. Tegen den avond komt hij aan 's Prinsen paleis; den doorluchtigen haydn verlangde hij te spreken. ‘Op dit oogenblik,’ zegt men hem, ‘is dit onmogelijk; de Kapelmeester bestuurt de Opera, die straks zal beginnen: want de Prins is reeds in zijne Loge.’ - ‘Kan ik dan ten minste in een' hoek van de zaal geene plaats bekomen?’ - ‘Ja, zeer gemakkelijk: wij hebben order om er alle vreemdelingen met onderscheiding te ontvangen.’ - ‘Welke Opera zal er gezongen worden?’ - ‘De Armida, een stuk, waarvan de Kapelmeester het meeste werk maakt.’ Een nieuwe prikkel was dit voor sarti, die van haydn geen dramatisch stuk kende; hij verzocht, zoo kort mogelijk bij het Orchest geplaatst te worden, zoo als geschiedde. Gedurende het eerste bedrijf verbaasde, verrukte, betooverde hem de fraaiheid der stukken, die op elkander volgden; met opgetogenheid klapte hij in de handen: maar aan het einde van het tweede bedrijf is hij zichzelven geen meester meer; in eene soort van dolzinnigheid staat hij op, springt over de banken, die hem van het Orchest scheidden, zonder verlof te vragen aan hun, die er op zaten, vliegt den verbaasden Kapelineester om den hals ... ‘Het is,’ roept hij, ‘sarti, die u omhelst, - sarti, die den grooten haydn wilde zien, zijne fraaije stukken bewonderen, doch die zich niet konde voorstellen, een stuk, welk zoo schoon was, te zullen hooren!’ De
Prins, die uit zijne Loge deze buitengemeene opschudding zag, maar die geen woord verstond, verschrikt. ‘Wat is er dan te doen? wie is hij? en wat is er gebeurd?’ - ‘Het is giulio sabino!’ roept haydn met luider stem, van dezelfde geestdrift bevangen; ‘het is giulio sabino! het is de maker van die heerlijke muzijk! het is sartí, die zijn' goeden vriend joseph komt bezoeken!’ En deze twee groote mannen, deze twee vrienden, die elkander voor het eerst zagen, zwoeren, onder wederzijdsche omhelzingen, elkander eene vriendschap, evenredig aan de achting, welke zij voor elkander hadden.

{==200==} {>>pagina-aanduiding<<}

Dit hooggestemde gevoel van sarti omtrent de Opera Armida moest opregt zijn: want indedaad is het een van haydn's beste dramatische stukken. En evenwel, wel verre van er in het oog der volken te willen roem op dragen, en de uitgave te veroorloven, zoo als hij omtrent alle zijne overige stukken deed, was zijne Armida voor hem gelijk een schat, waarvan hij het genot voor zichzelven alleen behield. Deze soort van gierigheid stond op het punt van zwaar te zullen gestraft worden.
Slechts één afschrift bezat hij van deze Opera; zoo dikmaals dezelve zoude gegeven worden, stelde hij het werk in handen van den Kopiïst, die de partijen ronddeelde, en het geheel hem 's anderendaags morgens terug gaf. De Heer pleyel, de meest geliefde zijner kweekelingen, verlangende het werk van naderbij te bewonderen, en deszelfs schoonheden in de bijzonderheden te bestuderen, verzocht hem op zekeren dag, om er tot zijn eigen gebruik een asschrift van te mogen maken. Haydn weigerde het; vruchteloos was de sterkste aandrang; zelfs weigerde hij zijne toestemming, dat zijn kweekeling en vriend het in zijne tegenwoordigheid las en onderzocht. Na verloop van eenigen tijd, toen het verzoek reeds vergeten was, beloofde pleyel vijsëntwintig dukaten aan den Kopiïst voor een afschrift van het stuk, hetwelk deze gemakkelijk doen konde in de uren dat hij het in handen had. Deze man, die pleyel genoeg kende, om verzekerd te zijn dat hij zijn vertrouwen niet zoude misbruiken, verlokt daarenboven door de beloofde somme, liet zich verleiden; en naardien dit stuk dikmaals gegeven werd, werd het afschrift daarvan vóór het einde van het saizoen vervaardigd en asgeleverd.
In eene der tusschenpoozen, gedurende welke de Schouwburg aan 's Prinsen hof gesloten was, om van andere vermakelijkheden vervangen te worden, werd haydn, wiens tegenwoordigheid thans minder noodzakelijk was, door hem belast met eene zending, die hem noodzaakte tot het doen van eene reis, welke eenige weken moest duren, en op eenigen afstand van Estherazy. Gedurende dezen tijd ontstond er, door de onvoorzigtigheid van eenen knecht, brand in een huis in de stad Eisenstadt, de voornaamste residentie van het hof, in de wijk, alwaar haydn woonde en een eigen huis bezat. Bekend is het, welke verwoestingen brand in deze oorden aanregt, alwaar de huizen meest van hout zijn, en de brandblussching zeer slecht is ingerigt.

{==201==} {>>pagina-aanduiding<<}
Hoewel het huis, waarin de brand ontstaan was, niet onmiddellijk naast dat van haydn stond, sloeg, echter, de vlam spoedig tot hetzelve over, en, naardien het huis ledig stond, werd het, met alle de huisgeraden, linnen, kostbaarheden, in één woord, al wat de Kapelmeester bezat en door zuinigheid had opgezameld sints hij zijnen post bekleedde, in weinige uren eene prooi der vlammen.
Toen de Prins te Estherazy het ongeluk vernam, zijner stad Eisenstadt overgekomen, was zijn eerste werk, naar haydn's huis te vernemen; men berigtte hem, dat het niets meer dan een puinhoop was. Terstond geeft hij bevel, een ander huis op denzelfden grond te bouwen, en beveelt aan al zijn volk, het droevig ongeval, zoo veel mogelijk, voor zijnen geliefden haydn te verbergen. Voorts ontbiedt hij den Heer pleyel, en zegt tot hem: ‘Niemand kende beter dan gij de uitwendige gedaante en de inwendige verdeeling van het huis des Kapelmeesters, wiens waardige kweekeling gij zijt; ik geef u last, u naar Eisenstadt te begeven, om het opzigt te hebben over den opbouw van het nieuwe huis; draag alle zorg, dat men niet het geringste onderscheid kan bespeuren. Maar dit is niet genoeg; gij zult wel in uw geheugen hebben alle de huisgeraden, die niet meer in wezen zijn; laat andere maken, volmaakt aan dezelve gelijk, en ontzie geene kosten; bezorg insgelijks zijn tafellinnen, het lijsstoebehooren van hem en zijne vrouw, alle zijne huisselijke gereedschappen, zoo veel mogelijk in gelijk getal, maar liever meer dan minder; aan geld daartoe zal het u niet ontbreken. Het is niet meer dan billijk, dat ik iets doe voor den man van eene zoo zeldzame verdienste, die zich aan mijne vermaken geheel toewijdt.’
Van stuk tot stuk volbragt de Heer pleyel 's Prinsen bevelen, met al den ijver van dankbaarheid en vriendschap. Haydn's zending werd eenige dagen verlengd, om aan de werklieden den tijd te geven om alles te kunnen afdoen. Eindelijk komt hij te huis. Onder weg had hij Eisenstadt's ramp vernomen, en was er troosteloos over. ‘In éénen dag,’ zeide hij, ‘de vrucht van vele jaren spaarzaamheids en bezuiniginge te verliezen. Waar zal ik middelen vinden om een ander huis te bouwen, andere huisgeraden te koopen, mij van linnen te voorzien? En indien ik alles konde hersteilen, zouden het nog niet die zelfde dingen zijn, welke ik heb ver-
{==202==} {>>pagina-aanduiding<<}
loren; ik was aan derzelver fatsoen gewoon; ik had ze naar mijnen smaak laten maken. Verscheiden jaren zal ik dan alles moeten missen, hetgene ik met zoo veel vermaak genoot!’ Spoedig verzoekt hij den Prins om verlof, zich naar Eisenstadt te mogen begeven, om met eigen oogen de ramp te aanschouwen, die hem getroffen had. Naardien het huis nog niet voltooid was, werd hem dit geweigerd, zonder de reden daarvan te melden. Hij is verontwaardigd; hij beschuldigt zijn' patroon van grilligheid, van dwingelandij, van wreedheid; hij neemt voor, heimelijk te vlugten; in de andere week, echter, ontvangt hij het zoo zeer verlangde verlof, en vertrekt met zijnen leerling pleyel.
Bij zijne komst in de stad, in de wijk, alwaar zijn huis stond, ziet hij eene menigte werklieden, bezig met het herbouwen van de huizen, die door den brand vernield waren; vervolgens valt zijn oog op een huis, regts en links op zich zelf staande, te midden der puinhoopen, en onbeschadigd.... ‘Maar, pleyel! zie daar mijn huis! Men gaf voor, dat het tot den grond was afgebrand.... Het is indedaad mijn huis; ik herken mijne vensters, de muren van mijnen kleinen tuin; daar is mijne deur, die nieuw opgeverfd is!’ Intusschen trad hij met eene sterke hartklopping naar de deur. ‘Gelukkig,’ zoo vervolgde hij, ‘heb ik den sleutel in mijn' zak; toevallig had ik dien bij mij gestoken.’ Hij steekt den sleutelin het sleutelgat, doch deze past niet. - ‘Het is,’ zegt hierop pleyel, ‘omdat gij den sleutel verkeerd houdt; gij beeft; geef hem mij!’ Behendig stelt hij den sleutel van het nieuwe slot in de plaats; hij opent de deur; zij treden binnen. - ‘Het zijn indedaad alle mijne huisgeraden; in mijn afwezen heeft men dezelve wel onderhouden: want zij komen mij nieuwer voor dan vóór mijn vertrek.’ Hij gaat naar zijne kassen. ‘Zie daar mijn linnen! ... Maar, pleyel! alles is nieuw! Wat wil dit beduiden?’ Nu kan de kweekeling zich niet langer bedwingen, en, zijnen Meester omhelzende, verhaalt hij hem, dat zijn huis, op 's Prinsen kosten, van nieuws was opgebouwd; dat alles, wat er in was, nieuw en het uitwerksel van 's Vorsten weldadigheid was. In de verrukking zijner blijdschap valt de Meester zijnen leerling insgelijks in de armen, en bevochtigt diens wangen met zijne tranen. Na zijnen nieuwen eigendom over het ge-
{==203==} {>>pagina-aanduiding<<}
heel in oogenschouw te hebben genomen, haast hij zich om naar Estherazy terug te keeren, om aan zijns weldoeners voeten de aandoeningen van dankbaarheid uit te storten, van
welke zijn gemoed overkropt werd. Had hij tot nu toe voor denzelven eene opregte en teedere verknochtheid gevoeld, men oordeele dan, hoe zeer dit gevoel, door eene zoo groote en met zoo veel kieschheids betoonde edelmoedigheid, verhoogd werd!
Na van dien kant te zijn gerust gesteld, verviel haydn wederom in eene diepe zwaarmoedigheid, die dag aan dag toenam, en zelfs zijne gezondheid begon in gevaar te brengen. De Heer pleyel bemerkte zulks. ‘Meester!’ vraagde hij hem, ‘wat deert u? Indien het verlies van uw huis en van uwe bezittingen niet zoo edelmoedig en zoo spoedig hersteld ware, zoude ik reden voor uwe droefheid vinden; maar ik zie u rijker dan ooit, naardien een geheel nieuw huis, en huisgeraden, die nog niet gebruikt zijn, dezulken, welke door den tijd in waarde waren verminderd, voordeelig vervangen: waarover hebt gij dan te klagen?’ - ‘Mijn vriend!’ hernam de Meester, ‘alwat ik bezat, alwat de brand vernield heeft, konde mij door 's Prinsen goedheid worden terug gegeven, zelfs in een beterstaat dan voorheen; maar noch hij, noch eenige aardsche magt, konde mij het voorwerp doen wedervinden, waarop ik het meest gesteld was, en waarvan het verlies mij meer treft, dan het verlies van al het overige. Dat onherstelbaar voorwerp, waarvan ik het verlies betreur, (zal ik u, mijn vriend! mijne zwakheid belijden?) is mijne Armida, waarvan het eenige volledige afschrift, hetwelk er in de wereld was, in mijne secretaire was gesloten, die verbrand is.’
Op het hooren van het woord Armida, verspreidde er zich een zoo levendige gloed van vreugde over het gelaat des kweekelings, dat de Meester er door beleedigd werd. ‘Hoe is het, Mijnheer pleyel!’ vraagde hij: ‘is het aldus dat gij in mijne smart deel neemt? Gij schijnt er over verblijd te zijn.’ - ‘Oneindig ben ik er over verblijd, mijn Meester!’ was het antwoord, ‘omdat ik een oogenblik geluks aan hem kan wedergeven, wien ik al mijn geluk verschuldigd ben. Herinnert gij u den dag niet, toen ik u verzocht, van dat schoone stuk een afschrift te mogen maken? Gij weigerde het mij; maar op eene listige wijze heb ik het

{==204==} {>>pagina-aanduiding<<}
bekomen: door middel van eenige dukaten heb ik uwen Kopiïst verleid, die, buiten uwe toestemming, het stuk voor mij gekopieerd heeft; ik heb het in mijn huis; met groot vermaak lees ik het dikmaals; maar met nog grooter vermaak bied ik het u aan. Wilt gij mij dit bedrog wel vergeven?’ - ‘Of ik het u vergeve! Het geeft mij het leven en de gemoedsrust weder.’ En indedaad, zoodra hij dit zoo zeer geliefde stuk weder in handen had, keerden zijne vrolijkheid en zijne gezondheid terug, en de Heer pleyel, zijn kweekeling, werd hem dierbaarder dan ooit.

(Het slot hierna.)

Trotschheid en verwaandheid met elkander vergeleken en van elkander onderscheiden.

(Uit de Elements of Selfknowledge van r.c. dallas, Esq.)

De twee Zielsgebreken, Trotschheid en Verwaandheid, schoon zeer op elkander gelijkende, als wijzigingen van bovenmatige Zelfwaardering, zijn echter, van naderbij bezien, in vele opzigten van elkander onderscheiden. Laten wij beproevén, deze Stelling uiteen te zetten en te bewijzen.
De Trotschaard is opregt en in den grond zijns harte overtuigd van zijne eigene meerderheid of uitstekendheid boven anderen; schoon het somtijds bezwaarlijk moge wezen, te ramen, op welk eenen grond die overtuiging ruste. Hij wenscht, dat gij hem in geen ander licht beschouwe, dan dat, waarin hij, zich in uwe omstandigheid verplaatsende, dadelijk zichzelven beschouwt. Hij vordert niets meer van u, dan 't geen hij regtmatig oordeelt. Indien gij hem niet hoogacht, gelijk hij zichzelven hoogacht, is hij meer beleedigd dan vernederd, en voelt dezelfde verontwaardigende gewaarwording, alsof hij eene dadelijke beleediging ondergaan had. Echter zal hij, alsdan, zich niet verwaardigen, de gronden van zijne eigene aanmatigingen bloot te leggen. Hij versmaadt het, naar uwe hoogachting te dingen. Hij gelaat zich zelfs, die

{==205==} {>>pagina-aanduiding<<}
te versmaden, en tracht de hoogte, welke hij zich aangematigd heeft, te handhaven, niet zoo zeer door u zijne meerderheid, als wel door u uwe eigene minderheid te doen gevoelen. Hij schijnt te wenschen, niet zoo zeer uwe hoogachting voor hem op te wekken, als wel uwe zelfhoogachting te vernederen.
De Verwaande Man is niet opregt, en in den grond zijns harte is hij zelden overtuigd van die meerderheid, welke hij wenscht dat gij aan hem toeschrijft. Hij verlangt, dat gij hem beschouwt, omgeven met schitterender kleuren, dan die, waarin hij zichzelven, in uwen toestand verplaatst, beschouwt, en, veronderstellende dat gij weet alles wat hij weet, zichzelven kan beschouwen. Wanneer het derhalve blijkt, dat gij hem aanziet in een ander licht, en misschien in het regte, is hij meer vernederd dan beleedigd. De gronden van zijnen eisch op dat karakter, 't geen hij wenscht dat gij aan hem toekent, zoekt hij bij alle gelegenheden bloot te leggen, door de pralendste en onnoodigste ten toonspreiding van de goede hoedanigheden en verkregene kundigheden, welke hij in zekere mate bezit, en zelfs door het vertoon van een' ongegronden eisch op de zoodanige, welke hij geheel derft, of er slechts zoo weinig van heeft, dat het van een volstrekt gemis niets verschilt. Wel verre van uwe hoogachting te versmaden, stelt hij, bij aanhoudendheid, alles te werk om die te verwerven. Verre van te wenschen om uwe zelfhoogachting te vernederen, acht hij zich gelukkig die te mogen aankweeken, in hope dat gij op uwe beurt zijne eigene zult streelen. Hij vleit om gevleid te worden. Hij legt zich uit om te behagen, en tracht door beleefdheid en inschikkelijkheid u een goed gevoelen van hem af te pragchen; dit zelfs doet hij, bij wijlen, door het betoon van wezenlijk goede diensten, schoon dikwijls misschien met eene noodelooze gemaaktheid bewezen.
De Verwaande ziet, welk een ontzag wordt toegedragen aan Rang en Middelen, en wenscht zich 't zelve even zeer aan te matigen, als de achting, aan begaafdheden en deugden betoond. Zijne kleeding, zijn toestel, zijne levenswijze kondigen derhalve een hooger rang en grooter middelen aan, dan hij waarlijk bezit; en, om die zotte bedriegerij eenige weinige jaren vol te houden, als hij eerst op het tooneel der wereld verschijnt, dompelt hij zichzelven in armoede en verlegenheid, lang vóór dat de

{==206==} {>>pagina-aanduiding<<}
oude dag kome, en hij het einde van 's levens loopbane bereike. Zoo lang hij echter de kosten tot deze treinhouding kan betalen, wordt zijne Verwaandheid gekitteld door het beschouwen van zichzelven, niet in het licht, in 't welk gij hem zoudt zien, indien gij wist al wat hij weet, maar in dat, waarin hij zich verbeeldt dat hij door zijne bekwaamheid u geleerd heeft hem te beschouwen. Van de begoochelingen der Verwaandheid is deze misschien de allergemeenste. - Vreemdelingen van geene beduidenis, die andere landen gaan bezoeken, of die, uit een afgelegen landgewest, de Hoofdstad van hun eigen Vaderland gaan bezigtigen, en er zich eene korte wijle ophouden, maken van dit vertoon veelvuldig gebruik. De dwaasheid van zulk een pogen, schoon altoos zeer groot en eenen verstandigen man onwaardig, kan nogtans in dit geval zoo groot niet wezen als bij andere gelegenheden. Is hun verblijf van korten duur, dan kunnen zij eene gansch ongevallige ontdekking ontgaan, en, na hunne Verwaandheid eenige weinige maanden of jaren in dezer voege botgevierd te hebben, naar huis keeren, en, door eene daar te werk gestelde spaarzaamheid, de gedane geldspilling weder boeten.
Zeldzaam kan de Trotschaard van de evengemelde dwaasheid beschuldigd worden. Het gevoel van zijne eigene waarde doet hem zorgvuldig letten op het bewaren van zijne onafhankelijkheid; en, wanneer zijne middelen niet groot zijn, zal hij, schoon in het uitwendige nimmer het welvoegelijke verwaarloozende, op spaarzaamheid in alle zijne uitgaven bedacht wezen. De vertoonmakende kosten eens Verwaanden staat hem ten uiterste tegen. Deze overtreft veelligt de zijne. Verontwaardiging welt bij hem op, daar hij zulk eene onbeschofte rang-aanmatiging aanschouwt; en hij spreekt er nimmer over, zonder des de hardste en strengste bewoordingen te bezigen.
De Trotsche Man vindt op verre na altoos geen gehoegen in het gezelschap van hem in rang gelijken, en veel min in dat zijner meerderen. Hij kan zijne hooge aanmatigingen niet afleggen, en de houding en gesprekken in zulk eene zameninge vermeesteren hem zoodanig, dat hij dezelve niet durft vertoonen. Hij neemt zijne toevlugt tot gezelschappen van eene mindere foort, voor welke hij weinig achting heeft, die hij uit eigene keuze niet zou zoeken, en welke hem geenszins aangenaam zijn; 't gezelschap van zijne minderen, van zijne vleijers

{==207==} {>>pagina-aanduiding<<}
en afhangelingen. - Zeldzaam bezoekt hij zijne meerderen; doet hij zulks, het is veeleer om der wereld te toonen dat hij geregtigd is in dusdanig een' kring te verkeeren, dan om eenig zelfgenot of voldoening daaruit te rapen. Het staat met hem, te dezen aanzien, als Lord clarendon wegens den Graaf van arundel opteekent, dat hij nu en dan ten Hove ging, omdat hij daar een grooter man dan hij zelf kon aantreffen; doch dat hij er zich zelden vervoegde, dewijl hij er iemand vond, grooter dan hij zelf.
Geheel anders is het gelegen met den Verwaanden. Hij zoekt het bijwezen van zijne meerderen zoo zeer, als de Trotsche het schuwt. Hij schijnt te denken, dat hun luister een' glans verspreidt op de zoodanigen, die menigmalen in hunnen kring verkeeren. Hij haakt naar de Hoven der Vorsten en de Levés van aanzienlijke Staatsmannen; hij geeft zichzelven het air van iemand, die naar eerbevordering streeft, daar hij in de daad het veel grooter geluk bezit, indien hij het wist te smaken, van er geen ambtenaar te zijn. - Hij ziet zich gaarnë aan de tafel van Grooten en Aanzienlijken toegelaten, spreekt vaak van dat geluk, te pas of te onpas, en verheft hemelhoog bij anderen de gemeenzaamheid, waarmede hij aan zoodanige disschen vereerd wordt. - Zoo veel hun mogelijk is, houdt hij gezelschap met Lieden van Fatsoen, - met de zoodanigen, die verondersteld worden den meesten invloed op het invoeren van den heerschenden smaak te hebben, - met de geestigen, met de geleerden, met de bij 't volk meest gezienen. Hij vermijdt het gezelschap van zijne anderzins beste vrienden, wanneer de zoo zeer onzekere vloed van 's volks gunste in eenig opzigt aan 't ebben is. - Omtrent de zoodanigen, bij welken hij zichzelven wenscht aan te prijzen, is hij niet altoos zeer kiesch ten aanzien van de middelen, welke hij te dezen einde bezigt; noodelooze vertoonmaking, ongegronde aanmatigingen, stage toestemming, veelvuldige vleijerij, meestendeels van een' vrolijken en geestigen aard, en zelden de grove en lastige vleijerij van een' tafelschuimer. - De Trotschaard, in tegendeel, vleit nimmer, en is naauwelijks beleefd jegens iemand.
Niettegenstaande alle hare ongegronde aanmatigingen, is de Verwaandheid meest altoos eene levendige, vrolijke, en dikwijls goedaardige drift, - Trotschheid,

{==208==} {>>pagina-aanduiding<<}
daarentegen, steeds van een' strengen en stroeven aard. Zelfs de valschheden van den Verwaanden zijn onschuldige valschheden, verzonnen om zichzelven te verheffen, niet om anderen te verlagen. Om den Trotschaard regt te laten wedervaren, moet men zeggen, dat hij zeer zelden tot de laagheid van valschheid zich vernedert; wanneer hij het nogtans doet, zijn de valschheden, welke hij pleegt, geenszins van eenen onschuldigen aard. Zij zijn alle boos, en bedoelen de vernedering van anderen. Hij is vol verontwaardiging, wegens de onregtmatige meerderheid, welke, zijns oordeels, aan hun wordt toegekend. Hij ziet hen aan met een boos en nijdig oog. Van hun sprekende, tracht hij, zoo veel hij kan, te verkleinen en te verminderen alle de gronden, op welke hunne meerderheid verondersteld wordt te rusten. Alle vertellingen, welke er loopen ten hunnen nadeele, schoon hij ze zelf zelden verzinne, gelooft hij met genoegen, en is verre van ongenegen om ze op te halen, somtijds met zekere mate van vergrooting. - De grootste onwaarheden uit den mond des Verwaanden zijn 't geen men grappige leugentjes noemt; dan de onwaaarheden van den Trotschen, wanneer hij zich verlaagt om valschheden uit te kramen, ziju alle van eenen veel snooder aard, en bedoelen regtstreeks anderen te benadeelen.

Waarschuwing tegen inkruipende verbasteringen onzer Nederduitsche taal.

Waaraan, zou men mogen vragen, is het toe te schrijven, dat, in een' tijd dat men zich meer dan ooit heeft bevlijtigd, om onze Nederduitsche Taal te beschaven, en, voor zoo verre zij vatbaar zou kunnen zijn voor eene gelijkmatigheid in het schrijven, dezelve daar te stellen, men nog sommige liefhebbers van dezelve zich ziet toeleggen om haar te verbasteren, en, daar zij duidelijk is, onduidelijk te maken?
Geen der Geleerden, welke over de Nederduitsche Taal geschreven hebben, en het hunne hebben toegebragt en nog willen arbeiden tot verklaring, verbetering en gelijkmaking van dezelve, zullen iemand willen opdringen, hunne gedachten, hunne regels, hunne voorschriften te volgen. Men zal ook in de Schriften, welke van tijd tot tijd over onze Taal zijn in het licht gekomen, wel eene steeds voortdurende verscheidenheid

{==209==} {>>pagina-aanduiding<<}
van gedachten vinden, en ook gezetheid op dezelven, maar niet dat de Schrijvers de hunnen als zoo volmaakt hebben voorgedragen, dat zij boven alle tegenspraak zouden zijn, (twistschriften hier buiten begrepen;) en het zou niet van verwaandkeid zijn vrij te spreken, indien iemand zich verbeeldde, dat hij, vooral in eene zaak als is de kennis onzer Nederduitsche Taal, het wit daarin zoo zou hebben kunnen treffen, dat zijne gedachten algemeen zouden worden nagevolgd, al wilde men, om de eer van dien voorrang, daarin nog al wat toegeven en plooijen.
De onderscheidene gevoelens van deze zijde beschouwd, zou men niet wél doen iemands gedachten te willen berispen, zoo lang dezelven de strekking hebben tot opheldering of verklaring van iets, dat de gelijkmatigheid der Taal, of hare duidelijkheid, kan bevorderen: maar wanneer de voortbrengselen het tegendeel uitwerken, en dat, het zij de begeerte om iets nieuws in de baan te brengen, (een zwak, waarover maar al te dikwijls gestruikeld wordt) het zij de geest van navolging van of uit andere talen, de zaken verduisteren, en voor het Hollandsch oor de verstaanbaarheid en de zuiverheid der denkbeelden in verwarring brengen; dan moge men de begunstigers of voorstanders van zoodanige inbreuken, door aanwijzing van dezelven, mishagen, maar dat zal men niet hun, die eenigen prijs stellen op het bewaren van de zuiverheid onzer Taal, van welke, zoo wel als van alle andere talen, de verstaanbaarheid en de duidelijkheid de eerste regel moet zijn.
Voor eenige jaren zagen wij een geleerd Taalkenner, in het Mengelwerk der Vaderlandsche Letteroefeningen, eenige toen inkruipende taalnieuwigheden, als Daar te boven, Weldoenend, Eenvouwig, Eensgelijk, Zoo langer zoo meer, Lezenaar en meer anderen, op zeer goede gronden te keer gaan; met dat gelukkig gevolg, dat de drukte der navolging bij de meeste kenners en liefhebbers onzer Taal, en bij allen, die niet onverschillig zijn omtrent het behoud harer zuiverheid, sedert zeer verflaauwd is.
Ik vertrouw geenen ondank te zullen behalen, wanneer ik, door denzelfden weg, zulken mijner Land- en Taalgenooten, welke niet vast genoeg zijn in de kennis en gronden onzer Nederduitsche Taal, en wien het niet aan den goeden wil ontbreekt, om tot bewaring van hare zuiverheid en duidelijkheid te willen medewerken, opmerkzaam make, om zich niet te laten wegslepen tot het navolgen van nieuwigheden, welke niet alleen tegen ons Taaleigen strijden, maar die hetgene men zeggen wil zoo verduisteren en verwarren, dat er, in 't algemeen, iets door moet worden verstaan, hetgene men niet verlangt dat er door verstaan zal worden.
Ik zal hier wel niet veel nieuws opdissen, maar, daar het te

{==210==} {>>pagina-aanduiding<<}
doen is om het behoud van de zuiverheid onzer Taal, en hare voorregten boven andere talen, kan men de middelen daartoe niet genoeg herhalen.
Ik heb hier het oog daarop, dat er liefhebbers zijn, die thans smaak schijnen te vinden in de verandering van het geslacht van het bezittelijk voornaamwoord van den derden persoon zijn in haar, hij in zij, dan, wanneer het zelfstandig voorwerp, waartoe het behoort, van het mannelijk geslacht is; zoo dat men, van eenen Koning of Keizer sprekende, niet zegt Zijne, maar Hare Majesteit.
Dat dit niet geheel nieuw is, maar op nieuw voor den dag gehaald, kan ons blijken, uit hetgene ten kate, die toch de ijsbreker voor onze Taal geweest is, daarvan zegt (D.I. bl. 488), ‘dat het regelregt aenloopt tegen onzen Spreektrant, en, dat meer is, tegen de duidelijkheid en zuiverheid der Denkbeelden aen, en alle man zou gewisselijk, en niet ten onregt, denken op een Koningin, wanneer men begon te vertellen van hare majesteit.’ Waarvan hij ‘geene andere verweering heeft kunnen vernemen, als dat ons woord majestrit, gelijk ook 't Fransche Majesté, Vroulijk is, en dat men in 't Fransch, van den Koning sprekende, zeit sa Majesté.’
Dit zegt men in het Fransch te regt, want de eigenschap der Fransche taal vordert, dat het geslacht van de voornaamwoorden en van de artikelen, zoo wel als van de toevoegelijke naamwoorden (Adjectiva) het geslacht volgen van het zelfstandig naamwoord daar het bij behoort, en niet van den persoon, tot wien het betrekkelijk is; dat men mitsdien in het Fransch zegt: son pere en sa mere, onverschillig of het gezegd worde van een mannelijk, of van een vrouwelijk voorwerp, daar men in 't Neêrduitsch, van een manspersoon sprekende, zegt, zijn vader en zijn moeder, en aldus van alle voorwerpen, naar onzen regel, zijn boek, haar boek, zijn hand, haar hand, enz. hetwelk met het Fransch son pere en sa mere, son livre en sa main altijd duister blijft. Uit dezen regel der Fransche taal, die zonder uitzondering is, volgt, dat voor het woord Majesté, hetwelk om deszelfs uitgang in té (accenté), behalve vier woorden van uitzondering, vrouwelijk is, het voornaamwoord ook vrouwelijk moet zijn, en dat men mitsdien in het Fransch nooit kan zeggen son Majesté, maar altijd sa, sprekende zoo wel van eenen Koning of Keizer, als van eene Koningin of Keizerin; waardoor het in de Fransche taal niet duidelijk is, of men van een mannelijk dan van een vrouwelijk voorwerp spreekt; en, vervolgt ten kate, dat, wanneer wij naar dezen regel der Fransche taal wilden te werk gaan, men dan insgelijks op dien zelfden grondslag voor het Fransche: On le frappoit dans sa main, zou moeten zeggen: Men sloeg hem in haar hand, enz.

{==211==} {>>pagina-aanduiding<<}
‘Doch, zegt hij, wie zon zulke Bastaert-spraek ons voor gangbare munt willen doen gelden? En hoe kan ik dan ook dit hare majesteit, dat van gelijken zert is, zo 't een Koning of Bezitter van Majesteit wil beduiden, bij ons voor goed Nederduitsch aennemen? Is dat fraey, dat men eveneens een Koning als een Koningin beschrijft? En zou men ons zeer prijswaerdige onderscheid tusschen ons zijne en hare, dat ons Duitschen bij uitstek eigen is, en dat nogt' in 't Fransch, nogt' in 't Latijn of Italiaensch enz. kan uitgedrukt worden, voor die Armoede en dat verwarde Gebrek verwisselen?’ Hetwelk hij, vervolgende, aldus op zijne wijze nader verklaart: ‘'t En is immers in dezen 't verschil - punt niet, of majesteit Foemin. zij? want ons zijne is ten opzigte van zijn bijhoorig Substantiv. zo wel Foem. als ons haere; en elk van die heeft zijn onderscheidene Uitgangen in 't Masc. Foem. en Neutr.l dog den aert van onze Bezitters vind men onderscheiden in ons zijne en hare, enz. waarom dan ook ons zijne majesteit, zijne hoogheit, enz. niet anders als een Persoon van 't Manlijke Geslagt, welke die Majesteit en Hoogheit bezit, naemlijk niet anders dan een Koning, of Prins, verbeelden kan; even gelijk ons hare majesteit eigentlijk een Bezitster aenwijst, naemlijk de Koningin.’
Ik heb met voordacht hier alleen nog maar gesproken van het zaamgevoegde (onafscheidelijk) voornaamwoord Zijne en Hare (in het Fransch Pronom conjoint,) hetwelk, wanneer dit reeds zoo vele duisterheid verwekt, en het Hare de gedachten van eenen Koning, Keizer of mannelijk voorwerp moet aftrekken, nog des te meer verwart, wanneer men in het op zich zelven staande betrekkelijk voornaamwoord (Pronom disjoint) Zij voor Hij gaat gebruiken, en dat buiten alle noodzakelijkheid.
Men zou mij hier kunnen tegenwerpen, dat ten kate, eenige bladzijden vroeger, (D.I. bl. 474.) sprekende van het gebruik van dit voornaamwoord Haar, wanneer het relatief gebruikt wordt, daar wij nu aankomen, opzigtelijk het woord Wijf, dat van het onzijdig geslacht is, waarom het dus niet Haar, maar Het of Dat zou moeten zijn; dat, zeg ik, ten kate erkent, dat dit net en letterkundig is, en ook niet strijdt tegen 't gebruik. En is dit zoo, ten aanzien van het relativum, hoe veel te minder reden, zou men kunnen zeggen, is er dan, om het gebruik van het op zich zelven staande (afscheidelijk) voornaamwoord (Pronom disjoint) Zij in plaats van Hij af te keuren, wanneer het op het vrouwelijk woord Majesteit ziet.
Doch wij moeten hier laten volgen, hetgene ten kate van dit nette en letterkundige verder zegt: ‘Dat als men die Regel van 't Relativum zo streng zonder onderscheid wil

{==212==} {>>pagina-aanduiding<<}
opvolgen omtrent de Onzijdige Benamingen, waervan de Persoonen in de natuer waerlijk Vroulijk zijn, zo vervalt men in Uitdrukkingen, die niet alleen gants strijdig aenloopen tegen de Oudheid en Gewoonte, maer ook tegen de verstaenbaerheid en zuiverheid der Denkbeelden, die het opperste doelwit der Taelschikking behooren te zijn; bij voorbeeld, na strengheid van die Regel zou men moeten zetten, het meisje stak zig in zijn hand, in steê van in haer hand: en, het wijf stak het in zijn zak, voor in haer zak; welke Taelschikking mij zo gewrongen voorkomt, dat ik die niet volgen zou dnrven, schoon nog zoo groot een Man 'er mij in voorging'. En ik prijze hierin onze Voorouderen, dat ze ons een Gebruik nagelaten hebben van de Pronom. Possess. zijn en haer, die wij zo loffelijk (boven veel andre talen van grooten name) voor ijder Kunne bijzonder hebben, Relatief te nemen op het waerlijke Geslagt van den Persoon en niet op het Grammaticale, om alzoo helderheid en geen haspeling in de gedagten te verwekken.’
Uit deze laatste regels ziet men, dat ten kate in 't algemeen spreekt van het voorregt der onderscheiding onzer bezittelijke voornaamwoorden zijn en haar, en dat zijne aanmerking dus niet alleen moet toegepast worden op de onzijdige benamingen van het Wijf en het Meisje, waarbij hij die heeft te passe gebragt; hetwelk men hier anders ook zou kunnen tegenwerpen.
Tot meerder bevestiging van zijnen afkeer dezer gewrongene Taalschikking zegt ten kate, dat hij het voorgaan van nog zoo groot een man niet zou durven volgen. Dit zou wel doen denken, of hij daarmede niet gezien hebbe op den Drossaard hooft, die, in de Opdragt zijner Nederlandsche Historien aan fredrik henrik, tot dien Vorst sprekende, zich overal van het woord Haar bedient, betrekkelijk op het woord Hoogheid, dat even als Majesteit van het vrouwelijk geslacht is, en niet op den Persoon: op welk voorbeeld de voorstanders van het Hare Hoogheid en Hare Majesteit zich ook zouden kunnen beroepen; doch waarop wij van onze zijde alleen zouden aanmerken, dat deze wijze van schrijven of spreken in meer dan honderd en zestig jaren, die sedert verloopen zijn, geene navolgers gevonden heeft, en dat het Gebruik het Taalkundig Grootboek is, en de Duidelijkheid daarvan de Band.
Men kan over dit onderwerp verder nog nazien, hetgene de groote Taalkundige a. kluit, in den zesden druk zijner Geslachtlijst van d. van hoogstraten, daarvan heeft gezegd in zijne aanteekeningen op het woord min.
Ten blijke nu, met hoe veel regt ten kate die Taalschikking gewrongen noemt, en dezelve geheel afkeurt, en dat

{==213==} {>>pagina-aanduiding<<}
er ook reden is om onze Taalgenooten daartegen te waarschuwen, zal ik hier nog laten volgen de vertaling van eenen brief van den Franschen Keizer aan den Prins van Asturien, welken wij, op zijnen tijd, in onze Nieuwsbladen (Couranten) gelezen hebben:

‘Mijn Broeder!

Ik heb den brief van Uwe Koninklijke Hoogheid ontvangen. Zij moet in de papieren, welke Zij van den Koning Haren Vader heeft, het bewijs hebben ontvangen van het belang, welk ik Haar steeds heb toegedragen. Zij zal mij vergunnen, om in de tegenwoordige omstandigheid met opregtheid en welmeenendheid met Haar te spreken,’ enz.

Eene niet minder vreemde en oneigenlijke manier van uitdrukken is, het geven zijner demissie (dat is, ontslag), in plaats van zijne demissie te verzoeken, te vragen of te nemen, of wil men liever: van zijnen Post afstand doen of dien neêrleggen, waarbij het woord geven in onze Taal niet te passe kan komen, want lag dit in haren aard, dan aard, dan zou men zich nog natuurlijker en meer eigenaardig uitdrukken door het woord weder- of teruggeven, dewijl het verlaten of afstand doen van eenigen Post of Ambt altijd in zich sluit de wedergeving en wederkeering van deszelfs begeving tot die of den genen, van wie of wien men dien ontvangen heeft: en men zou aldus in onze Taal geen woord kunnen vinden, dat strijdiger kan zijn tegen het bedoelde ontslag verzoeken, vragen, of demissie nemen van eenen Post, dan het woord geven: want het te willen toepassen en thuisbrengen op het weerom- of teruggeven van zijne bediening zelve, is te zeer gewrongen, dan dat dit eenige wederlegging zou noodig hebben. Deze zich zelve wedersprekende strijdigheid, en verbastering onzer Taal, zonder voorbeeld, zoo ik meene, van vroegere dagen, moet haar geheel bederf ten gevolge hebben, indien deze en dergelijke overbrengingen uit andere talen navolgers vinden en veld winnen.
Men zou hier ook mogen vragen: Zou deze verkeerdheid haren oorsprong kunnen hebben uit eenen geest van iets nieuws te willen voortbrengen? of zou die ontstaan uit onbedrevenheid? Het eerste willen wij liefst niet vooronderstellen, immers zeker niet, dat men in dit geval, zoo min als bij het gebruik van Hare Majesteit, de gevolgen daarvan hebbe doorgedacht: en wij meenen het veeleer te moeten toeschrijven aan ongewoonheid in het vertalen, waarbij men ons Taaleigen niet genoeg in het oog houdt; of aan te weinig kennis van

{==214==} {>>pagina-aanduiding<<}
de Fransche taal, in welke het woord donner niet altijd geven beteekent.
Wij willen eenige voorbeelden opgeven, waaruit dit gestelde zal blijken.

Men zegt in het Fransch:	In het Nederduitsch:

Donner de la hardiesse.	Stoutmoedigheid inboezemen.
- de l'ambition.	Naijver verwekken.
- la fievre.	De koorts veroorzaken.
- de la joye.	Vreugde baren.
- de l'encens.	Wierook toezwaaijen.
- le branle.	In beweging brengen.
- un livre.	Een boek uit- of in 't licht geven.
- chasse.	Achtervolgen, najagen.
- rendez vous.	Eene plaats afspreken of bepalen.
- des bornes à...	Palen zetten.
- le foyer trop chaud.	Den oven te heet maken.
- de l'épée dans le ventre.	Doorsteken.
- de toutes parts.	Van alle kanten aanvallen.
- dans les tableaux, les estampes.	Daarin Spelen, die verzamelen.
Le soleil donne dans.....	Schijnen, stralen schieten.
Le vent donne dans les voiles.	De wind waait in de zeilen.
L'aporté, la fenetre donne dans...	Komt of ziet uit op of in...
Se donner de la tête contre les murs.	Tegen den muur loopen of zich stooten.
Ne savoir où donner de la tête.	Niet weten waar het hoofd staat.
Donner à tout.	Alles bij de hand nemen.
- belle.	Iets doen gelooven, wijs maken.
- aux sollicitations.	
- caution.	Het oor leenen aan verzoeken. Borg stellen.
- une sentence.	Vonnis vellen.
- main levée.	Iets uit zijn arrest ontslaan.

Bij deze vijfentwintig voorbeelden, waarvan er niet één voegzaam met het woord geven in het Hollandsch kan worden ovrgebragt, zou men er nog even zoo veel kunnen voegen, indien wij ons in de eigenlijke Fransche Spreekwoorden wilden begeven, en waarvan men even zoo min het donner in geven zou kunnen vertalen. Doch het zou overtollig zijn tot het bedoeld oogmerk, hetwelk was, te toonen, dat de uitdruk-
{==215==} {>>pagina-aanduiding<<}
king, donner sa demission, geen geven, maar verzoeken, te kennen geeft. En het is aldus noch Fransch- noch Hollandschtaalkundig, dat men dit vertale door het geven zijner demissie, of ontslag; hetwelk derhalve, als geheel ongangbaar in het Neêrduitsch, behoort gemiĵd en nagelaten te worden, wil men niet medewerken aan de verbastering en het bederf onzer Nederduitsche Taal.

R.

De rozen van den heer De malesherbes.

De Heer lamoignon de malesherbes, die alleen behoeft genoemd te worden, om den eerlijken Magistraat, den zedigen Geleerde, den grooten Natuurkenner aan te duiden, en den besten der Menschen tevens, had de gewoonte, jaarlijks, op het fraaije Kasteel van Verneuil, nabij Versailles, een gedeelte van den Zomer te vertoeven, om eenige verpoozing te hebben van de gewigtige bezigheden, hem toevertrouwd. Onder de werkzaamheden, met welke de beroemde Man zich aldaar onledig hield, was het kweeken van bloemen eene der voornaamsten. Vooral schepte hij groot vermaak in het oppassen van een boschije van Rozeboomen, door hemzelven halvemaanswijze geplant. ‘Zie eens,’ plagt hij te zeggen tot allen, welken hij bij dit boschje bragt: ‘Zie eens, hoe frisch en zwaar alle deze Rozeboomen zijn!’
Op zekeren dag dat de geleerde Natuurkenner vroeger dan naar gewoonte was opgestaan, begaf hij zich naar zijn geliefd boschje, lang vóór zonneöpgan. 't Was in het midden der maand Junij, terwijl de dagen op hun langst waren. Eerbiedig beschouwde de Heer de malesherbes deze gelukkige kalmte van eenen morgen op het land, deze betooverende ontwaking der Natuur. Onverwacht doet zich een zacht gedruisch hooren. In het eerst hield hij het voor den gang van eene Hinde of Paauw, die door het bosch liep; hij ziet rond, doet onderzoek, en verneemt, door de bladeren, een Meisje, hetwelk, met een melkpot op het hoofd, van Verneuil terugkomende, bij eene fontein staan blijft, aldaar water put, waarmede zij haren pot vult, naar het boschje gaat, het besproeit; bij herhaling keert zij terug naar de bron, en giet aldus aan den wortel van elken Rozeboom eene genoegzame hoeveelheid waters om ze te doen opluiken.
De Magistraat, die intusschen op zijne bank van gras zich verscholen hield, om het jonge Boerinnetje niet te storen, volgde haar met gretige oogen, niet wetende, waaraan hij de ijverige zorge moest toeschrijven, welke zij aan zijne Ro-
{==216==} {>>pagina-aanduiding<<}
zeboomen besteedde. Bekoorlijk was de gestalte van dit jonge Meisje; hare oogen teekenden opregtheid en vrolijkheid; hare kleur scheen van den gloed des aanbrekenden dageraads ontleend. Inmiddels dreven aandoening en nieuwsgierigheid den Naturalist, in weerwil van hemzelven, naar de jonge onbekende, in het oogenblik als zij hare laatste kruik met water bij een witten Rozeboom nederzette. Opspringende, gaf het Meisje een kreet van verbaasdheid op het zien van den Heere de malesherbes, die haar minzaam nadert, vragende, wie haar belast had, het geheele boschje aldus te besproeijen. ‘Ach, mijn lieve Menheer!’ zeide het Meisje, bevende, ‘ik had geen kwaad in mijn zin, dat verzeker ik je; ik ben niet de eenigste in dit oord ... en het is van daag mijn beurt.’ - ‘Hoe! uwe beurt?’ - ‘Ja, mijn lieve Menheer; gister was het lise's, en morgen is het perette's beurt.’ - VerklaAr u nader, Meisje; ‘ik begrijp u niet.’ - ‘Daar je mij op de daad betrapt hebt, kan ik er niet langer een geheim van maken; ook zie ik niet, dat je daar zoo boos om kunt worden ... Je blieft dan te weten, Menheer! dat wij uit ons land u zelf deze mooije Rozeboomen hebbende zien planten en oppassen, wij in alle onze huisjes hier omtrent tot mekaer gezeid hebben: we moeten toonen aan hem, die dagelijks zoo veul goeds onder ons verspreidt, en die aan het boerewerk zoo veul eer doet, dat hij met geene ondankbaren te doen heeft; en daar hij in het planten van bloemen zoo veul plesier heeft, moeten we hem helpen zonder dat hij er aan denkt. Daarom zal elk Meisje, dat vijftien jaar oud is, verpligt wezen, elk op haar beurt, wanneer
ze melk na Verneuil zal gebragt hebben, water uit de fontein te putten, die hier digte bij is, en alle morgens, eer de zon opgaat, de Rozen nat te maken van ons aller Vriend en Vader ... Sedert vier jaar, Menheer, heb ik hieraan niet gemankeerd; en ik moet je zelfs zeggen, dat alle onze Meisjes er na verlangen dat ze vijftien jaar oud worden, om de eer te hebben van de Rozen van Menheer de Malesherbes nat te maken en op te passen.’
Een levendige indruk maakte dit naïf verhaal op den Staatsdienaar. Nooit had hij de vermaardheid van zijnen naam zoo levendig gevoeld. ‘Nu verwonder ik mij niet meer,’ zeide hij in verrukking, ‘dat mijne Rozeboomen zoo mooi en zoo vol bloemen zijn! Maar, daar al de jeugd uit de nabuurschap alle morgens de goedheid heeft mij een zoo treffend blijk van hare vriendschap te geven, beloof ik haar, in vergelding, nimmer een dag te zullen laten voorbijgaan om deze plaats te gaan bezoeken, die mij dierbaarder dan ooit is gewor-
{==217==} {>>pagina-aanduiding<<}
den.’ - ‘Zoo veul te beter,’ antwoordde het Meisje; ‘dat zall maken dat wij onze beesjes hier heen zullen leiden, om het plesier te hebben van je op ons gemak te zien, je onze liedjes te laten hooren, en een klein beetje met je te praten, als Menheer 't blieft toe te staan.’
‘Ja, mijne kinderen!’ antwoordde de Heer de malesherbes, ‘komt, ô komt bij mij! Indien u eenig onheil overkome, zal ik het zoeken te verzachten; indien er onder u eenige twist ontsta, zal ik misschien denzelven bijleggen; en indien er eenige huwelijken, door het hart vurig begeerd, om ongelijkheid van tijdelijke middelen geenen voortgang kunnen hebben, wel nu! ik zal alles wel weten te schikken.’ - ‘In dat geval,’ hernam het Boerinnetje levendig, ‘zal Menheer wel wat te doen hebben, en ik zelf zou je daar wel iets van in het oor kunnen luisteren ... Maar ik vergeet, dat mijn Moeder na mij wacht; ik loop heen om haar het geld voor hare melk te brengen, en haar mijne gelukkige ontmoeting te vertellen.’ - ‘Wacht een oogenblik,’ sprak de Heer de malesherbes, haar tegenhoudende: ‘Hoe is uw naam?’ - ‘Suzette bertrand, om je te dienen Menheer, zoo ik er toe in staat ben.’ - ‘Wel dan, suzette!’ hernam hij, hare hand drukkende, ‘verhaal aan uwe Vriendinnetjes, die nevens u mijne Rozeboomen oppassen, wat ik u voor haar heb gegeven.’ - ‘Ach, mijn lieve Menheer! ik begeer daar niets voor; al uw goud is niet zoo veul waard als het plesier, dat wij er in hebben.’ - ‘Gil hebt wel gelijk; alwat ik bezit, is niet zoo veel waardig als hetgene gij mij geeft .... Maar, tot dat ik zelf uwe Vriendinnen zal kunnen bedanken, breng haar dezen kus over, welken ik u voor elk van haar geef; verzuim niet, haar te zeggen, dat zij het laatste mijner loopbane veraangenamen, en dat ik hetgene zij voor mij gedaan hebben nimmer zal vergeten.’ ... Dit gezegd hebbende, drukte de eerwaardige Grijsaard een kus op het zedige gelaat van het Melkboerinnetje, die fier en vrolijk heen ging over de eer, welke zij had genoten.
De Heer de malesherbes verzuimde geene gelegenheid om dit voorval te verhalen. ... Eenige dagen daarna, het was op eenen Zondag, hoorde de Heer de malesherbes, dat al de jeugd van Verneuil en uit de buurschap dien zelfden avond bij zijne zoo zeer vermaarde grot zoude vergaderen, en men besloten had, aldaar te danfen. ‘Vaartwel, mijne Rozen!’ sprak toen de beminnelijke Grijsaard: ‘kan het anders, dan dat deze of gene jongeling zijne danseres met bloemen tooije; dat het eene of andere meisje de schoonste rozen plukke, om-haren boezem te

{==218==} {>>pagina-aanduiding<<}
versieren? Maar zij zullen zich diverteeren; zij zullen misschien van mij spreken. Ik zelf, ik zal hen bij malkander zien, getuige zijn van hunne spelen. Wel nu! indien ik eenige rozen minder heb, ik zal des te meer pleisier hebben, en het eene kan tegen het andere wel opwegen.’
Intusschen, daar hij vreesde, dat zijne tegenwoordigheid den vrolijken troep zoude belemmeren, en hen verbinderen, al het geluk te genieten, welk hun een zoo schoone dag beloofde, veranderde hij van gedachten, en besloot, dien dag zijne gewone wandeling naar zijn rozenprieel niet te doen. Maar 's anderendaags verlangde hij de verwoesting te zien, welke de dans van 's daags te voren in het boschje had moeten veroorzaken. Van eene spade en andere werktuigen voorzien, stond hij reeds gereed om de schade te herstellen.... Hoe groot was zijne verwondering, toen hij alles in den zelfden toestand vond! De plaats, alwaar men gedanst had, was opgeharkt; de groene bank had niets van hare frischheid verloren; niet eene eenige roos was er geplukt; en aan den ingang der grot waren de woorden: aan onzen Vriend, van onverwelkelijke bloemen (fleurs d'éternelles) gevlochten.... De Heer de malesherbes dacht dat hij droomde. ‘Hoe!’ zeide hij bij zichzelven, ‘te midden van eene zoo talrijke als vrolijke menigte, in eenen boerendans, alwaar de vrolijkheid doorgaans allen bedwang verbant, heeft men mijne rozen ontzien! Hoe streelende is het geluk, zoo zeer bemind te worden! Mijne grot zoude ik tegen het prachtigste paleis der wereld niet willen ruilen.’
Den volgenden Zondag aarzelde hij tusschen het verlangen om bij den dans der Dorpelingen tegenwoordig te zijn, en de vrees van door zijne tegenwoordigheid de vreugde te zullen storen; toen zijn Kamerdienaar hem kwam aandienen, dat een Meisje, welk in tranen zwom, hem verzocht te spreken. Hij beval dat zij zoude binnenkomen, en zoodra zij binnen kwam, vraagde hij naar de reden van hare droefheid. ‘Och, Menheer! ik ben verloren, zoo je geen medelijden met mij hebt.’ - ‘Wat is u dan overgekomen? Spreek, en wees bedaard!’ - ‘Heden morgen,’ hernam het Meisje al snikkende, ‘heden morgen was het mijn beurt, Menheer, om je Rozeboomen water te geven’.... ‘Wel nu?’ - ‘Wel, Menheer! omdat mijn Petemen jeanne, eene der Boerinnen van het Kasteel, van daag verjaart, bij welke ik sedert ik mijne Ouders heb verloren gewoond heb, dacht ik dat niemand mij zag, en ik had het ongeluk van eene van uwe Rozen te plukken, tegen het verbod en de gelofte, die wij onder malkander gedaan hebben, om ze nimmer aan te raken.’ - ‘Eene Roos!’ antwoordde de Heer de malesherbes grimlagchende; ‘dat

{==219==} {>>pagina-aanduiding<<}
is zulk een groote diefstal niet.’ - ‘Evenwel groot genoeg,’ antwoordde het Meisje schreijende, ‘om mij in het geheele Dorp te schandvlekken.’ - ‘Hoe zoo?’ - ‘Mathurin la treille, die dit-en-datze zuiper, de spion der jonge lui, heeft mij die roos zien plukken, die mij zoo sterk bekoord had; hij heeft het onder alle jongens verteld, en zie! in het oogenblik als ik tot den dans kwam, staat makende dat ik als naar gewoonte zou dansen, kon ik niet één danser vinden.... Met eenparige stemmen hebben zij besloten, dat ik in geen jaar in uw boschje zou worden toegelaten. Mijn Petemeu mogt zoo goed als zij kon voor mij bidden en smeeken, allen hebben mij veroordeeld, en guillot ook ... guillot!... Je begrijpt wel, mijn lieve Menheer! dat, als ik in geen jaar mag dansen, ik mijn eer verloren heb; guillot zal mij niet willen hebben, en ik zal al mijn leven ongetrouwd blijven.’ - ‘Te zwaar zoude die straf voor zulk eene geringe misdaad zijn!’ hernam de Heer de malesherbes. ‘Wees gerust, mijn lief kind! ik zelf zal voor u om genade verzoeken. Kom hier, geef mij uw' arm; ... altijd stelde ik het mij tot een pligt, de beschuldigden te verdedigen.’
Met hun beiden komen zij ter bestemde plaatse. Met ijver pleitte de welsprekende Naturalist; maar het was niet dan met veel moeite dat hij de verzochte vergiffenis verwierf. Opdat er geen spoor zoude overblijven van het verwijt, waarmede het Boerinnetje was beladen, bood hij haar zelf aan guillot aan, haalde hem over om met haar te dansen, en beloofde hem, zijne vrijster een bruidschat te zullen geven. Suzette bertrand, het mooije Melkboerinnetje, dat het eerst aan den Staatsdienaar kennis had gegeven van den diepen eerbied, welke hem werd toegedragen, ontving een gelijk huwelijksgoed, welk zij welhaast met een' der mooiste jongens van het Dorp deelde. De twee gelukkige paren werden vereenigd; op denzelfden dag hielden zij hunne bruiloft op het Kasteel. De Heer de malesherbes wilde, dat de beide bruiden op dien dag met bloemen uit zijn Rozenprieel zouden opgesierd zijn. Door de jeugd van Verneuil deed hij het besluit nemen, dat voortaan elk Meisje, welk in het bloemgetij trouwde, het regt zoude hebben, in de zoo zeer geëerbiedigde grot, een ruiker witte Rozen te mogen plukken. ‘Zij zullen,’ zeide hij tot de jonge Boerinnetjes, die rondom hem stonden, ‘het zinnebeeld uwer zorge en van mijne erkentenis zijn: wanneer ik niet meer zijn zal, zullen zij u uwen Vriend herinneren; en ik zal, dank hebbe uw aandenken! op den schoonsten dag van uw leven nog bij u kunnen tegenwoordig zijn.’

{==220==} {>>pagina-aanduiding<<}

Dit gebruik, of, om beter te zeggen, deze treffende gedachtenis, houdt nog steeds stand in het Dorp Verneuil. Geen paar trouwt er, of er wordt een ruiker gemaakt in de grot, wier vereerend opschrift jaarlijks wordt vernieuwd. Sints den wreeden en ontijdigen dood dezes vermaarden Mans heeft men niet verzuimd het boschje te onderhouden, welk zijne weldadige hand geplant had; en nog wedijvert men, wie de Rozen van den Heer de malesherbes het meest zal eerbiedigen.

De keizerin-koningin Maria Theresia.

De Keizerin - Koningin was gewisselijk eene vrouw van veel verstand en zeer deugdzaam; maar hare eenigzins overdrevene godsvrucht deed haar somtijds zich met zaken bemoeijen, die beneden hare waardigheid waren. Op zekeren dag den Prins kaunitz bestraffende, omdat hij eene matres hield: ‘Bevindt uwe Majesteit,’ gaf hij tot antwoord, ‘dat ik Hare zaken slecht bestuur?’ - ‘Neen, zij zijn in goede handen.’ - ‘Wel nu, Mevrouw! dat is het ook alles, waarmede gij u te mijnen opzigte hebt te bemoeijen; het overige verdient uwe opmerking niet.’
Deze Vorstin, op zekeren dag, den Veldmaarschalk coningsek belast hebbende, de vrijdenkende Officieren niet te bevorderen: ‘Mevrouw!’ hernam hij, ‘indien uw doorluchtige Vader eveneens had gedacht, zoude ik nog Vaandrig zijn.’

Voorbeeld van snel loopen.

Het hardloopen wordt in Engeland zeer gemeen, en veroorzaakt aanzienlijke weddenschappen. Twee landlieden, robinson en kenningham, hadden elkander uitgedaagd, wie het eerst eene (Engelsche) mijl zoude afloopen, op den weg naar Holderness. Robinson leide den weg af binnen de vijf minuten; zijnen mededinger was hij slechts tien roeden vooruit. Deze wedloop had eene groote menigte aanschouwers uit de nabuurschap gelokt. De overwinnaar won veertig Guinies, en er waren over de duizend Guinies verwed.






{==221==} {>>pagina-aanduiding<<}

Mengelwerk, tot fraaije letteren, kunsten en wetenschappen, betrekkelijk.

Verhandeling over Epicurus, deszelfs karakter en zedeleer.

Voorgelezen in de Maatschappij Felix Meritis, den 17den van Louwmaand 1810,

door R. Koopmans, Leeraar bij de Doopsgezinden te Amsterdam.

Niets is gemeenzamer, dan den Gevoelloozen een Stoicijn te noemen. Even gereed geeft men den naam van Epicurist den vadzigen zoon der weelde, die den beker des vermaaks tot op den bodem ledigt, en als verzopen ligt in de heillooze lekkernij van averegtsche lusten. Van waar deze gewoonte? Zekerlijk van de ongunstige gevoelens, nopens het Stoisch en Epicurisch Stelsel gekoesterd. Zijn deze gevoelens te stellen op rekening van de Stichters dezer wijsgeerige Secten? Ten opzigte van zeno meen ik, voor eenige jaren, te dezer plaatse, daarvan het ongegronde getoond te hebben (*). Maar

{==222==} {>>pagina-aanduiding<<}
epicurus? Heeft deze Wijsgeer onmatig en wellustig geleefd; heeft hij voor Vrienden en Toehoorders de tempels der ongebondenheid ontsloten? Of heeft men zijnen naam gelasterd, zijne leer onverdiend beklad, en hem aangetegen, 't geen eigenlijk te wijten was aan de zedeloosheid der genen, die zich onder zijne volgers rangschikten?
Ziet daar vragen, die mij voor den geest kwamen bij het zoeken naar stoffe voor mijne tegenwoordige Spreekbeurt, en welker overweging mij niet ongepast scheen bij de vervulling van dezelve.
Zoo velen bekend zijn met hetgeen bij vroegere en latere Schrijvers gevonden wordt, nu ter verheffing, dan ter vernedering, nu ter beschuldiging,
    dan ter regtvaardiging, nu ter aanprijzing, dan ter verguizing der gevoelens en zeden van epicurus, zullen misschien twijfelen, of men de voorgestelde vragen wel ter volkomene bevrediging zal kunnen beantwoorden. Het ondernomen onderzoek tot mijn oogmerk leerde mij de gegrondheid van dezen twijfel. Het is met de gevoelens over de oude Wijsgeeren, even als met de denkwijze over het Karakter en de Leerstelsels der hedendaagschen. Dikwijls staat men verbaasd wegens het strijdig oordeel van schrandere mannen. Wat is waarheid? vraagt men gedurig, bij het nasporen van 't geen over de leerbegrippen en zeden der Ouden door Tijdgenooten en Nakomelingen geboekt is. Hier geelt het onbepaalde, duistere en zichzelf weersprekende in de schriften dier Wijsgeeren aanleiding tot verschillende beoordeeling; daar speelt gunstige vooringenomenheid aan den eenen, bittere partijdigheid aan den anderen kant eene aanmerkelijke rol; ginds oefent de eerste, elders de laatste haren invloed, om het Karakter en de Stelsels dier Wijsgeeren beroemd of berucht te maken; en 't hing oudtijds, even als in onze dagen, meermalen af van het gezag en de menigte der voor- en tegenstanders, dat de Grondleggers van deze of gene Secte, zoo wegens Leere als Zeden, of bijkans vergood of algemeen veracht werden.
Dit ook op epicurus en zijn Stelsel toepassing vindende, laat zich het moeijelijke eener stellige beslissing der geopperde
    vragen bevroeden. Dit heeft mij echter niet afgeschrikt om voort te gaan op den weg des onderzoeks, op welken ik voorgelicht werd door den
    geleer-
{==223==} {>>pagina-aanduiding<<}
den boucker (*), bayle (†) en gassendi (‡). Bij den laatsten vindt men het 10de Boek van diogenes laertius over epicurus verrijkt met een' schat van geleerdheid, gehaald uit Grieksche en Latijnsche Schrijvers (§), en bovendien eene breedvoerige verdediging van de zeden diens Wijsgeers.
Wegens de algemeene verachting, waaronder het Epirurisme ligt, zou mijn oogmerk misschien niet geheel tegen misduiding beveiligd zijn, zoo ik daarvoor niet zorgde, met vooraf te betuigen, dat het mijn doel geenszins is, het Stelsel van epicurus in 't algemeen aan te prijzen. Ik heb voor, mede te deelen, vooreerst, eenige bijzonderheden betreffende het Vaderland, den Leeftijd, de School, Leerlingen en Schriften van epicurus; in de tweede plaats, eenig berigt te geven van de verschillende getuigenissen rakende 's Mans Karakter, en derzelver oorzaken; om, in de laatste plaats, het een en ander bij te brengen ten aanzien van het hoofddoel zijner Zedeleere. Misschien zullen te sterk bevooroordeelden tegen dezen Wijsgeer gematigder leeren denken, of geneigd worden hun oordeel tot nader onderzoek op te schorten; terwijl het anderen zal kunnen dienen ter waarschuwing, om zich door de Leer van epicurus niet te onbedacht tot ligtzinnigheid te laten vervoeren.

In het derde jaar der CIXde Olympiade, of 300 jaren vóór onze tijdtelling, en dus nu meer dan twintig eeuwen geleden, werd epicurus geboren, te Gargettium, in Attica.
Zijne Ouders, neocles en chaerestrata, behoorden onder de Volkplantelingen, naar het Eiland Samos gezonden, waar epicurus zijne kindsche en jongelingsjaren heeft doorgebragt. Dit heeft sommigen doen denken, dat hij, even als pythagoras, te Samos geboren zij. Maar, gelijk hij meer dan eens de Gargettier genoemd wordt, zoo verheft ook lucretius het geluk des Atheenschen

{==224==} {>>pagina-aanduiding<<}
Volks, dat het zich, ‘boven de uitvinding van den Landbouw en eene wijze Wetgeving, op zulk eenen grooten Wijsgeer beroemen mogt.’ Welken Leermeester epicurus gehad hebbe, valt niet duidelijk op te maken. Er zijn er, die, schoon wat stekelig, vermelden, dat hij voorgaf alles uit zichzelven geleerd te hebben. De vertelling (*), hoe het eerst bij hem de zucht voor de Wijsbegeerte ontstaan zij, mag men welligt even zeer op de lijst der sprookjes plaatsen, als 't geen er verhaald wordt, wat hij voor beide zijne Ouders ter bevordering der kostwinning gedaan hebbe, 't welk ik daarom niet zal ophalen. Van meer belang is het, te vermelden, dat hij tijdgenoot was van zeno, den Grondlegger der Stoische Wijsbegeerte, en, als navolger van democritus, eenigen tijd te Athene, in gezelschap van anderen, de Wijsbegeerte beoefende, tot dat hij aldaar, den ouderdom van 37 jaren bereikt hebbende, de Epicurische School, naar zijnen naam, gesticht heeft.
Gelijk de Stichters van andere wijsgeerige Scholen bijzondere plaatsen hadden, waar zij onderwezen, zoo had epicurus ook de zijne, waar hij niet slechts onderwees, maar ook met leerlingen en vrienden woonde. En gelijk de Stoicijnen en Akademisten hunne Sectenamen van die plaatsen ontleenden, zoo werden de leerlingen of volgers van epicurus, schoon doorgaans Epicuristen, wel eens genoemd Wijsgeeren van den Tuin, dien epicurus te Athene had gekocht, en in welken hij de Wijsbegeerte met de zijnen beoefende.
Deze Tuin, door juvenalis klein genoemd, moet echter groot genoeg en van de noodige woningen voorzien zijn geweest, om een aanmerkelijk getal leerlingen huisvesting en aangenaam verblijf te verschaffen. Immers derzelver getal, met welken epicurus aldaar leefde, was, naar de berigten, aanzienlijk. Niet alleen uit Griekenland,

{==225==} {>>pagina-aanduiding<<}
maar ook van elders waren zij derwaarts henen gevloeid. Men woonde aldaar te zamen, doch niet in gemeenschap van goederen, naar 't voorbeeld van pythagoras. Dit vast te stellen, zeide epicurus, duidde wantrouwen aan, onbestaanbaar met de ware Vriendschap, die hij onder de grootste genoegens des levens telde. Hij wilde, dat ieder der zamenwonenden van zijne bezittingen meester zoude blijven, en uit dezelve vrijwillig toebrengen, 't geen vereischt werd, zoo ter vervulling der onderlinge behoeften, als ter verschaffing van verkwikkingen, waarin men gezamenlijk deelde. Vanhier verwierf epicurus met de zijnen deze lofspraak van cicero: ‘dat zij de Vriendschap niet slechts door leere aanprezen, maar door daden op de uitnemendste wijze kweekten.’
Epicurus gaf niet alleen mondelijk onderwijs, maar heeft ook veel in geschrifte nagelaten. Van hier dat laertius vergelijkenderwijze getuigt: ‘Zeno heeft veel geschreven; xenophanes meer; nog meer democritus; nog meer aristoteles; nog meer epicurus.’ Chrysippus overtrof hem; doch diens schriften waren opgevuld met aanhalingen uit andere Schrijvers, waarvan epicurus zich volstrekt onthield; 't welk door sommigen eene ongemeene verdienste in hem gerekend, door anderen als eene overdreven zucht voor eenvoudigheid en oorspronkelijkheid beschouwd, en met name door bayle, in deszelfs Woordenboek, niet ten onregte afgekeurd wordt. Hier eene lijst der schriften van epicurus mede te deelen, zou niet zeer gevallig zijn. Men vindt derzelver titels bij diogenes laertius. De werken zelve zijn meest allen verloren gegaan. Bij laertius is alleen over, een kort begrip zijner Leere, in drie Brieven van epicurus vervat. Bovendien deelt hij mede, eenige korte Stellingen; voorts nog Levensregelen; terwijl er ook nog brokken of uittreksels hier en daar bij oude Schrijvers bewaard zijn.
De Leerlingen en Vrienden van epicurus waren bijzonder aan hem gehecht. Men vindt slechts van eenen timocrates, die van hem afvallig werd. De overigen hebben, ook na zijnen dood, de gedachtenis hunnes Meesters in waarde gehouden. Wordt er gewaagd van velerlei twisten en scheuringen onder de volgers van andere Wijsgeeren, bijzonder wordt geroemd de onderlinge overeenstemming der Epicuristen, en wel gedurende een tijdperk van meer dan twee eeuwen. Epicurus had bij

{==226==} {>>pagina-aanduiding<<}
uitersten wille gezorgd, dat de Tuin, en 't geen daartoe behoorde, zou verblijven ten dienste van de voorstanders zijner Leere. Hoe lang zij daarin gewoond, en op zijne begeerte ter onderlinge vereeniging op vastgestelde tijden zijne gedachtenis gevierd hebben, is mij niet gebleken; wel, dat zijne School beroemd is gebleven, zoo lang de letteren in Griekenland bloeiden, en Rome bevrijd bleef van den inval der Barbaren. Van hier dan ook de vergelijkingen der Leere en Vaststellingen van epicurus, ten aanzien van derzelver heiligheid voor zijne volgers, ‘bij de Inzettingen en Wetten van lycurgus en solon;’ van hun Genootschap, ‘bij een welgeordend Gemeenebest, door geene onlusten of opstand ontrust, maar in vollen vrede wegens de eendragt der burgeren.’ - Zoo veel waardij stelden de leerlingen en volgers van epicurus in zijne Leere en voorbeeld, dat zij steeds met opgetogenheid van hem spraken, en, onderling aan elkander verkleefd, met lucretius duurzame stoffe vonden ter verheffing van den roem hunnes Meesters, ‘als hebbende het licht uit de duisternis voortgebragt, en de bronnen van een genoegelijk leven geopend; wiens voetstappen zij daarom wilden volgen uit hoogachting en liefde, en in wiens gulden spreuken zij zich bestendig verlustigden, even als de bijen in bloeijende boomgaarden.’
Aldus van zelfs genaderd tot het tweede deel dezer Verhandelinge, zal ik in hetzelve de aandacht bepalen ter beschouwing van eenige trekken des Karakters van epicurus.
De goede gevoelens zijner Vrienden hebben ons reeds gunstige gedachten ingeboezemd. Dan, op geheel anderen toon hooren wij de Tegenstanders spreken, die, blijkens hunne betuigingen, zeer ongunstig over epicurus en zijne Aanhangers gedacht hebben. Wilde ik alles aanvoeren, waarmede men hen bezwaard heeft, ik zoude een tafereel moeten ophangen, waarin men epicurus zou zien afgebeeld in de afzigtigste gedaante, als een' godvergeten huichelaar, die de Goden geveinsdelijk vereerde, en zichzelven als een God wilde hebben aangebeden, - als eenen ondankbaren jegens Vaderland, Ouders, Weldoeners en Leermeesters, - als opgezwollen van ijdele eerzucht, en vol van bittere galle tegen alle Wijsgeeren der Oudheid, - als een verachter in 't gemeen van wetenschappen, bijzonder van Letter-,

{==227==} {>>pagina-aanduiding<<}
Dicht-, Rede- en Wiskunde, - als een vraat en zwelger, aan wulpsheid en wellust geheel overgegeven, door dezelve verwijfd, ontzenuwd, bedorven, - als een Leeraar, wiens Tuin eer een bordeel was, dan eene wijsgeerige oefenschool; wiens Leerlingen, waaronder ook Vrouwen van slechte zeden, bij de gezellen van ulysses mogten vergeleken worden; Leerlingen, wel zeer verkleefd aan hunnen Meester, doch niet uit achting en liefde voor de Wijsbegeerte, maar omdat hij hun voorging in het toebrengen van schandelijke offers op de altaren van Ceres, Bacchus en Venus; Leerlingen, wier stelregel was, in een gemakkelijk, wellustig leven, onder gedurige brasserijen, en tevens bij den Wijn en de Vrouwen, het hoogste goed te zoeken. Van hier dat men het zoo vermakelijk vond in den Tuin van epicurus, den zoogenaamden Wijsgeer, die tweemalen 's daags zich door kunstmiddelen van de gulzig ingezwolgen spijze en drank ontlastte, ten einde op nieuw aan gulzigheid en zwelgerij bot te vieren, - van epicurus, ingevolge zijner buitensporigheden, zoo teeder, verzwakt en ontzenuwd, dat hij zelfs het aantrekken of omhangen van kleederen niet kon verdragen; dat hij ter naauwer nood in staat was uit zijn bed op te staan; dat hij noch het licht der zonne, noch den glans van het vuur kon lijden, en eindelijk aan de gevolgen zijner ongebondenheid gestorven is, - van epicurus nog eens, dien men, als zulken Vuilik, den naam van Wijsgeer heeft onwaardig gekeurd, en uit den rei dier achtbare mannen heeft verdreven, even als men ook van zijne volgers, niet slechts uit den kring der Wijsgeeren, maar ook uit de steden, waarin zij de zeden bedierven, door openbaar gezag verbannen heeft.
Op deze wijze vertoont zich epicurus met de zijnen, wanneer men bijeenzamelt de trekken, waarmede zij geteekend staan bij onderscheiden Schrijvers der Oudheid. Blijspel- en andere Dichters, Wijsgeeren, Zedeleeraars, Kerkvaders, en ook Schrijvers van lateren leeftijd, hebben het hunne bijgedragen, om het karakter en de levenswijze, zoo van epicurus als van zijne aanhangers, in eene afzigtige gedaante voor te stellen. Maar - en is het niet zonderling? - bij Schrijvers van gelijken stempel, ja somtijds bij dezelfde Schrijvers, vindt men daarentegen getuigenissen, die epicurus en zijne aanhangers doen voorkomen als mannen, wier braafheid, heusche zeden en matige levenswijze niet kunnen nalaten achting in te

{==228==} {>>pagina-aanduiding<<}
boezemen; mannen, die, zoo als onder andere cicero zegt, ‘hun leerstelsel wegens het Vermaak door een ingetogen gedrag en soberen leeftrant verloochenden, en als curiussen leefden, daar zij Bacchanten schenen; juist het tegengestelde spoor volgende dier strenge en steile Zedemeesters, welke niet zelden naar het uitwendige als curiussen zich vertoonden, en ondertusschen als Bacchanten in hunne onderlinge bijeenkomsten zich gedroegen.’
Uit dit algemeene blijkt reeds, dat men betreffende het Karakter van epicurus (om ons thans tot hem te bepalen) berigten vindt, die ons, om zoo te spreken, wit op zwart leveren. Ik zou te wijdloopig worden, wilde ik, op 't gezag van beroemde Schrijvers, aanvoeren, 't geen dienen kan, zoo niet ter wegneming, althans ter verligting van elk der bovengemelde bezwaren. Laat ik mij bepalen tot de beschuldiging van Ongebondenheid, als schijnbaar in verband staande met de hoofdzaak zijner Zedeleere, waarop wij naderhand de aandacht zullen vestigen.
Onder de oude Blijspeldichters, die epicurus als eenen Brasser hebben ten toon gesteld, wordt genoemd damoxenus, die in zeker Stuk een Kok invoert, welke zegt drie jaren leerling van epicurus geweest te zijn. Deze, zijne geheele kookkunst uitstallende, waarin hem, naar zijn zeggen, de Dialectica van epicurus ongemeen te pas kwam, verzekert, ‘dat die groote man eerst regt wist wat goed smaakte, daarin de uitnemendste lessen gaf, en alzoo verre verheven was boven de Stoicijnen, die van dat alles niets wisten, en ook daarin anderen geene onderrigting konden geven.’ - Plutarchus verhaalt, dat metrodorus, een der boezemvrienden van epicurus, aan timocrates schreef: ‘Wat ben ik verheugd, van epicurus geleerd te hebben de kunst van mij regt te goed te doen! ô! Wat zegt het, als verlosser van Griekenland gekroond te worden, of wegens voortreffelijke wijsheid den palmtak weg te dragen? - Neen! Veel beter is het, te brassen en te drinken, zoo veel men lust en verdragen kan.’ - Dat horatius zichzelven ‘een dik, vet, glad Zwijn uit de kudde van epicurus’ noemde, is overbekend. - Seneca vermeldt: ‘Men kon plato en aristoteles verwijten, dat zij inhalig waren; democritus, dat hij het geld verwaarloosde; epicurus, dat hij het verkwistte,’

{==229==} {>>pagina-aanduiding<<}
en wel, naar 't berigt van evengenoemden timocrates, aan brassen en zwelgen.
Hooren wij hiertegen de verdedigers van epicurus, zij zullen zeggen: Talrijk zijn de beschuldigingen, doch niet genoeg naar waarheid, om ons af te trekken van de achting, welke wij epicurus wegens zijne matigheid toedragen. Over de oude Blijspeldichters, die zich niets schaamden, voor welken socrates zelf niet veilig was, bekreunen wij ons even weinig, als over 't geen horatius schertsende van zichzelven geschreven heeft. Tegen deze getuigenissen kunnen ook die van den Hekeldichter juvenalis wel opwegen. Deze doet epicurus voorkomen, als in zijnen niet grooten Tuin zich vergenoegende met hetgeen noodig was, om honger, dorst en koude te verdrijven. - Hoort men diocles bij laertius, hij verzekert u, ‘dat men zich in dien Tuin met schrale spijs en drank geneerde.’ - Vraagt gij seneca, ‘hij waarschuwt dezulken, die zich in den Tuin van epicurus weelderig meenden te vergasten, dat zij zich niet moesten bedriegen, alzoo daar voedsel werd geschaft, niet om den honger te prikkelen, maar slechts om denzelven te stillen, en drank aangeboden, zoo gemakkelijk te verkrijgen, als geschikt om alleen den dorst te lesschen.’ - Moest cicero niet tot lof van epicurus uitroepen: ‘Met hoe weinig was de man te vreden!’ - En plutarchus, moest hij niet erkennen, ‘dat epicurus eenvoudigen meelkost en peulvruchten voor zijne grootste lekkernij pleeg te houden?’ - Wat eindelijk den Renegaat timocrates belangt, wie zal hem vertrouwen; daar hij bovendien door het overdrevene zijner aantijgingen genoeg bewijst, dat hij dezelve verzonnen heeft?
't Is timocrates, die, gelijk wij vroeger herinnerden, van epicurus was afvallig geworden, en van hem niet alleen de schandelijkste, boven vermelde, onmatigheid in brassen en zwelgen, maar ook verhaald heeft de verregaandste ontuchtigheden, welke door anderen nader bevestigd, doch ook weder even krachtig zijn tegengesproken. Het lust mij niet, hier dingen op te halen, veel te onkiesch ter mededeelinge. Laertius zegt: ‘Die zulks van epicurus verhalen, toonen hun verstand verloren te hebben.’
Zij, die dit alles door lastertongen uitgebraakt en door anderen onbedacht nageschreven achten, beroepen zich, en te regt, op dezen en genen der vijanden en tegenstre-
{==230==} {>>pagina-aanduiding<<}
vers van epicurus ter zijner verdediging. Zoo is te dezen opzigte buiten twijfel aanmerkelijk het zeggen van chrysippus, een' zijner ergste vijanden. Iemand beweerde, dat epicurus door zijn ingetogen voorbeeld bewezen had, hoe een Wijze zich boven liefde en wellust verheffen moest. Dit tracht chrysippus dus te weêrleggen: ‘Epicurus, zegt hij, heeft met zijn voorbeeld niets bewezen; want hij was voor dien hartstogt geheel onvatbaar.’ De ingetogenheid van epicurus wordt derhalve door hem verondersteld, schoon niet aan wijsheid, maar aan gevoelloosheid toegeschreven. Aanmerkelijk is het daarenboven, dat cicero, die zich geheel niet kon vereenigen met epicurus in het Vermaak tot het hoogste goed te verheffen, meer dan eens aanmerkt, ‘dat zijne zeden die leer weêrspraken, en hij dus zichzelven niet gelijk was;’ 't welk cicero aan gebrek van schrander oordeel toeschreef. Een Wijsgeer, die zoo matig en ingetogen leefde, moest, naar zijne gedachten, het Vermaak niet tot hoofddoel der Zedeleer stellen.
Deze getuigenissen strooken derhalve geheel niet met het verwijt wegens de spoorlooze weelde en schandelijke ontuchtigheden, waarin zich epicurus zou verloopen hebben, en waaraan niet slechts zijn ontzenuwd ligchaamsgestel, maar ook zijn dood zou moeten worden toegeschreven. Weinig komt dit laatste ook weder overeen met de berigten, volgens welke epicurus, schoon doorgaande niet sterk, maar teeder van gestel, echter den ouderdom van 72 jaren bereikt heeft, en overleden is aan de gevolgen van scherpe graveelpijnen. Deze hebben hem, de laatste dagen zijns levens, hevig gefolterd; doch onder dezelve heeft hij zich geheel anders gedragen, dan men van eenen verwijfden en uitgemergelden lichtmis, gelijk men hem heeft afgeschilderd, moest verwachten. Immers 't blijkt uit eenen brief van epicurus, die bij laertius en anderen nog voorhanden, en door hem zeer kort voor zijnen dood geschreven is, dat hij zich tot in de jongste oogenblikken troostte met te gedenken 't geen hij als Wijsgeer had tot stand gebragt, en zulks met eene opgeruimdheid van geest, die, op grond van dezen brief, door cicero, seneca en m. antoninus geroemd wordt.
Men herinnert zich (en hierbij dien ik nog een oogenblik stil te staan) als onder de bezwaren vermeld, dat bij de Leerlingen van epicurus Vrouwen waren, die, naar 't gevoelen zijner Tegenstanderen, ‘niet weinig toebragten, om het

{==231==} {>>pagina-aanduiding<<}
Vermaak, als hoofddoel zijner Zedeleere, te helpen bevorderen.’ Dat er Vrouwen waren onder de leerlingen van epicurus, hebben zijne Verdedigers niet kunnen ontkennen; maar zij beweren, dat men ten onregte daaruit gelegenheid genomen hebbe om den naam diens Wijsgeers te bekladden. Hij was ongehuwd; vandaar te minder vreemd, dat de Tegenstrevers van deze omstandigheid partij trokken, ten einde den Tuin van epicurus af te schetsen als het middelpunt van allerlei wellustigheden. Maar plato, speusippus, pythagoras en plotinus telden ook Vrouwen onder hunne leerlingen. Dit moet men dus niet beschouwen, als alleen eigen geweest te zijn aan de School van epicurus. Dan, men heeft hem vooral te last gelegd oneerbare gemeenschap met eene leontium. Dit kan, zegt men, blijken uit minnebrieven aan haar geschreven; alsmede uit eenen brief van deze leontium aan eene lamia, waarin zij klaagt ‘over het ongemakkelijk humeur van epicurus, die ook toen reeds 80 jaren oud was,’ enz. Maar, behalve dat de Verdedigers van epicurus regt meenen te hebben, zijne nu bedoelde brieven door eenen diotimus, een Stoicijn, verdicht te verklaren, toonen zij de valschheid des briefs van leontium uit 't geen deze van den 80 jarigen epicurus schrijft, daar het door meer dan één ondubbelzinnig bewijs kan worden bevestigd, dat hij slechts den ouderdom van 72 jaren bereikt heeft, en leontium vóór hem gestorven is. Deze leontium was niet de Bijzit van epicurus, maar van metrodorus, een zijner gemeenzaamste Vrienden; terwijl bovendien van haar vermeld is, dat zij tegen theophrastus geschreven
heeft, en wel, naar cicero's getuigenis, ‘op geestigen Attischen trant;’ 't geen hare bekwaamheid en zucht voor de Wijsbegeerte kan bewijzen.
Op deze en soortgelijke wijze tracht men de eer van epicurus te redden, met aantooning van het valsche der aantijgingen. En indedaad, ware epicurus wegens zijne verderfelijke zeden den naam van Wijsgeer onwaardig, en de Tuin, waarin hij onderwees, eer een Bordeel dan Oefenschool te noemen, waarom heeft men dien Tuin op hoogen last niet doen sluiten, en hem met zijne bende niet uit Athene verjaagd? - Dit is intusschen niet gebeurd. Naar 't verhaal van laertius, heeft zijn Vaderland hem vereerd, en door metalen standbeelden zijne gedachtenis vereeuwigd.

{==232==} {>>pagina-aanduiding<<}

Na al het bijgebragte mag men vragen: vanwaar die beschuldigingen? De Verdedigers van epicurus zoeken de bron in den naijver der andersdenkende Wijsgeeren, vooral der Stoicijnen. Deze naijver, bestaat zij nog in onze dagen, 't geen niet te loochenen is, moet in Griekenland verregaande geweest zijn. Cicero althans verklaarde van de ligtzinnigheid der Grieken, ‘dat dezelve gemeenlijk oversloeg tot eene verkeerdheid, waardoor zij de genen, die van hun in denkwijze verschilden, met scheldwoorden en laster aanvielen.’ De Stoicijnen vooral verstonden de kunst meesterlijk, om elk, die niet naar hunne Leer zich wilde schikken, als eenen zot te versmaden, en waar zij vermogten gehaat te maken. Seneca, die volijverige Stoicijn, - seneca, die zelfs zich verluiden liet, ‘dat hij tusschen de Stoicijnen en andere Wijsgeeren evenveel onderscheid vond, als tusschen mannen en vrouwen,’ - seneca was nogtans bij velen zijner Secte in ongunst, omdat hij, nu en dan, gelijk wij ook reeds gehoord hebben, ten voordeele van epicurus zich verklaarde: ‘Naar mijn gevoelen,’ dus laat hij zich hierover uit, ‘wat men ook daarvan zegge, heeft de Leer van epicurus veel, 't geen heilig, 't geen regt is, en zelfs naar het strenge of sombere trekt. Verre zij het van mij, met sommigen onzer, de Secte van epicurus de leermeesteresse der euveldaden te noemen. Neen! Zij staat wel ter kwader naam, doch ten onregte. Men heeft zich aan het woord Vermaak gestooten, en zich alzoo door den voorgevel van het gebouw der Epicurische Wijsbegeerte laten misleiden; ware men het gebouw binnen getreden, men zou anders geoordeeld hebben.’ - Op deze en dergelijke wijze zich verklarende, moest
seneca, naar zijn eigen schrijven, duchten dit verwijt der Stoicijnen: ‘Hoe, seneca! verlaat gij onze partij, of vermengt gij de beginsels van epicurus met die van zeno? Verlaat ons dan liever, eer gij ons zoudt verraden.’
Behalve dezen te verregaanden naijver, en daaruit geboren vooroordeelen bij sommigen; behalve de gewoonte van velen, om het huis alleen naar den voorgevel te beoordeelen; zoo waren 't ook de onmatigheid en bedorven zeden van dezen en genen der Epicuristen, die het Stelsel in verachting gebragt hebben. Dezen zijn intusschen door de betergezinden nooit onder de echte leerlingen geteld, maar als Sophisten veroordeeld. Van dezen zijn er, naar

{==233==} {>>pagina-aanduiding<<}
't berigt van aelianus, uit Rome gebannen, met name alcaeus en philiscus, als bedervende de jeugd door leere en voorbeeld. Ook zijn er geweest, die het Stelsel van epicurus tot een' dekmantel gebruikt hebben, om het afzigtige hunner vuige wellustigheid onder denzelven te verbergen, en zich te verdedigen met het gezag eens Wijsgeers, wiens leere van het hoogste goed zij schandelijk misbruikten. Dezulken waren piso en gabinius, van welken cicero gewaagt, zeggende van den eersten: ‘Toen piso vernam, dat epicurus het Vermaak aanprees, gevoelde hij daardoor zijne zinnen derwijze geprikkeld en zijne driften ontvlamd, dat hij, gelijk een togtige hengst, die leere als aanbrieschte, en geenen Onderwijzer der Deugd, maar van den Wellust scheen gevonden te hebben.’
Van dezen stempel waren er velen, en zijn er misschien nog, ‘die, gelijk seneca zich uitdrukt, een weelderig en wellustig leven leidden; niet als daartoe door epicurus gebragt; maar, aan de zedeloosheid overgegeven, hunne gebreken in den schoot dier Wijsbegeerte wilden verbergen, en derwaarts zich met drift begaven, waar zij het Vermaak als het hoogste geluk hoorden prediken.’ - Zoo waren er in alle tijden, die, door misbruik, de Secte, welke zij toegedaan waren, bij bevooroordeelden verdacht maakten. Maar, gelijk er tegen zulke misbruikers der Platonische en Stoische Wijsbegeerte Mannen gesteld worden, die bij Tijdgenooten en Nakomelingen met lof zijn bekend geweest, op gelijke wijze kan men zich, ten opzigte van de voorstanders der Epicurische Wijsbegeerte, beroepen op het voorbeeld van titus pomponius atticus, die ten overvloede uit deszelfs levensbeschrijving door corn. nepos bekend is, - van c. cassius, die zich met brutus ter handhaving van Rome's Vrijheid vereenigd heeft, en bij cicero zeer hoog geroemd wordt, - en van c. trebatius, welken dezelfde cicero bij caesar heeft aanbevolen, als een man, niemand wijkende in braafheid, in wijsheid en verstand; om nu van anderen te zwijgen, wier namen en hoedanigheden bij de verdedigers van epicurus vermeld staan.
Hebben zedeloozen zich van de Epicurische Leer als masker bediend, en dezelve daardoor verdacht gemaakt, uit de tegengestelde voorbeelden zou men weder kunnen opmaken, dat dezelve in haren aard niet zoo afschuwelijk

{==234==} {>>pagina-aanduiding<<}
zij geweest, als doorgaans gedacht wordt. Het valt toch zedeloozen gemakkelijker, eene goede leer te misbruiken, dan mannen van eer, zich te scharen onder de banieren van eenen verachtelijken voorganger. Het is minder vreemd, dat ligtzinnigen hunne slechtigheden verglimpen, door zich van den klank der woorden te bedienen, of dezelve, naar 't hun best te passe komt, uit te leggen, dan dat mannen van aanzien en erkende braafheid hunne achting in de waagschaal zouden stellen, door de openbare omhelzing eener niet alleen verachte, maar ook in haren aard verderfelijke Leere. Dan laat ons, ten besluite, deze Leer zelve eens beschouwen, om te zien, wat epicurus hebbe vastgesteld ten aanzien van het hoofddoel der Zedekunde, en de middelen om hetzelve te bereiken.
Uit den brief van epicurus aan menoeceus, en uit zijne korte Stellingen
    en Leefregels, blijkt, dat hij aldus redekavelt: Alle levende en gevoelige wezens toonen, zoo dra zij ter wereld komen, zich
    afkeerig van smart, begeerig naar genoegen. Dit zelfde is den mensch ingeschanen. Hij tracht steeds, al wat smart en ongeneugte baart, van zich te
    verwijderen, en zoowel te bekomen als te behouden 't geen aangenaam of genoegelijk is. Uit deze algemeene waarneming wil epicurus afgeleid hebben de regtmatigheid van het gevoelen: dat de mensch zich als 't hoogste goed voorstellen moet de
    afwezigheid van smart en daaruit volgende tegenwoordigheid van genoegen (*). Dit hoogste goed zon hij volkomen bezitten, zoo hij gelukkig genoeg ware te deelen in welstand naar ligchaam en geest: naar het ligchaam, in 't genot van gezondheid, die hem van pijn en smart bevrijdt, waardoor hij zich geheel wèl gevoelt, en aangespoord vindt tot opgeruimdheid en blijdschap; naar den geest, in gerustheid en kalmte, niet beroerd door zorg, kommer, verdriet, vrees, of andere ontrustende begeerlijkheden.
Epiourus heeft derhalve meer ontkennend, dan stellig van het hoogste goed gesproken, en als dezelfs limiet opgegeven, de volstrekte afwezigheid van ongeneugte.
Het hoogste goed begint, waar ligchaamssmart en zielsverdriet volkomen ophouden. Voor den mensch is de fmart voor vermeerdering of vermindering vatbaar; voor

{==235==} {>>pagina-aanduiding<<}
den mensch kunnen ook de genoegens toe- en afnemen. Het een en ander is bij hem onderhevig aan verandering in grootte en duur. Hij moet daarom ook niet elk genoegen zonder onderscheid najagen, maar somtijds meer dan ééne geneugte laten voorbijgaan, wanneer er namelijk grooter smart uit volgen zoude; en omgekeerd, aan meer dan ééne ongeneugte den voorrang geven, wanneer deze de bron kan worden van overvloediger genoegen. Vanhier noemt epicurus de Voorzigtigheid den grondslag, waarop het gebouw des geluks door den mensch moet worden opgetrokken. Zij is de moeder dier deugden, welke de kweeksters zijn van dat zinnelijk en zedelijk genoegen, aan den welstand van ligchaam en geest verbonden, en zuiverder in 't genot, naar mate smart of kwelling hetzelve minder vergiftigt.
Om deze reden prijst hij voor den welstand des ligchaams en het genoegen der ziele ten sterkste aan de Zelfbeheersching, die ons leert met weinig vergenoegd te zijn; die ons voor verdriet bewaart, verpligt zijnde ons sober te behelpen; die ons den overvloed aangenamer maakt, door denzelven met matigheid te gebruiken, in de volle overtuiging, dat wij, daarvan niet afhankelijk, ook met het geringere zouden te vreden zijn. Het onaangenaam gevoel, 't welk door honger en dorst verwekt wordt, verdwijnt toch even zeer door 't gebruik van eenvoudige, als van kostbare spijzen en dranken. De eenvoudige zijn meest de gezondste. Het doorgaand gebruik der eerste maakt den mensch geschiktst voor de dagelijksche bezigheden, doet hem, wanneer het te pas komt, met grooter smaak zich in de geregten aan beter toebereide tafels verlustigen; terwijl de Matigheid hem bovendien 't best bestand maakt tegen wederwaardigheden.
‘'t Blijkt derhalve - dus gaat epicurus voort - dat ik, het Vermaak het hoogste goed noemende, niet bedoele de vermaken derzulken, die zich in weelde baden, en dezelve in het genot van dierlijken wellust stellen; gelijk sommigen uit onkunde en partijdigheid mij hebben te last gelegd. Ik bedoel dat vermaak of genoegen, 't welk bestaat in afwezigheid van ligchaamssmart en zielsverdriet, - vermaak of genoegen, niet te vinden op den weg der ongebondenheid. Zoo min toch de drinkgelagen en gedurige brasserijen hetzelve aanbrengen, even weinig is het de vrucht van schandelijke ontuchtigheden.’

{==236==} {>>pagina-aanduiding<<}

Dit acht ik thans genoeg, om een denkbeeld te geven van 't geen epicurus door het hoogste goed verstaat, en van de middelen om hetzelve te verkrijgen, zoo veel 's menschen toestand hier gedoogt.
Van waar, zal men hier weder vragen, van waar de beschuldiging, alsof deze Leer, in zichzelve hoogst verderfelijk, op niets anders uitloope, dan op bejag van zinnelijk genot niet alleen, maar tevens op het leiden van een verwijfd en wellustig leven? De voorstanders van epicurus antwoorden: Deze beschuldigingen wellen op uit dezelfde bronnen, waaruit de vergiftigende lastertaal is opgestegen, waarmede men zijn Karakter heeft willen bezoedelen. Die bevooroordeeld, die bitter genoeg waren, den heuschen, vriendelijken, matigen en ingetogen epicurus, als eenen ondankbaren kwaadspreker, eenen vraat en wijnzuiper, eenen vernachter in slaapkameren en ontuchtigheden, te brandmerken; waarom zouden dezen te naauwgezet zijn om zijne Leere te verdraaijen? Wat zou dezen, zoo zeer door partijdigheid verblind, beletten, volmondig te beweren, dat men, volgens dezelve, niet wijs, niet regtvaardig, niet matig leven kan; ofschoon epicurus zelf met zoo vele woorden verklaard heeft, ‘dat men, ten einde genoegelijk te leven, juist zeer wijs, regtvaardig en ingetogen zijn moet.’
Maar zijn er dan geene bedenkingen tegen deze Zedeleer te maken, die, aan een gezond oordeel getoetst, aandacht verdienen? - Het is verre van mij, dit te willen ontkennen. Ik hoop in het vervolg tijd en gelegenheid te zullen vinden, deswege het een en ander ter letterkundige uitspanning mede te deelen. Om thans de aandacht niet te misbruiken, eindige ik met de volgende aanmerking: Alle de strijdige oordeelvellingen en berigten, nopens het Karakter, de Levenswijze en het hoofddoel der Zedeleere van epicurus bijgebragt, maken de beslissing wel moeijelijk, doch 't oordeel, mijns achtens, billijk, 't welk de schaal aan de gunstigste zijde doet overslaan. Waren de Voorstanders welligt te uitbundig in hunne lofspraken, de Tegenstrevers waren te bitter in hunne beschuldigingen. Misschien doen wij het best der waarheid hulde, wanneer wij uit het nu vermeldde dit besluit trekken: De gewoonte, om Epicurisme en Zedeloosheid voor woorden van gelijke beteekenis te houden, moet niet regtstreeks uit de Leer en Zeden van epicurus herleid, maar voornamelijk aan partijdige verklaring en

{==237==} {>>pagina-aanduiding<<}
verkeerde toepassing worden toegeschreven; even als de verwarring van Stoicisme en Gevoelloosheid niet te stellen is geheel op rekening der Leere en des Gedrags van zeno, maar tevens haren oorsprong heeft, zoo wel uit eene verkeerde opvatting zijns Stelsels, als uit de dwaasheid van dezen en genen der Aanhangeren, die zich verluiden lieten, buiten het bereik van pijn of smart, en boven alle gemoedsbeweging verheven te zijn.

Over de door eene verkeerde geneeswijze verwekte zenuwkoortsen. Door C.W. Hufeland.

De steeds toenemende vermeerdering der Zenuwkoortsen verwekt bij de onkundigen verwondering en vreeze. Naauwelijks houdt hier thans eene Koorts drie dagen aan, of het is eene Zenuwkoorts. Van de voormaals zoo menigvuldig voorkomende Zinkings-, Slijm-, Gal- en Verkoudheids-koortsen hoort men bijna niet meer spreken. De Zenuwkoorts, dit schrikbarend woord, is bijna alleen aan de orde van den dag [te weten in het Noordoostelijk Duitschland]. Het verdient dus wel eenig onderzoek, of waarlijk de zaak, dan of alleen de naam menigvuldiger is geworden. In zoo verre de Zenuwkoorts haren natuurlijken grond heeft in de gesteldheid van het hedendaagsch Menschdom, is zij voorzeker menigvuldiger geworden; doch de naam daarvan is nog oneindig meerder toegenomen. Onze nieuwe Geneesheeren uit de Browniaansche Schole kennen slechts twee klassen van Koortsen, sthenische en asthenische. Sthenische koortsen bestaan, volgens hun, naauwelijks meer. Dan daar niet de aanwezige verschijnselen, maar alleen de voorasgaande oorzaken der Ziekten hierover beslissen moeten, (thans, met een' daar op weinig passenden naam, schadelijkheden genoemd); terwijl ook bij de meeste koortsen huiverigheid, gemelijkheid en een verloren eetlust gedurende eenige dagen voorafgaan; waarbij nog komt, dat de meeste menschen zwakker zijn, dan voorheen: zoo valt het niet te verwonderen, dat de beslissing doorgaans asthenisch uitkome. Asthenische koortsen worden verder bij de meesten als van eene gelijke beteekenis met Zenuwkoortsen beschouwd; zijnde dus het denkbeeld eener Zenuwkoorts bij hun volkomen ontkennend, waardoor alles, hetwelk niet sthenisch (ontsteken-
{==238==} {>>pagina-aanduiding<<}
aardig) is, voor Zenuwkoorts wordt gehouden. Op deze wijze vervallen dus alle voormalige Zinkingskoortsen, Galkoortsen, Slijmakoortsen, enz. en bekomen den naam van Zenuwkoortsen. Of dit gebruik op waarheid gegrond zij, daaraan valt grootelijks te twijfelen; gelijk ook, of hetzelve voor de
Geneeskunde nuttig zij. Want wanneer men bepaaldelijk wil spreken, dan kan men alleen eene Zenuwkoorts eene zoodanige noemen, die hare hoofdzitplaats en verschijnselen inderdaad in de Zenuwen heeft, zoo dat zij zich door hare eigendommelijke kenmerken onderscheide, die men zoo uitmuntend bij huxham en bij selle in zijne Pyretologia vindt opgeteekend. Het is dus veeleer een geweldige misslag, iedere Koorts, omdat de Levenskracht daarbij maar een weinig onderdrukt, of omdat dezelve niet verhoogd is, eene Zenuwkoorts te noemen. Ja ik schrome niet, de heden zoo veel menigvuldiger voorkomende zoogenoemde Zenuwkoortsen voor valsch te verklaren, en dezelve onder den naam van Febris nervosa artificialis sive factitia te bevatten.
Doch hetgeen het beklagelijkste is, niet alleen de naam, maar ook de zaak zelve wordt door zoodanig eene verkeerde handelwijze, en door deze zoogenoemde nieuwe Geneeskunde, grootelijks vermenigvuldigd. Ten volle ben ik daarvan overtuigd, en de ervaring heeft mij menigmalen getoond, dat vele Zenuwkoortsen, die in den beginne niets waren, dan eenvoudige Prikkelings-, Zinkings- of Gastrische Koortsen enz., en die men, volgens de oude handelwijze, door een enkelvoudig zweetdrijvend middel, of ook, daar zulks te pas komt, door middel van een Braak- of Purgeermiddel, binnen weinige dagen zou hebben kunnen genezen, alleen tot Zenuwkoortsen waren geworden, omdat men haar zoodanig had benoemd, en ook wezenlijk zoodanig had doen ontaarden, door haar, volgens de gronden der Opwekkingsleere (Erregungsgrundsätzen), met sterke prikkelende Geneesmiddelen te behandelen.
Laten wij eens een jong mensch onderstellen, 't welk in het begin van zoodanig eene koorts is afgemat, gelijk bij alle koortsige lijders plaats grijpt, doch die in zijn hart, en in zijn geheel prikkelbaar gestel, nog rijk aan krachten, bloed en warmte is. Zoo zal zijne ziekte, door zoodanige Geneesheeren, voor het begin eener Zenuwkoorts worden verklaard, en de genezing met de

{==239==} {>>pagina-aanduiding<<}
zoogenoemde zachte prikkelende middelen worden begonnen; waardoor een drankje wordt verstaan, hetwelk twee of drie drachmen Valeriaan of Calmus, en eene halve of zelfs eene geheele drachma Liquor miner. anod. bevat. Het natuurlijk gevolg van zoodanig een verkeerd middel is, dat de snelheid van den pols, de hitte en de koorts ten volgenden dage zijn vermeerderd. Wat kan de opwekking-minnende Geneesheer (Erregungsarzt) thans anders doen, dan de prikkels te vermeerderen? Dus moet hij geven Serpentaria, Wijn, Laudanum, enz. De gevolgen hiervan zijn, na verloop van eenige dagen, geweldige congestien naar het hoofd en de borst, ijlhoofdigheden, bezetting der longen (die alle als plaatselijke asthenische aandoeningen behandeld worden!) of eene algemeene overprikkeling en dus algemeene zwakheid; hoedanige maatregelen eindelijk eene ware Zenuwkoorts moeten doen geboren worden.
Op mijn geweten kan ik verzekeren, dat ik, in de laatste jaren, meermalen bij zoodanige zieken gevraagd ben, die zich in het derde of vierde etmaal van zoodanig een overprikkelingsproces bevonden, en tot wier genezing ik niets te doen had, dan het prikkelend middel achter te laten, en daarvoor in plaats te geven eene verkoelende Mixtuur, met Geest van Minderer, Ammoniakzout, enz. Ik vrage mijne onbevooroordeelde Ambtgenooten, of hun ook niet dikmaals zoodanige gevallen zijn voorgekomen? en of zoodanige Koortsen niet met regt den naam verdienen van Febres nervosae artificiales sive factitiae? dewijl dezelve inderdaad een voortbrengsel der konst zijn.

Merkwaardige bijzonderheden wegens het leven en de lotgevallen van wijlen Joseph Haydn, beroemd toonkunstenaar.

(Vervolg en slot van bl. 204.)

De wederzijdsche verknochtheid van haydn en pleyel vertoonde zich bij alle gelegenheden, niet slechts gedurende den langen tijd, welken zij te zamen verkeerden, maar zelfs nadat de noodzakelijkheid van zich te vestigen

{==240==} {>>pagina-aanduiding<<}
en op eigen wieken te drijven den Kweekeling had verpligt, van zijnen geliefden Meester zich te verwijderen.
De uitmuntende lessen, welke hij van hem had ontvangen, ten nutte willende besteden, leide hij zich inzonderheid toe op het componeeren van Sonaten voor het Klavier, wier verdienste wel bekend is. Reeds geruimen tijd waren zij van elkander gescheiden geweest, toen de Kweekeling aan zijnen Leermeester twee dier Sonaten, als eerstelingen van zijn talent, zond, te Straatsburg gecomponeerd, alwaar hij toen woonde, en dezelve grooten opgang gemaakt hadden.
Dit geschenk, welk niet anders dan de hulde der dankbaarheid was, had een gevolg, welk, tusschen twee menschen, minder berekend om elkander te achten en te beminnen, eene vriendschapsbreuk zoude hebben kunnen doen ontstaan. Te weten, eenigen tijd nadat haydn het had ontvangen, vroeg hem een Muzijkhandelaar van Londen, (forster, meen ik, was zijn naam) door eenen brief, om drie nieuwe Sonaten van zijne compositie, tevens den prijs bepalende, welken hij er voor wilde besteden, en op voorwaarde van ze hem terstond toe te zenden. Haydn, die thans een groot werk onder handen had, wilde het om deze beuzeling niet staken; maar den voordeeligen prijs, die hem werd aangeboden, ook niet willende van de hand wijzen, zond hij aan den Koopman, met eene Sonate van zijne compositie, de twee, door zijnen Kweekeling hem vereerd, welke hij geene zwarigheid maakte als zijn eigen werk te zenden, overtuigd als hij was dat de Heer pleyel nimmer er een ander gebruik van zoude maken.
Het was bijkans omtrent den zelfden tijd, dat een der geassocieerden van het huis van longmann en broderip, insgelijks Muzijkhandelaars te Londen, door Straatsburg reizende, aldaar verscheiden stukken van pleyel's compositie hoorde, wiens naam meer en meer begon beroemd te worden, en bepaaldelijk de twee Sonaten, welke hij aan haydn had gezonden; hij was er van bekoord, kocht eenige van zijne stukken, en verlangde insgelijks de twee Sonaten te hebben. ‘Neen!’ zeide de Componist: ‘ik heb dezelve voor mijnen Leermeester gemaakt, en de dank, welken hij mij daarvoor heeft betuigd, is de eenige prijs, welken ik begeer.’ - ‘Sta ten minste toe,’ hernam de Engelschman, ‘dat zij, tot uwen roem, op uwen naam in het licht worden gegeven.’ Zoo sterk drong

{==241==} {>>pagina-aanduiding<<}
hij er op, dat de Heer pleyel zijne toestemming gaf, geen vermoeden hebbende, dat haydn reeds ten zijnen eigen behoeve er over beschikt had.
Haydn's werk en dat van pleyel kwamen te Londen bijkans gelijktijdig in het licht; doch de eerste kooper, verwonderd dat het huis van longmann het had durven wagen, op pleyel's naam twee Sonaten in het licht te geven, welke hij van haydn zelven had gekocht, en die, zoo als hij meende, van geenen anderen konden wezen, deed deze kooplieden een proces aan, die, van hunnen kant, niet minder verwonderd waren, dat, op haydn's naam, twee Sonaten verschenen, door pleyel te Straatsburg gemaakt, zoo als de geheele stad wist; zij namen derhalve het pleitgeding aan. - Bekend is het, hoe streng in Engeland de wetten op het nadrukken, naschrijven en andere letterdieverijen, welke de Muzijk- en Boekverkoopers zich somtijds veroorloven, worden uitgevoerd: alle kunstminnaars te Londen namen deel in deze zaak, en wisten niet, wat zij er van moesten denken.
Intusschen, terwijl het pleitgeding hangende was, kwam onze Kapelmeester, daartoe verlof hebbende bekomen van zijnen Vorst, te Londen, werwaarts de wensch dier zelfde kunstminnaren hem zints lang had geroepen. Bij zijne aankomst werd hij onderrigt aangaande het geschil, waarvan hij het voorwerp was, en, zich herinnerende dat indedaad de twee Sonaten in geschil van zijnen Kweekeling waren, was hij er mede verlegen. De Heer pleyel had, niet lang daarna, toevallig, de nieuwsgierigheid om Londen te zien, zonder te weten dat zijn oude Leermeester er zich insgelijks bevond; zoodra hij het hoorde, haastte hij zich om hem een bezoek te geven. De zaak werd tusschen hen afgedaan; maar, elkander niet willende nadeelig zijn, wisten zij niet, wat zij zouden antwoorden aan de regters, voor welke de belanghebbenden, hun gelijktijdig aanwezen in de stad te baat nemende, hen gedagvaard hadden: zij wisten er niets beter op, dan de eenvoudige waarheid te zeggen, die indedaad, bij genoegzaam alle gelegenheden, ons nuttiger is dan de fijnste leugen. De regters en de kooplieden zelve erkenden de opregtheid der twee Componisten; in plaats van een vonnis, hetwelk hoogstnadeelig zou geweest zijn, werd een accoord getroffen. Haydn kwam er af met de kosten, die in waarheid te Londen buitensporig zijn, en hij gaf drie nieuwe Sonaten van zijne compositie aan elk' der beide uitgeveren.

{==242==} {>>pagina-aanduiding<<}

Haydn bleef Kapelmeester van Prinse nicolaas van estherazy tot aan diens dood, en behield, na deszelfs overlijden, den titel en zelfs de wedde, die, naar lands gebruik, bestond, deels in goederen, deels in een pensioen: zoodanig was de schikking volgens den uitersten wil van den Prins, aan wiens samilie hij verbonden bleef, zonder dat hij tot eenige werkzaamheid verpligt was.
Reden is er om zich te verwonderen, dat een zoo groot man, die zoo beroemden naam had, die in de toonkunst geene weêrga had, niet als Kapelmeester beroepen werd aan 's Keizers hof; nog meer zal men zich verwonderen, wanneer men bedenkt, dat deze Keizer josephus de II was, de meest verlichte Vorst van zijnen tijd, de grootste Vriend der Kunsten, de echtste Wijsgeer. Waar is het, dat haydn, die meer werks maakte van zijne kunst dan van zijne sortuin, met zijn lot te vrede, en te zedig om te gelooven dat zijn talent een meer schitterend lot verdiende, onbekwaam was tot het doen der noodige stappen en verzoeken, om eenen aanzienlijker post te verwerven. Maar, zal men zeggen, hij behoefde er niet om te verzoeken; genoeg moest hem de Keizer kennen, om het zich tot roem te rekenen, de eerste te zijn, welke hem dien post aanbood; dit ook was josephus voornemens te doen in eenen tijd, dat haydn zich te Weenen bevond; zie hier, wat hem zulks belette.
Des Keizers Kapelmeester, die het ook van de Hoofdkerk is, was toen zekere gasman, een man van minder dan middelmatige bekwaamheid, maar even zoo bekwaam in de kunst van zich in te dringen, als onbekwaam in zijne kunst, jaloers van aard, een kruipend hoveling, buigzaam, loos, en te gevaarlijker, omdat hij alle deze ondeugden onden den schijn van menschlievendheid en eenvoudigheid bedekte. Aan dezen man deelde de Keizer zijn ontwerp mede, om haydn als Kapelmeester hem toe te voegen. Gasman, die niets meer had te vreezen dan zoodanig eenen ambrgenoot, wachtte zich echter wel, er iets van te laten blijken: met een voorkomen van openhartigheid gaf hij tot antwoord: ‘Sire! met haydn ben ik naauw verbonden, en hem wilde ik liever dan eenigen anderen mij zien toegevoegd; maar ik acht mij verpligt, uwe Majesteit omtrent den aard van zijn talent te moeten inlichten. Zeker is het, dat deze Componist zeer beroemd is, en dat hij het in zekere opzigten verdient te zijn, indien niet van den kant der verbeeldings-
{==243==} {>>pagina-aanduiding<<}
kracht, waarvan hij geheel ontbloot is, althans om de bekwaamheid, met welke hij van de denkbeelden van anderen zich weet te bedienen, dezelve dermate om te werken en te vermommen, dat het moeijelijk is dezelve te herkennen, ten minste in de geheimen der kunst te worden ingewijd; hij bespiedt alles nieuws, wat er in het licht komt; geen nieuw stuk wordt er gegeven, of hij maakt aanteekeningen van alle de brokken, welke hij verstaat, indien hij slechts hoop heeft, er eenige partij van te zullen trekken. Maar, opdat uwe Majesteit niet moge gelooven dat ik Hem zoek te misleiden, bied ik aan, eerstdaags er een bewijs van te geven. Binnen kort moet ten hove eene nieuwe Opera van eenen Componist van groote verdienste gegeven worden; indien uwe Majesteit het goedvinde, zal ik haydn daarop noodigen, hem tegen over uwe Loge plaatsen, opdat uwe Majesteit over 's
mans gedrag gedurende de vertooning moge oordeelen.’ De Keizer gaf zijne toestemming.
Statelijk ging diensvolgens gasman haydn op de Opera noodigen, ter aanmoediginge er tevens bijvoegende, dat hij tegen over den Keizer zou geplaatst worden, welken hij verlangde te zien. Ten bepaalden tijde gingen zij te zamen derwaarts.
Kort vóór de Ouverture, in zijn' zak voelende, riep gasman: ‘Lompert die ik ben! daar heb ik mijne Musicale Agenda en mijn' bril vergeten; en evenwel heeft de Keizer mij bevolen, van de treffendste gedeelten der Opera, die gegeven zal worden, aanteekening te houden, om dezelve voor hem afzonderlijk te copieeren, en ze in zijne Concerten te voegen. Hebt gij ze bij u?’ - ‘Ja,’ zeide haydn; ‘ik heb die altijd bij mij, als ik op reis ben, [iets, hetwelk gasman zeer wel wist] om de vlugtige invallen, die, wanneer ik alleen ben, mij te binnen schieten, op te teekenen.’ - ‘Zeer goed,’ zeide de verrader: ‘doe mij het vermaak van de thema's van alle de stukken op te teekenen, welke ik u zal aanwijzen.’ Gereed gaf haydn daaraan zijne toestemming. Bij elk merkwaardig stuk, bij elke treffende plaats, bij ieder denkbeeld, hetwelk het kenmerk van oorspronkelijkheid had, iets, dat in dit werk dikmaals gebeurde, verzuimde gasman niet, volgens afspraak, haydn aan te stooten, zoo min als de te veel vertrouwende haydn, in zijne Agenda,

{==244==} {>>pagina-aanduiding<<}
zijne veroordeeling en zijne schande, immers in 's Keizers oog, zorgvuldig op te teekenen. De Monarch, die de aanteekeningen naauwkeurig onderzocht, eene zoo hatelijke list niet kunnende vermoeden, was van dit oogenblik af van zijnen wensch genezen, om iemand in zijnen dienst te hebben, die, volgens hetgene hij meende gezien te hebben, met de denkbeelden van anderen zich dus onbeschaamd verrijkte.
Hoe is het mogelijk, dat een Vorst van josephus des II verdienste dus in den strik konde gelokt worden? De Vorsten, indedaad, zijn niet in staat om alles met eigen oogen te zien, of zelve te beoordeelen; en zij zouden kwalijk handelen met zich op zichzelve alleen te verlaten in dingen, van welke zij geene grondige kennis hebben: hierom moeten zij zeer streng zijn in de keuze van dezulken, welke zij zoeken om voor hun te oordeelen. Met opzigt tot de Kunsten, is de uitsluiting van haydn eene vlek in de Regering dezes beroemden Monarchs. Met de minbelangrijkheid des voorwerps laat dezelve zich niet verontschuldigen: in een welbestuurd Rijk is niets onverschillig; en voorzeker zijn het de fraaije kunsten niet, welke een Souverein moet geringachten, die bij het nageslacht met roem wil gedacht worden. Een gasman was het, derhalve, niet alleen, het was geheel Europa, welk omtrent haydn moest geraadpleegd worden. Hoe is het mogelijk, dat de Keizer heeft kunnen gelooven, op het woord van eenen Muzikant, die, omdat hij zijn Kapelmeester was, daarom niet meer geloof verdiende, dat de man, die een zoo algemeenen roem genoot, slechts een ellendige plagiarius was? Wat al daarbij belang hebbende stemmen zouden niet zijne rooverijen hebben uitgekreten, indien hij er aan schuldig geweest ware! En indien hij slechts met vreemde vederen had gepronkt, waar zoude hij dan denkbeelden genoeg hebben gevonden tot het zamenstellen van zoo vele stukken? Want weinige Muzikanten waren ooit zoo vruchtbaar. Indien men de moeite neme, om de stukken van meer of minder belang, welke hij heeft geschreven, op te sommen, zal men er achthonderd-tweeëntachtig vinden (*).

{==245==} {>>pagina-aanduiding<<}

Honderd-achttien groote Symphonien, eene soort van Muzijk, in welke hij op eene zoo beslissende wijze heeft

{==246==} {>>pagina-aanduiding<<}
uitgemunt, dat hij alle zijne voorgangers overtroffen heeft, zonder dat iemand zijner opvolgeren hem heeft kunnen voorbij streven. Indien niet allen waren in het licht gegeven, indien niet allen dagelijks en met veel vuurs wierden uitgevoerd door de jonge kweekelingen van het Conservatoire, zoude men bezwaarlijk een denkbeeld kunnen vormen van de verbazende verscheidenheid van motiven, in een zoo groot getal gebezigd; van dat vuur der verbeeldingskracht, waarvan zij bezield zijn; van het zoo verstandig en gelukkig gebruik van blaasinstrumenten; van den zang, waarmede hij de stukken heeft verfraaid, in de Muzijktaal onder den naam van Andante (*) bekend, omdat zij voortloopen met eene gemiddelde beweging tusschen langzaam en schielijk; van die werking van het Orchest, altijd nieuw, welke hij onophoudelijk uitvond, en die hij nooit scheen gezocht te hebben; van de verwonderlijke bekwaamheid, eindelijk, met welke hij elke hoofdgedachte, met alle derzelver ontwikkelingen, zonder eenzoonigheid volhield en van nieuws deed voortkomen. In

{==247==} {>>pagina-aanduiding<<}
de twee laatste opzigten in het bijzonder heeft hij zich boven alle zijne navolgers zeer verre verheven. Bijkans alle zijne Symphonien voor het groot Orchest zijn meesterstukken: die, naar het oordeel van eenige kunstkenners, nog boven de andere uitmunten, zijn de twaalf, welke hij te Londen vervaardigde, toen hij derwaarts was ontboden.
Voor een groot gedeelte ontmoet men ook deze onderscheidene soorten van verdienste in de overige stukken, voor een kleiner getal Instrumenten door hem gecomponeerd; zijne kleine Symphonien van vier partijen zijn ten getale van drieëntachtig; indien men de drie of vier eersten uitzondere, gemaakt in eenen tijd, toen hij alle de diepten zijner kunst nog niet gepeild had, en die alleen door de bevalligheid, welke hem natuureigen was, schitteren, zijn allen het werk van vernuft. De Prins, voor welken, zoo als ik heb gezegd, hij dezelve had vervaardigd, maakte er veel werks van, en had tot mededingers alle lief hebbers van de toonkunst in Frankrijk, zoo ras zij aldaar verspreid werden. Sedert zijn er andere soortgelijke werken in het licht gekomen, welke boven die van haydn eenigen voorrang verkregen, dien zij misschien nog bezitten. De reden hiervan is niet, dat men er in vond dien zuiveren smaak, dien liefelijken zang, die eenheid van bedoeling, met de gelukkigste ontwikkelingen gepaard, welke in boccherini insgelijks bewonderd worden; maar omdat de uitvoering zeer moeijelijk is, dat zij niet dan met oneindige moeite begrepen en eigen gemaakt worden, en dat het in 's menschen natuur schijnt te vallen, de dingen op prijs te schatten in evenredigheid van hetgene zij hem gekost hebben.
Haydn heeft honderd - drieënzestig stukken gecomponeerd van verschillende soort, in welke de Baryton, zoo als gezegd is het geliefde speeltuig van den Prinse van estherazy, de hoofdrol speelde. Wie doet eene optelling van alle zijne Concerten, Sonaten, allerlei stukken voor twee, drie of vier speeltuigen? Niet minder vruchtbaar was hij in de stem-muzijk; van werken van minder belang telt men zeventien stukken voor twee, drie, vier, vijf, zes en acht stemmen; tweeënveertig voor ééne stem; tweeëndertig Canons, en, gedurende zijn verblijf te Londen, driehonderd-vijfënzestig zoogenaamde Schotsche gezangen, onder welke eenigen op twee stemmen. Voor de Kerkmuzijk bedragen zijne Missen, Offertoires, Te Deums, Salve Regina, Koralen, enz. zevenëntwintig. Men heeft

{==248==} {>>pagina-aanduiding<<}
van hem veertien Italiaansche Opera's, zoo ernstige en kluchtige als gemengde. De Helden-opera Armida is indedaad, men moet het bekennen, de eenige onder deze, welke verdient vermeld te worden. Het meeste werk had hij hieraan besteed, en dezelve waarschijnlijk gecomponeerd voor grooter Zangers, dan dezulken, voor welke hij verpligt was de overigen te vervaardigen.
Men vraagt wel eens, welke de reden was, dat haydn, zoo verwonderlijk in bijkans alle zijne overige stukken, zoo zwak voor dezulken was, welke hij voor het Tooneel vervaardigde? Eene der voornaamste redenen was ongetwijfeld de middelmatigheid der Zangers, welke hij ter zijner beschikking had; daarenboven liet de geringe uitgebreidheid der Zaal, in welke deze stukken gegeven werden, zelden toe, groote kracht ten toon te spreiden. Laten wij er vooral nevens voegen, dat zijn stoute geest door geenerlei beletsel moest beteugeld worden, en dat de karakters van personen, door een dichter geschapen, en de band, waaraan hem de versificatie boeide, hem aan eene bepaalde uitdrukking en vormen verbindende, zijne gedachte prangden en deden verstijven, vernietigende de Oorspronkelijkheid.
Gelukkiger, intusschen, slaagde hij in de soort van Muzijk, welke de Italianen Oratorio noemen, omdat de eersten moesten gegeven worden in de kleine Kapellen, Oratorien (Bidplaatsen) genoemd; de Duitschers en Engelschen gebruiken denzelfden naam, voor welken de Franschen, in de voorgaande eeuw, met meer voegzaamheids getracht hebben dien van Hierodrames in de plaats te stellen. Haydn heeft er vijf gemaakt; een in het Italiaansch, een in het Latijn, en drie in het Hoogduitsch: het Italiaansche, getiteld Il ritorno di Tobia (De terugkomst van tobias), is in Frankrijk onbekend, hetwelk zeer jammer is, als zijnde het voortreffelijkste van allen.
Het Latijnsche Oratorio voert tot titel: Stabat Mater dolorosa, dikmaals te Parijs gegeven; hetzelve heeft dat van pergoleze niet doen vergeten, wiens onsterfelijke roem gevestigd werd in eenen tijd, in welken de Italiaansche Componisten slechts begonnen te gevoelen, dat de uitdrukking der woorden van meerdere waarde is dan de ijdele zamenvoegingen der wetenschap; van hier dat de weinigen, wien het gelukte dezelve overeen te brengen, daardoor eenen roem behaalden, die hunne namen en werken onzen leeftijd heeft doen bereiken. Het Stabat van

{==249==} {>>pagina-aanduiding<<}
pergoleze bevat vier of vijf coupletten, welke die van haydn overtreffen; maar dat des laatstgenoemden bevat, in deszelfs geheel, meer verscheidenheid van motiven, krachtiger werking van harmonie, meer rijkdom van accompagnementen; gemakkelijker zoude men, zonder verzadigd te worden, het geheel van haydn's dan van pergoleze's Oratorio hooren.
Het eerste der drie Hoogduitsche Oratorio's is bij den naam van de Schepping bekend; slechts eene gebrekkige vertaling daarvan is in Frankrijk bekend. Nog ongelukkiger is de Fransche vertaling van het tweede stuk, getiteld: De zeven laatste Woorden van christus aan het Kruis. Het laatste, de vier Jaargetijden genoemd, is het zwakste van alle zijne stukken; 't is eene poging van zijnen ouderdom; 't is het laatste licht, welk de lamp van zijn vernuft heeft verspreid, welke thans ophoudt te schitteren.

Bij deze bijzonderheden, medegedeeld door iemand, welke de gestadige medgezel der jeugd van haydn was, en voor derzelver echtheid borg staat, voegen wij nog eenige bijzonderheden, zijnen persoon en familiebetrekkingen betreffende. Haydn was klein, mager, van de kinderziekte sterk geschonden, van gering voorkomen, en wiens geest alleen zich vertoonde in het vuur zijner oogen. Hij was gehuwd aan eene Duitsche Vrouw, die eene goede huishoudster was, doch voor het overige niets bezat, hetwelk tot den roem van eenen man van zoo veel vermaardheids iets konde bijdragen. Vader was hij nimmer. Hij had twee Broeders; de eene was een gewoon Zanger in eene Kerk van Eisenstadt, de andere een Componist van Kerkmuzijk, verre beneden zijnen oudsten Broeder, doch die daarom niet te minder zich boven hem verheven waande. ‘Mijn Broeder,’ zeide hij, ‘verstaat zelfs het componeeren niet; in alle zijne muzijk is hij op niets anders bedacht, dan op het uitvinden van krachtige en bevallige zangen; hij is een liefhebber van de Melodie: ik, daarentegen, versta alles, wat de Harmonie moeijelijkst, geleerdst en diepzinnigst bevat. Men geve ons Canons van allerlei soort, omzettingen, Contrapunten van allerlei aard te componeeren, en

{==250==} {>>pagina-aanduiding<<}
men zal zien, wie van ons beiden zijne taak best volvoere!’
Men zoude hem hebben kunnen antwoorden: ‘Groot, ongetwijfeld, is uwe kunde; maar uw naam is nog niet buiten de muren uwer Kerke uitgegaan, terwijl die van joseph met roem weergalmt van Lissabon tot Petersburg; hij is verhoogd door allen, die weten, dat de fraaije kunsten den bijnaam, die haar onderscheidt, hebben verkregen, om voor hun allen, die dezelve beoefenen, tot narigt te dienen, dat de middelen om te behagen en de zinnen gevangen te nemen datgene zijn, hetwelk zij voor alle dingen moeten nastreven.’
Dit antwoord slaat op alle die ondernemende vernuften, die, in stede van de aandrift der nature, door goeden smaak bestuurd, te volgen, zich vermeten, van de gebaande wegen af te wijken, in den waan van nieuwe te zullen banen; zij meenen, dat zij nieuw zijn, terwijl zij slechts zonderling zijn; zij willen scheppers zijn als de Natuur; maar de Natuur brengt slechts monsters voort, wanneer zij in hare zamenvoegingen van den gewonen weg afwijkt.
Somtijds, evenwel, gebeurt het, dat deze gezochte wijze van doen voor eenen tijd opgang maakt bij het verblinde gemeen, welk de verbijstering, die hetzelve bevangt, voor verwondering aanziet; doch, vroeg of laat, keert men tot het natuurlijke en de eenvoudigheid terug.
Misschien laten zich deze aanmerkingen op vele andere Kunsten toepassen; dan, om bij de Muzijk te blijven, reeds beginnen de grilligheden, welke ik heb aangeduid, plaats te maken voor andere, wier rijk veelligt van geen langer duur zijn zal; maar, naar het gevoelen van hun, die geene andere dan de wezenlijke en grondige schoonheden op prijs schatten, zullen joseph haydn's stukken in eere worden gehouden nog bij het late nageslacht.


{==251==} {>>pagina-aanduiding<<}

Over de genoegens van het huisselijk leven.

(Naar het Engelsch.)

Aan vele nadeelen staat een werkzaam leven bloot, die eenen staat der afzonderinge niet kunnen bereiken: nogtans leert de algemeene ervarenis des menschdoms, dat het, over 't geheel genomen, de meeste voordeelen aanbrengt. Alle menschen verlangen, de wanlustigheid van eenen werkeloozen stand te ontgaan. Zonder de drangredenen van vermaardheid, eigenbaat of eerzucht, getroosten zich de menschen hagchelijke en moeijelijke ondernemingen. Eene snelle opvolging van denkbeelden, een verwarmende vloed van levensgeesten, eene levendige gewaarwording, is het gevolg van werkzaamheid, die het leed der teleurstellinge en de vermoeijenis van onafgebrokene aandacht rijkelijk vergoeden.
Een der heilzaamste uitwerksels der werkzaamheid is, dat zij de rust veraangenaamt. Aanhoudende rust is smart van de ondragelijkste soort. Maar eene oordeelkundige afwisseling van rust en beweging, van werkeloos genot en vlijtige oefeningen, is het ware zout van 't leven, 't welk, te bedaard zijnde, smakeloos, en te vol van gewoel, walgelijk wordt.
Die zoete rust, noodig ter herstellinge, door de spanning van den vermoeiden geest te slaken, hebben de wijsste en grootste mannen gezocht bij hunne eigen haardstede. Staatsmannen en helden hebben de toejuichingen eener loftuitende wereld buitengesleten, om zich in het gesnap hunner lieve wichtjes te verlustigen, en in de zoetigheden van huisselijke verkeeringe te deelen. Zij wisten, dat zelfs hunne beste vrienden, in het betuigen van hunne genegenheid, door belang gedreven werden; dat velen hunner aanhangeren uit hoop op belooning hen toejuichten; en dat de wispelturige menigte, hoe ijverig ook in haar doen, in haar goedkeuren, niet altoos door gezond verstand wordt voorgelicht; maar dat de gedienstigheden, aan hunnen eigen haard hun bewezen, de vriendelijkheden, die hunne eigen tafel veraangenaamden, de echte vruchten van ongeveinsde liefde waren.
Dikmaals heeft de Kinderkamer de vermoeijenissen der

{==252==} {>>pagina-aanduiding<<}
Pleitzaal en der Raadkamer verzoet. Niets is zoo geschikt om zacht streelende aandoeningen te verwekken, als het gezigt van kinderlijke onschuld, de verrukkingen van het winnen van een spel genietende. Alle de gewaarwordingen der ongekunstelde nature vertoonen zich aan het oog, en leveren stoffe uit tot aangename overdenking voor de ziel des wijsgeerigen opmerkers. Onmannelijk is het geenszins, deel te nemen met de kinderen in hunne kleine vermaken. Het is eene der zuiverste bronnen van vreugde. Het heeft invloed op de verbetering van het hart, 't welk noodzakelijk iets overneemt van het gezelschap, welk het omringt. Onschuld zoo wel als misdaad wordt medegedeeld en groeit aan door de besmetting des voorbeelds; en de groote Prediker der Evangelische Wijsbegeerte heeft ons geleerd, de eenvoudigheid des kindschen leeftijds na te streven. Hij zelf schijnt verinaak geschept te hebben in derzelver tegenwoordigheid, en vond in hun, 't geen hij vruchteloos onder de genen zocht, die zich boven hen verheven waanden, - onbevlekte zuiverheid van hart.
Onder de groote verscheidenheid van teekeningen, welke de vruchtbare verbeelding van homerus ginds en elders door zijne Iliade heeft verspreid, is er geene zoo bekoorlijk als het familiestuk, verbeeldende het afscheid tusschen hector en andromache. Het hart neemt er zoo wel deel in, als de verbeelding er vermaak in schept. De held houdt op verschrikkelijk te zijn, om beminnelijk te worden. Wij bewonderen hem, terwijl hij in volle wapenrusting op het slagveld staat; maar wij hebben hem lief, terwijl hij zijnen helm afneemt, opdat hij, door de zwierende pluimen, zijn zoontje geenen schrik aanjage. Het zacht tooneel van huisselijke liefde verkwikt ons, terwijl alles elders woede en tweedragt ademt. Ons bekoort het gezigt van den arm, gereed om dood en verwoesting onder een heer van vijanden te verspreiden, zijn zoontje met de omhelzingen van vaderlijke liefde streelende. De Oordeelkundige van beroep zou het bekoorend uitwerksel wel willen toeschrijven aan de tegenstelling of Contrast; maar, nog vroeger dan de nasporingen der Oordeelkunde, heeft het hart gewijsd, dat het zijnen voornamen grond heeft in die voldoening, welke wij natuurlijk vinden in het beschouwen van verhevene karakters, in teederhartige en beminnelijke bedrijven onledig.
Intusschen, na al wat men te berde gebragt heeft omtrent de zuiverheid en bestendigheid der huisselijke ver-
{==253==} {>>pagina-aanduiding<<}
maken, beschouwt, ongelukkiglijk, een groot gedeelte des menschdoms dezelven als laf, onmannelijk, en in staat om alleen de zwakken, de geesteloozen, de onervarenen en de verwijfden in dezelve vermaak te doen vinden. Dikmaals blijken de aanmatigers van vernuft en hedendaagsche wijsbegeerte de aangenomene denkbeelden van een voorzigtig gedrag verzaakt te hebben, en, terwijl zij den schijn vertoonen van alles overtreffende uitgebreidheid van ziel, naar de eigenbatigste beginsels hun levensgedrag te besturen. Alwat zich laat aanzien weinig te zullen toebrengen ter bevorderinge van persoonlijk vermaak en voordeel, laten zij aan die eenvoudige lieden over, die dwaas genoeg zijn om de levensreize voort te zetten langs het effen pad van gezond verstand. Zij erkennen, inderdaad, dat de wereld door eene gestadige opvolging van geslachten moet in stand blijven; en niet minder waar is het, dat eene spruit, eenmaal in de wereld ingevoerd, alle de zorge van moeijelijke achtgevinge vordert. Doch laten geesten van eene lager klasse deze moeite op zich nemen. Indien de driften kunnen voldaan worden zonder onaangename gevolgen, grijpen zij gretig de lustopvolging aan. Doch de moeiten der opvoedinge laten zij voor de zulken over, die zot genoeg zijn om er vermaak in te vinden. Altijd zullen er genoeg zijn, wier dwaasheid, ter zake der voldoeninge van hunne driften, hun een leven van gestadige angstvalligheid zich zal doen getroosten. Het paradijs der zotten zal nimmer ledig zijn.
Hoe laatdunkend ook deze voorstanders van een nieuwelings verzonnen stelsel van wijsbegeerte zich ook mogen aanstellen, is het, echter, niet te denken, dat zij zich boven cicero zullen verheven achten. En evenwel gevoelde cicero, met alle de uitgebreidheid van zijnen geest, de teederheid van huwelijks- en vaderlijke verknochtheid, en erkende, dat hij, t'eenigen tijde, in geen ander gezelschap genoegen vond, dan in dat van zijne huisvrouwe, zijn dochtertje, en, om zijne eigen uitdrukking te gebruiken, van zijnen honigzoeten jongen cicero (*), De groote thomas morus, welken niemand van bekrompenheid van ziel zal verdenken, die door eene zeer zonderlinge Verhandeling heeft doen zien, dat hij in staat was om voor zichzelven te denken en te kiezen, verhaalt

{==254==} {>>pagina-aanduiding<<}
elders, dat hij, uit de vereenigde beweegredenen van pligt en vermaak, een groot gedeelte van zijnen tijd aan de verlustiging zijner kinderen toewijdde.
De zulken, die voorgeven hunne denkbeelden van de dadelijke opmerking ontleend te hebben, zullen hier tegen inbrengen, dat het huisselijk geluk, hoe bekoorlijk ook in de verbeelding, even gelijk menige poëtische droom, niets meer dan eene bekorende schilderij is, door een goed hart ontworpen, en door eene levendige verbeelding met sterke kleuren afgezet. Het gedurig bijzijn, zeggen ze, zelss der zulken, welke wij beminnen, veroorzaakt smakeloosheid. Smakeloosheid verwandelt in walging. Walging, lang durende, bederft het gestel. Kribbigheid is er het natuurlijk gevolg van. De huisselijke kring wordt het tooneel van geschil. Wederzijdsche afkeerigheid is vernuftig in het verzinnen van wederzijdsche plagerijen. Gemelijk zwijgen of kwaadaardige aanmerkingen vullen de uren aan, tot dat de komst eens vreemden eene kortstondige verpoozing veroorzaakt, en dat goed humeur voortbrengt, 't welk tusschen hen moet stand grijpen, die door de banden der genegenheid of des bloeds reeds vereenigd zijn.
Dat deze aanmerkingen somtijds met de waarheid overeenstemmen, leert de ervarenis. Doch dat er veel huisselijke ellende is, bewijst niet dat er geen huisselijk geluk is.
Natuurlijke stompheid van geest, natuurlijke kwalijkgehumeurdheid, aangewende kwade hebbelijkheden, gebrek aan opvoeding, ruwheid van zeden, en verzuim van de gewone regels van bescheidenheid, zullen elken levensstand veronaangenamen. Wanneer de zulken door den huwelijksband vereenigd zijn, die door natuurlijk en inklevend verschil van karakter waren vaneen gescheiden, geen wonder dat die mate van geluk, welke alleen uit eene voegzame vereeniging kan ontstaan, aldaar onbekend is. In de gedwongene verbindtenis, door den Venusiaanschen Dichter vermeld, tusschen de slang en de duif, tusschen den tijger en het lam, kan geene liefde plaats hebben. Wanneer wij de genoegens der huisselijke zamenwoninge vermelden, houden wij voorshands voor toegestaan, dat alle derzelver leden oorspronkelijk door wederzijdsche genegenheid tot een gebragt zijn, en door bescheidene vriendschap bij voortgang vereenigd blijven. Wanneer dit het geval niet is, moet de blaam nederdalen op de wanstemmende geaardheid der zamen-
{==255==} {>>pagina-aanduiding<<}
verbondenen, en niet op den eigen aard der huisselijke zamenlevinge.
Door voorzigtigheid voorgelicht, vroeg eene huwelijksverbindtenis aan te gaan, is eene der beste schutsvrouwen van de deugd. De pligten, door de betrekkingen van echtgenoot en vader daargesteld, zijn van dien zachten aard, welke goedwilligheid en menschlievendheid inboezemt. Hij, die het oog slaat op een hulpeloos wichtje, om bijstand tot hem opziende, zal aan onbetamelijke overdaad niet ligt den teugel vieren, of zich aan ledigheid overgeven. Hij, die een toenemend gezin op het tooneel eener booze wereld zal doen optreden, zal zich zorgvuldig hoeden voor het geven van een kwaad voorbeeld, welks besmetting, met het vaderlijk gezag zijnde bekrachtigd, onwederstandelijk verderfelijk zijn zal. Van hier, dat velen, die, in een afzonderlijken en onverbondenen staat, waarschijnlijk, een leven zouden geleid hebben, niet slechts nutteloos voor anderen, maar zorgeloos, ja snood in zich zelf, waardige leden van den buirgerstaat zijn geworden, en tot eenen trap van zedelijke voortreffelijkheid zijn geklommen, welken zij anders niet zouden bereikt hebben.
De blik der verachtinge, welken velen, in onze dagen, op de huisselijke vermaken nederslaan, is een kenmerk der heerschende losbandigheid. Tevens dient het ten bewijze van onkunde omtrent wezenlijke geneugten. Het verkondigt gebrek aan smaak en oordeel, zoo wel als aan goede zeden. Want de algemeene stem der ervarenisse in vroegere dagen heeft de uitspraak gedaan, dat het wezenlijkste geluk binnenshuis gesmaakt wordt.

Eene treffende ontmoeting in de rhoetische Alpen.

(Uit de Travels van albanis braumont.)

Wanneer ik 's morgens vroeg mijne wandeling op de Rhatische Alpen aanving, was ik niet zonder duchten, dat er dien dag onweêr zon ontstaan. Die vrees werd rasscher, dan ik verwacht had, vervuld.
Omstreeks negen ure was ik twaalf mijlen op gewandeld, en gaf mij geheel over, daar het rijtuig nog niet opkwam, aan het vermaak, om de ontelbaar vele schoonheden, welke

{==256==} {>>pagina-aanduiding<<}
mij omringden, zoo in de Plant- als in de Delfstof kunde, te bewonderen; geen stap, om zoo te spreken, deed ik, zonder eene keurige Plant of eenig ander voorwerp te ontmoeten, 't welk mijne aandacht trok en gaande hield. - Hierdoor besefte ik in geenen deele het gevaar, waarin ik mij bevond, in eene Vallei, welke den geheelen weg, van het kleine Dorpje Antlas af, zoo aanmerkelijk was vernaauwd, dat ik slechts een zeer klein gedeelte van de lucht kon zien.
In dezen stand werd ik echter schielijk gestuit in mijne Plant- en Delfstof - bespiegelingen, door een rukwind, die dikke stofwolken door de Vallei heen dreef, welke mij in een oogenblik overdekten; groote regendruppels vielen met zulk een geweld neder, dat ik dezelve voor hagel hield; terwijl de donder op eenen afstand ratelde, en, en, wedergekaatst door de omringende rotsen, eene onmiddellijke verdelging dreigde. Dit oogenblik was zeker een der ontzettendste mijns levens. Ik bevond mij geheel alleen, een volstrekte vreemdeling in een land, welks taal ik zeer gebrekkig kon spreken en verstaan. Ik stapte met groote schreden voort, niet wetende werwaarts ik henen ging, of waar ik eenige schuilplaats zou aantreffen.
Het onweêr aanhoudende en toenemende, met vermeerdering van schrikverwekkende omstandigheden, dacht ik verloren te zijn, toen ik gelukkig eene der hier veelvuldige hermitages ontdekte, in eene rots uitgehouwen, naar eene spelonk gelijkende, wijd genoeg om eene schuilplaats te bieden aan een' reiziger vol vreeze voor nakend onheil; eene vrees, welke niemand, in de Alpische streken bekend, voor ingebeeld zal houden.
Schielijk deze hermitage of uitgehoolde plaats ingetreden zijnde, en veronderstellende dat ik mij geheel alleen bevond, stond ik versteld op het hooren van een' zucht, die uit het diepste der spelonke scheen voort te komen. Mij schielijk omkeerende naar de plaats, vanwaar het geluid kwam, ontdekte ik eene jonge Vrouw, bezig met een Maria - beeld te aanbidden en met een' bloemkrans te omhangen; aan wederzijden van dit beeld stond eene brandende kaars. 't Zij de schrik van mij zoo onverwacht te zien, 't zij het beeld te verre buiten haar bereik stond, zij vond zich gestuit in haar voornemen van het omkransen des beelds. Ik waagde het, haar te naderen, en haar mijnen bijstand aan te bieden; teffens haar de oorzaak van mijne komst aldaar ontvouwende, om haar gerust te stellen wegens de stoornis, haar toegebragt in eene plaats, door haar tot een Godsdienstig bedrijf verkozen. Dit alles beduidde ik haar op de beste wijze, mij mogelijk. Zoo ras zij bedaard was van den schrik, door mijne onverwachte verschijning veroorzaakt, deed zij mij een verhaal, waaruit ik kon opmaken, dat zij anna heette, en in

{==257==} {>>pagina-aanduiding<<}
het Dorp Sander woonde, gelegen in de Vallei van Zargin; dat zij hier alle jaren kwam, om eene gelofte te volbrengen, welke zij gedaan had voor de hersteiling haars Vaders, die een mijnwerker was, en uit een der mijngangen, waar hij werkte, voor dood was weggedragen. Zij voegde er bij, dat zij zestien jaren oud was, wanneer zij deze gelofte deed, en nu zints drie jaren niet gemist had, op den gestelden tijd, die gelofte te betalen.
Het eenvoudig verhaal dezer Jongedochter behaagde mij. Ik verzocht haar nogmaals, dat ik den bloemkrans op het hoofd der Maagd mogt zetten; doch zij weigerde zulks beleefd, zeggende dat zij haren Broeder verwachtte, die naar Zimerlechen, een nabijgelegen Dorp, gegaan was; dat hij beloofd had bij haar terug te zullen wezen, eer de kaarsen verbrand waren. Daarop met een verwilderd oog naar de kaarsen ziende, zuchtte zij zwaar, en zeide, dat zij vreesde dat het onweêr hem eenige ramp mogt hebben toegebragt.
Het onweêr bleef aanhouden; het verzwaarde, en woedde boven ons hoofd op eene allerontzettendste wijze. De bliksemstralen vermenigvuldigden, doorkruisten de bergengte, en vielen als 't ware bij den ingang der hermitage neder; de regen stroomde bij de rotsen neder als beken, sleepte steenbrokken mede, die, vallende, van elkander in duizend stukken spleten, en niet weinig het akelige dezes tooneels vermeerderden.
Anna, bespeurende dat hare kaarsen bijkans geheel verbrand waren, en dat zij dus hare gelofte niet ten volle zou kunnen volbrengen, verzocht mij eindelijk haar te helpen in het omhangen van den bloemkraus. Naauwelijks had ik dit verrigt, of wij hoorden een' wagen aankomen; 't was juist dien ik verwachtte. - Ik had nogtans het genoegen om van den Postiljon eenige kundschap te krijgen van anna's Broeder, dien hij op den weg was voorbijgereden. Dit onthief mij van de smertvolle noodzakelijkheid, om die arme Jongedochter in die eenzame plaats te verlaten, welke door het onweêr zoo vreesselijk geworden was.
Gelukkig Volk, welks zeden zoo zuiver zijn als hunne denkbeelden onschuldig! De Inwoners van dit gedeelte der Alpen zijn verre van rijk; nogtans vindt men naauwelijks eenige armen onder hun. Ik heb vele van hunne Valleijen hij herhaling doorkruist, en geen de minste schaduw van deerlijke behoeste gevonden.
Elk der Bewoneren bearbeidt zijnen eigen grond, en, wanneer deze niet genoeg oplevert tot onderhoud zijns Gezins, neemt hij toevlugt tot die werkzaamheid en dat vlijtbetoon, 't welk hun allen eigen is; hij tracht werk in de mijnen, of in de handwerken, die er gedreven worden, te krijgen; of zij verlaten hunne woonsteden, en begeven zich buitens-
{==258==} {>>pagina-aanduiding<<}
lands, om de voortbrengsels van hun eigen te verkoopen. - Zoodanig zijn de kleine levenswerkzaamheden, wanneer eenvoudigheid de maat slaat, en de voorwerpen alleen geschat worden naar de mate van wezenlijke nuttigheid.
De Inwoners zijn kloek, sterk, gelijk de Berglieden over het algemeen; zij steken uit in eeriijkheid en goedhartigheid, en bezitten veel natuurlijk verstand. Zij zijn Roomsch-catholijk, en munten uit in Godsdienstigheid; niet alleen op de wegen, maar ook in hunne huizen, hebben zij eene meuigte van beelden. Over 't algemeen maakt hunne Godsdienstigheid hen niet onverdraagzaam; zij hebben achting voor, en betoonen liefde aan alle vreemdelingen, die hunne streken bezoeken, van welk eene Godsdienstbelijdenis zij mogen wezen. Gelijk de meeste Bergbewoners, zijn zij zeer aan hun Land en Vorst gehecht (*).

Iets over het kaartspelen.

Een Fragment.

- Naardemaal Mevrouw A *** en de meesten, die ten haren huize gemeenzaam verkeerden, smaak in de Fraaije Letteren vonden, was hun gesprek doorgaans min smakeloos en leerzamer, dan 't geen meestal gehoord wordt in den kring der lieden van haren rang. Speelkaarten kwamen er zeldzaam op tafel. De Heer G ***, die veel bij haar verkeerde, betoonde zich steeds tegen het Kaartspel.
Wanneer, op zekeren avond, het voorstel ter bane kwam, of men zou spelen, dan niet, zeide de Heer G ***: ‘Ten aanzien van het Kaartspel sta ik volkomen in 't gevoelen van een beroemd hedendaagsch Schrijver, als hij verklaart: De Speelkaarten zijn mij te beuzelachtig, wanneer ik mij in een ernstige luim bevind, en te droog, wanneer ik opgeruimd en vrolijk ben. Ik houd het geenzins voor zonde of misdrijf, Kaart te spelen, wanneer men er niet te veel tijds mede verkwist; doch het staat mij niet aan, van wege de verregaande smakeloosheid dezes bedrijfs. Het is niet alleen ontbloot van alles, wat tot uitbreiding van onze kundigheden dient, maar het mist, mijns oordeels, ook alles, wat vermaak kan opleveren. Ik acht het, van wege de groote tijdspilling, aan welke

{==259==} {>>pagina-aanduiding<<}
velen zich schuldig maken, door zich aan dit ellendig bedrijf over te geven en te verslaven, een groot kwaad. In een gezelschap, waar over geene onderwerpen van eenig aanbelang gesproken wordt, kan men echter door wisseling van denkbeelden veelal iets leeren; doch ik weet niet, wat men uit het Kaartspel leeren kan, of het moest voldoening van baat- en geldzucht wezen. In de daad, ik merk de verregaande onkunde, welke ik bij eenigen mijner bekenden ontmoet, aan, als voor geen gering gedeelte ontstaande uit de tijdverkwisting in het Kaartspel. Naauwelijks konden zij anderzins zoo geheel onkundig zijn van hetgene hoogst wetenswaardig is. Indien menschen anders met hunnen tijd verlegen zijn, kunnen zij, zoo 't mij toeschijnt, in de geneugten, welke de verkeering, het gesprek, de muzijk, of eenige andere uitspanning van dien aard, verschaft, welke men in den kring der beschaasde verkeering zou kunnen invoeren, zoo veel beter uitspanning vinden, dat ik mij hoogst verwonderen moet, dat men geene andere tijdkortingen en tijddoodingen, als de tijd dan toch gedood moet worden, Heeft uitgevonden en ingevoerd.’
Het gezelschap was, op dien tijd, ten huize van Mevrouw A *** talrijker dan naar gewoonte, en allen waren niet van des Heeren G *** 's gevoelen. Onder de tegensprekers liet zich de Heer B ***, een Regtsgeleerde, hooren, aanmerkende, dat een vernuftig buitenlandsch Schrijver had opgemerkt en beweerd, dat de algemeene smaak voor het Kaartspel, welke in meest alle landen van Europa zoo zeer de overhand heeft genomen, eene groote verandering in de zeden der menschen had te wege gebragt, en wel eene verandering ten goede. Vóór de uitvinding der Speelkaarten bestond er minder algemeene verkeering tusschen de beide Seksen; zij kwamen minder zamen; zij hielden zeldzamer gezelschap: maar de gestadige verkeering der beide Seksen, waartoe het Kaartspel aanleiding gaf, heeft de zeden der Mannen grootelijks verzacht, min doen overhellen tot gewaagde en stoute plans van eerzucht en geweld, dan in vroegere tijdperken. Dat, met weinig woorden, de uitvinding van het Kaartspel, het voortzetten en algemeen worden van deze uitspanning, zeer veel had bijgedragen, om de zeden in Europa te veranderen, en de inwoners van derzelver oude woestheid af, en tot den tegenwoordigen stand van beschaasdheid over te brengen.
De Heer G*** antwoordde op deze in 't midden gebragte bedenking: ‘Ik ben verre van te gelooven, dat de tegenwoordige beschaasdheid van zeden in Europa met grond kan toegeschreven worden aan eenen zoo vreemden oorsprong als het Kaartspel. Van die zedeverzachting kan men veel natuurlijker reden geven, door in acht te nemen de afschaf-
{==260==} {>>pagina-aanduiding<<}
fing van het Leenstelsel, de uitvinding der Boekdrukkunst, en den voortgang der Kunsten en Wetenschappen in 't algemeen. Maar eens toegestaan, dat de uitvinding van het Kaartspel van dienst moge geweest zijn tot het verzachten der zeden in zoodanig een tijdperk, waarin het Leenstelsel plaats greep, kan men bezwaarlijk onderstellen of beweren, dat deze uitspanning tegenwoordig van eenig gebruik is tot zulke of dergelijke einden. Wij zijn, in onze dagen, geloof ik, zacht en verwijfd genoeg. Mij staat voor, dat de buitenlandsche Schrijver, door den Heer B*** bedoeld, erkent, dat het zittend leven, waartoe die steeds aanhoudende uitspanning de beide Seksen noodzaakt, zeer geschikt is om het ligchaam te verzwakken; en, worden er thans zoo vele groote misdrijven niet gepleegd als in vroegeren tijde, wij zien ook minder betooningen van groote daden en schitterende deugden. Eene algemeene beuzelachtigheid van zeden heeft er plaats gegrepen, en eene overhelling tot weelderige genietingen, strekkende om de ziel onbekwaam te maken tot iets, wat groot, mannelijk en goed is.’
Mevrouw B*** merkte op, dat er, haars bedunkens, toch één voordeel uit het Kaartspelen ontstond. Men praatte daardoor minder, en maakte zich dus ook minder schuldig aan laster en kwaadsprekendheid. - Mevrouw A *** gaf daarop te verstaan, dat, haars bedunkens, de kwaadsprekendheid zoo zeer veel niet werd voorgekomen door het Kaartspel. De aandacht, daarop gevestigd, mogt genoegzaam wezen, om allen wezenlijk gesprek af te snijden; doch er schoten oogenblikken genoeg over, om de taal der kwaadsprekendheid te voeren en te hooren. En zij, die aan dit misbruik der tonge verslaafd waren, zouden daarvan door het Kaartspelen niet wederhouden worden en des aflaten.
De Heer P*** merkte op: ‘Ik heb ergens gelezen, dat de Inwoners van een zeer schaars door de Natuur begunstigd wereld - oord, waar niemand veel kunde en beschaafdheid zou verwachten, (ik bedoel de Inwoners van IJsland) hunne ledige uren op eene veel redelijker wijze slijten, dan in 't algemeen geschiedt bij de zoodanigen, die beschaafder wereld - oorden bewonen. Men verhaalt zelfs van de IJslandsche boeren, dat, wanneer zij in gezelschap zamenkomen, hunne voornaamste tijdkorting bestaat in het lezen van de Geschiedenis huns Vaderlands: het is ter oorzake van deze gewoonte, dat men er zeldzaam een boer ontmoet, of hij is welbedreven in de IJslandsche Geschiedenis. - Een ander hunner gezelschapsuitspanningen bestaat in verzen voor elkander op te zeggen. Zij zijn wel onderwezen in de beginselen van den Godsdienst, en maken een eerlijk, verpligtend en welmeenend volk uit.’
De Heer G *** bevestigde 't geen de Heer P *** ten

{==261==} {>>pagina-aanduiding<<}
voordeele der IJslanderen gezegd had, zoo ten opzigte van hunnen smaak voor de Letterkunde, als in verstandig vermaak. Hij voegde er nevens, dat in zeer vroegen tijde de Dichtkunst op IJsland zeer sterk in zwang was, en dat velen der IJslandsche boeren de werken hunner Dichteren van buiten kenden; dat, eer dit Eiland aan Noorwegen onderworpen werd, het een der weinige landen in Europa was, waar men de Wetenschappen achting toedroeg en dezelve aankweekte; hoe het uit de oude IJslandsche Kronijken bleek, dat de Inwoners vrij groote vorderingen gemaakt hadden in de wijsbegeerte, natuurlijke historie en starrekunde; dat eenige hunner schriften van de elfde en twaalfde Eeuwe gedrukt, en dat er nog vele handschriften van dien tijd in wezen waren.
De Heer M *** bragt in 't midden, dat hij altoos voor eene der beste redenen ter verdediging van het Kaartspelen gehouden had de nuttigheid, om eene uitspanning te hebben, waarin personen van onderscheidene gevoelens en karakters zich gereedelijk konden vereenigen, zonder vooraf eenige kennis gemaakt te hebben, en zonder iets van elkanders karakters te weten. ‘Verstandig onderhoud,’ voegde hij er nevens, ‘is zeker daar boven te keuren, als leerzamer en gevalliger; maar hoe dikmaals komt men in gezelschappen van menschen, te eenemaal buiten staat om een verstandig gesprek aan den gang te houden? In zulk een geval leveren de Kaarten eene toevlugt op; en, schoon ik gereedelijk erken, dat men, kaartspelende, zijnen tijd op eene smakelooze en stomme wijze doorbrengt, zou men nogtans onder vreemden en lieden, die niet zeer aan denken gewoon zijn, en weinig smaak in de letteren vinden, zich nog meer vervelen, indien het Kaartspel uit de verkeering wierd verbannen.’
‘Ik kan,’ liet de Heer G *** hierop volgen, ‘in geenen deele denken, dat gij, omdat gij dikmaals gezelschap ontmoet, te stomp en sinakeloos, en te zeer van kundigheden ontbloot, om iets tot een verstandig onderhoud bij te dragen, daarom eene gewoonte zoudt willen invoeren, of liever stand doen houden, welke allen gezelschap even stomp en even smakeloos maakt. Het zou veel beter gehandeld wezen, zulk een gezelschap, als tot verstandig onderhoud onbekwaam is, te verdragen, wanneer men het ongeluk heeft om er in te vervallen, met zoo veel gedulds als men kan, en zich te vergenoegen met de schrale denkbeelden, welke ter bane komen, dan te volharden bij een gebruik, 't welk alle gezelschappen gelijk maakt. - Maar zoo groot, zoo overheerschend is het geweld der gewoonte, dat ik menigmaal Kaarten heb zien geyen in een' kring van lieden, volkomen bekwaam om een onderhoudend en leerzaam gesprek aan den gang te houden.

{==262==} {>>pagina-aanduiding<<}
Dit strekt tot eene grooter beproeving van mijn geduld, dan nu en dan te moeten luisteren naar het onderhoud der beuzelachtigste praters. Men vindt nu en dan gelegenbeid, om bij zichzelven te lagchen over, of zijne Menschkunde uit te breiden, zelfs door zulke gesprekken. Kaarten geven mij even weinig vermaak als onderwijs. Ik kan niet nalaten het aan te merken en als het belang en als den pligt aller lieden van smaak en kundigheid, alle gelegenheden waar te nemen om asbreuk toe te brengen aan een Modevermaak, alleen geschikt om onkunde voort te planten en te doen volduren, 't welk eene schandelijke verkwisting veroorzaakt van tijd en geld, die nutter en aangenamer konden besteed worden, even nutteloos is voor ligchaam en geest, en alleen berekend om zoodanige personen van beiderlei Sekse te bevallen, die het meest van vernuft ontbloot, en de onbeduidendste zijn in eenen verstandigen ommegang.’

Vonnis van den raad der inquisitie over Galileus Galilei.

‘Tot verscheiden aanmerkingen zal het volgende Stukje, hetwelk ons onlangs in handen viel, velen onzer Lezeren aanleiding geven. Het bevat het Vonnis, door den beruchten Raad der Inquisitie, te Rome gevestigd, over den beroemden Wis- en Starrekundigen, galilrus galilei, wiens ontdekkingen, als den weg hebbende helpen banen tot een beter inzigt omtrent ons Wereldstelsel dan in vroegere dagen, alle hedendaagschen, in de kennis van eene der edelste wetenschappen eenigzins ingewijd, nu nog met dankbaarheid bewonderen, terwijl zij tevens de eertijds heerschende domheid en onkunde met ons beklagen. Het berigt luidt aldus.’
Op den 22 Junij 1633 heeft de regtbank der Inquisitie, te Rome gevestigd, het volgende Vonnis geveld over galileus galilei, vermaard Wiskunstenaar, beschuldigd beweerd te hebben, dat de Zon onbeweegbaar in het middelpunt der Wereld staat, en dat de Aarde rondom dezelve draait.
‘... Galileus, Zoon van vincent galileus, Florentijner! reeds sints het jaar 1613 waart gij bij dit heilige Officie aangeklaagd, omdat gij voor waar hieldt de valsche leer, door sommigen verkondigd, dat de Zon het middelpunt der Wereld is, dat zij onbewegelijk staat, dat de Aarde het niet is, maar eene dagelijksche beweging heeft; omdat gij deze leer aan uwe leerlingen inprentte, en dezelve aan de Wiskunstenaars in Duitschland, uwe Korrespondenten, mededeelde; omdat gij, eindelijk, een Werk hebt laten drukken over de Zounevlekken, en eenige andere

{==263==} {>>pagina-aanduiding<<}
schriften, dezelfde leer bevattende, zijnde die van copernicus, welke de Godgeleerden en Leeraars beschouwd hebben, niet alleen als wijsgeerig ongerijmd, maar ook als godgeleerd valsch.
Van hier dat de heilige Congregatie, op 29 Februarij 1616, in tegenwoordigheid van zijne Heiligheid gehouden, zijne Eminentie, den Kardinaal bellarmine, gelastte, u dat valsche gevoelen volkomen te doen herroepen, en beval, dat, indien gij in uwe dwaling volhardde, de Commissaris van het heilige Officie u zoude verbieden, dezelve te leeren of te verdedigen, op straffe van gevangenis. Gij beloofde, aan dit bevel te zulien gehoorzamen; gij werd ontslagen; en de Congregatie vergenoegde zich met het afkondigen van een besluit tegen de boeken, handelende over deze leer, strijdig met de heilige Schriftuur. Nogtans is er een Werk in het licht gekomen, met uwen naam te Florence gedrukt, getiteld: Zamenspraak over het Wereldstelsel van ptolomeus en copernicus, waarin gij ook dit gevoelen beweert.
Het is hierom dat wij u van nieuws ontboden hebben, en op uwe belijdenissen, bekentenissen en geschriften, bij beslissend vonnis, door onze Regtbank geveld .... tusschen den weledelen carlo sincero, der beiden Regten Doctor, Promotor van het heilige Officie, eischer en beschnidiger, van den eenen kant; en u, galileus, beschuldigde, hier tegenwoordig, van de andere zijde; en vonnissen wij, dat gij, galileus, u verdacht hebt gemaakt van ketterij, omdat gij deze valsche leer, aangaande de beweging der Aarde en het stilstaan der Zon, verdedigd hebt, en omdat gij geloofde, dat een gevoelen, als strijdig met de heilige Schriftuur verklaard, als aannemelijk konde beweerd worden. Diensvolgens zijt gij onderworpen geworden aan alle de tuchtigingen en straffen der heilige Canons; van welke, echter, wij u ontslaan, mits gij van dit oogenblik af, met een opregt hart en ongeveinsd geloof, in onze tegenwoordigheid, deze dwalingen en ketterijen aszweert, verwenscht en versoeit. Evenwel, opdat uwe groote misdaad niet geheel ongestraft blijve, dat gij omzigtiger zijt in het toekomende, en opdat gij aan anderen tot een voorbeeld moogt dienen, bevelen wij, dat uw laatste Werk bij openbaar bevelschrift zal verboden worden, en dat gij zult opgesloten worden in de gevangenis van het heilige Officie. Daarenboven bevelen wij u, als eene heilzame boete, dat gij, drie jaren lang, eens ter weke, de zeven boetpsalmen zult lezen; ons voorbehoudende de magt, om de voorzeide straffen en boetedoeningen te verzachten, te veranderen, of gebeel of gedeeltelijk op te heffen.’ Tot hiertoe het Vonnis.
Galileus enderwierp zich aan dat Vonnis; hij verzwoer,

{==264==} {>>pagina-aanduiding<<}
verwenschte en verfoeide zijne gewaande dwaling, bij monde en in geschrift, in het Klooster van Minerva, en beloofde, knielende, houdende de hand op de heilige Evangelien, aan zijne herroeping getrouw te zullen blijven. Hij overleed, in den jare 1640, te Arcetri, in het Florentijnsche, werwaarts de Inquisitie hem had gebannen.

Zedespreuken.

Wij behouden langer de herinnering van het goede, dat men van ons gezegd, dan van hetgeen men ons bewezen heeft.

Men zal verdienste zeldzamer dan rijkdom aantreffen. Wanneer men in de wereld echter de eerste boven den laatsten verkiest, komt het daarvan, omdat wij gelooven slechts rijkdom te behoeven om beiden te bezitten.

De regtvaardigheid toont de regtschapenheid van het hart, gelijk het oordeel die van den geest bewijst.

De dwaas bewondert niet, maar hij verwondert zich.

Men veracht de rol, die men niet spelen kan.

Wanneer de ondeugd zich ooit beminnelijk voordoet, is het alleen daarom, omdat zij soms de form van eene deugd aanneemt.

De zucht naar roem sticht en behoudt; die naar vermaardheid verdelgt.

De opregte zegt alles wat hij denkt, de onbescheidene alles wat hij weet, de openhartige alles wat hij gevoelt.

Er zijn onaangename oogenblikken voor den hoogmoedigen, waarin hij, tot zichzelven gekeerd, zich afvraagt: zou men mij wel gezien hebben, zoo als ik waarlijk ben?

Het belang schept zich een Geweten. De meest bedorven mensch gevoelt altijd de behoeste om een zeker stelsel te bezitten, dat hem gernst stelt. IJdele poging! Het Geweten, door ons hoofd gevormd, wordt altijd gefolterd door dat van het hart.

In het Mengelwerk van No. V. is eene fout ingeslopen: bl. 186. reg. 13. van ond. staat 1750, lees 1730.


{==265==} {>>pagina-aanduiding<<}

Mengelwerk, tot fraaije letteren, kunsten en wetenschappen, betrekkelijk.

Nathan en David.

(Volgens w. enfield, L.L.D.)
Nathan zeide tot david: Gij zijt die Man!
2 samuel XII: 7.

Het voorschrift: ken uzelven, hielden de Ouden als van den Hemel gezonden; en de hooge waarde, welke zij aan 't zelve hechteden, levert een sprekend bewijs op, dat zij geene geringe vorderingen in de zedelijke Wijsbegeerte gemaakt hadden: want gewis de kennis aan onze eigene wezenlijke karakters is de eerste stap tot zedeverbetering. Zoo lang een mensch onbewust blijft van zijne misslagen, doet er zich weinig of geene waarschijnlijkheid op, dat hij dezelve zal verbeteren. Desgelijks is het niet te wachten, dat eenige vermaningen, hoe welgegrond, met hoe goede oogmerken gegeven, dadelijk de hervorming zullen uitwerken van den man, die geen besef heeft, dat hij levensbeterschap behoeft. Er kan geen zwaarder en moeijelijker taak bedacht worden, dan eenen overtreder, die geen besef van zijn misdrijf heeft, te bestraffen.
Zoodanig blijkt Koning david's zielsgesteltenisse geweest te zijn, ten tijde, wanneer de Profeet nathan geroepen werd om hem te onderhouden wegens zijn snood en dubbel misdrijf ten opzigte van bathsheba en haren Echtgenoot uriah. Schoon hij, door een laaghartig misbruik zijner magt, het huis van eenen dapperen krijgsman, terwijl deze in zijnen dienst ten strijde was uitgetogen, was ingetreden, en hem beroofd had van den dierbaarsten schat, - schoon hij, om de mate der verongelijkinge vol te meten, naderhand bevel gegeven had, dat deze Held-
{==266==} {>>pagina-aanduiding<<}
in het heetste des gevechts, vooraan gesteld moest worden, opdat de dood hem gewis zou treffen, - was de tooverkracht zijner misdadige drift tot bathsheba zoó sterk, dat hij langen tijd ongevoelig bleef voor zijn tweevoudig hoogsthatelijk misdrijf.
Staande dit tijdperk van gevoelloosheid kreeg nathan van hooger hand bevel om zich bij dien Vorst te vervoegen, ten einde voor diens sluimerend geweten de beschuldiging van Overspel en Moord op te roepen. Bezwaarlijker taak kon hem niet wel worden opgelegd. Wilde hij op eenen gelukkigen uitslag hopen, zoo moest hij, aan den eenen kant, zich niet vergenoegen met zulke van verre gegevene wenken en aanduidingen, als waarschijnlijk den overtreder onovertuigd van diens misdrijf zouden gelaten hebben; noch ook hem, aan den anderen kant, in zoodanige bewoordingen van regtstreeksche beschuldiging en verwijt aanspreken, als waarschijnlijk veeleer zijne wraak gepord, dan berouw zouden opgewekt hebben. In zulk een toestand was het beste middel, 't welk hij kon kiezen, juist datgene, waarvan hij zich bediende, om het geval in een verbloemd verhaal voor te stellen van eene daad van onregt en wreedheid, door een ander gepleegd, in de hoofdomstandigheden gelijk aan het gedrag van david, nogtans zoo verre verschillende van diens geval, dat hij niet kon nalaten daaraan een geduldig oor te leenen.
Nathan schilderde voor den Vorst dit geval: ‘Daar waren twee Mannen in eene stad, de een rijk, de ander arm. De rijke had vele schapen en runderen; maar de arme had gansch niet, dan één eenig klein Ooilam, dat hij gekocht en opgevoed had, dat het groot geworden was bij hem en bij zijne kinderen te gelijk. Het at van zijne bete, het dronk van zijnen beker, het sliep in zijnen schoot en was hem als eene Dochter. Toen nu den rijken man een wandelaar overkwam, verschoonde hij te nemen van zijne schapen en van zijne runderen, om voor den reizenden man, die tot hem gekomen was, wat te bereiden; en hij nam des armen mans Ooilam, en bereidde dat voor den man, die tot hem gekomen was.’
Niets kon met meer oordeels of passender op het geval gekozen worden, dan dit verdichtsel. Het was een verhaal tot het hart gerigt, en in een' zoo eenvoudigen stijl voorgedragen, met omstandigheden zoo regt aandoenlijk,

{==267==} {>>pagina-aanduiding<<}
dat het niet wel kon nalaten, in den boezem van david, die een zeer aandoenlijk hart omdroeg, de sterkste aandoeningen van medelijden met den verongelijkten, en teffens van verontwaardiging tegen den verongelijker, op te wekken.
Het was eene naauwkeurige en levendige asbeelding van het misdrijf, wegens 't welk hij zijnen Vorst moest onderhouden. David was, in bathsheba aan uriah te ontnemen, de rijke man geweest, die zijnen nabuur het geliefde Ooilam ontnam. Verscheiden bezwarende omstandigheden paarden zich bij dit onregt. Het was gepleegd omtrent een' man, die, ten zelsden tijde, zijn leven in 's Konings dienst waagde, bij de belegering van Rabbah. Het was begaan door iemand, wiens hoogverheven levensstand hem een ruim veld van genot opende, zonder de regten van zijne minderen te krenken, - door iemand, die, bij andere gelegenheden, zich geen vreemdeling betoond had van de aandoeningen van menschelijkheid, vriendschap en edelmoedigheid, - door iemand, wiens Godsvrucht (zoo verheven uitgeboezemd in zijne heilige Liederen) men zou hebben mogen denken, dat hem zou wederhouden hebben van allen misdrijf, - door iemand, wiens rang en karakter, als Koning van Israël, hem eene verhevenheid van geest moest hebben ingestort, welke hem onbekwaam maakte tot eenig laag en wreed bedrijf, - en, eindelijk, had david dat gezag, waarmede de Vorsten bekleed zijn om de onschuid te beschermen, misbruikt om bot te vieren aan eene misdadige drift, en het volvoeren van het schrikkelijk plan, om een onschuldig en beleedigd Man van 't leven te berooven.
Onder dezen opgehoopten last van misdrijven gebukt gaande, zou men veelligt veronderstellen, dat david's geweten hem gestadig zelfverwijten zou gedaan hebben, of ten minste dat het gereed zou geweest zijn om ontrust te worden bij de minste aanleiding, en bijzonder dat hij 's Profeets verdichtsel op zijn eigen geval zou hebben toegepast, 't welk geheel onnoodig maakte, dat nathan er met zoo vele woorden bijvoegde: ‘Gij zijt die Man!’ - Wij vinden echter, dat hij het geheele verdichtsel aanhoorde, zonder het minste begrip, dat hetzelve op hem paste. Hij voelde zich met verontwaardiging vervuld tegen den veronderstelden beleediger. Den ongenadigen verdrukker, van wien nathan sprak, veroordeelde hij testond, en verwees hem ter straffe. Ja zoo geweldig be-
{==268==} {>>pagina-aanduiding<<}
toonde hij zich tegen hem verbitterd, dat hij besloot hem te behandelen met eene mate van gestrengheid, welke noch billijkheid noch de wet goedkeurde. ‘Zoo waarlijk als de heere leeft,’ sprak de Vorst, ‘de man, die dat gedaan heeft, is een kind des doods; en hij zal het Lam viervoudig wedergeven, daarom dat hij deze zake gedaan, en omdat hij niet verschoond heeft.’ - David dacht, dat geene straffe te gestreng of te zwaar kon zijn voor eenen man, zoo geheel van medelijden ontbloot, dat hij in staat was, om, buiten eenige noodzake, en bijkans zonder voordeel, te spelen met het geluk zijns nabuurs. Hij bemerkte te midden van dit alles, dat de verontwaardiging, welke hij zoo sterk uitgeboezemd had tegen den rijken man, die zijnen armen nabuur van diens Ooilam beroofde, met voller regt op hem paste, wegens het onregt en de wreedheid, waarmede hij uriah behandeld had; hij bevroedde niet, dat het vonnis, over dezen vermeenden misdadiger uitgesproken, op hem ten volle paste.
Deze omstandigheid leert ons, hoe het mogelijk zij, dat menschen aan de hatelijkste misdaden schuldig staan, zonder huns misdrijfs bewust te zijn; dat zij zelfs ondeugden in anderen berispen, waaraan zij zich even zeer onderhevig vinden, zonder te ontwaren, dat zij, dezen veroordeelende, het vonnis over zichzelven uitspreken. Dat menschen misslagen in anderen wraken, tot welker plegen zij luttel neigings of gelegenheids hebben, kan zeer wel verondersteld en daarvan reden gegeven worden. Men mag den Gierigaard toestaan, dat hij den Verkwister misprijze; en den Verkwister, dat hij, op zijne beurt, den Gierigaard uitlagche: want ieder gevoelt een' hartelijken afkeer van de ondeugd, welke hij niet begaat, en inzonderheid tegen de ondeugden, die in een tevenovergesteld uiterste van de bij hem geliefde gelegen zijn. Doch het valt bezwaarlijk uit te leggen, hoe de menschen in staat zijn om zoo verre zichzelven te bedriegen, dat zij met hevigheid uitvaren tegen misdrijven in anderen, waaraan zij zelven schuldig staan.
Het schijnt in den eersten opslag onwaarschijnlijk, dat de menschen zoo grootelijks vreemdelingen zouden wezen ten opzigte van zichzelven, dat zij niet weten, wat in hun hart omgaat, of onbekend zijn met hunne eigen karakters; of dat zij in staat zouden wezen om hunne medemenschen en zichzelven uit zulke onderscheidene gezigtpunten of door zoodanige verschillende middelstoffen te

{==269==} {>>pagina-aanduiding<<}
beschouwen, dat zij bij zichzelven die daden onschuldig houden, welke zij bij hunne naasten altoos strengelijk berispen. - Ontelbaar zijn echter de voorbeelden van deze soort van zelfbedrog, welke wij in de wereld aantreffen. Hoe dikwerf hooren wij de bitterste klagten aanheffen over de algemeene heerschappij der ondeugd in de zedelijke wereld! Hoe gereed zijn wij, om dezen man voor trotsch, een ander voor gierig, een derden voor geveinsd te houden en uit te krijten, en om zoo voort te gaan door de geheele naamlijst der heerschende ondeugden! Nogtans, waar is, te midden van alle deze klagten en aanmerkingen, de man, zoo eerlijk ten aanzien van zichzelven, dat hij de schuld van gierigheid, van hoogmoed, of van eenige andere misdadige neiging en hebbelijkheid, op zichzelven t'huis brenge? - De beschuldiging van zedebederf, die men allerwegen hoort, moet ergens doel treffen; maar ieder mensch vleit zichzelven met het denkbeeld dat het bij hem niet schuile, en bezit de bekwaamheid, om de schuld van zich af en op zijnen naasten over te brengen. Met elk ziekteverschijnsel in zijn eigen geval, 't welk hem beweegt om een ander als ziek te beschouwen, verbeeldt hij zich in een staat van volkomene gezondheid te leven, of, ten minste, hij vindt de eene of andere gunstige omstandigheid, bij niemand dan bij zichzelven waargenomen, welke hem overtuigt dat zijn toestand niet zoo erg is als die zijns naasten. 't Geen een misdrijf is in een ander, is bij hem eene deugd, of, ten ergste genomen, niet meer dan een zwak; wat hij in zijnen naasten gierigheid zon noemen, betitelt hij bij zichzelven als spaarzaamheid; wat bij een ander onstuimigheid van aard is, blijft bij hem een noodzakelijk en loswaardig moedbetoon; die mate van ruimte, welke hij voor zichzelven in zijn gedrag neemt, zal hij niet schromen in het geval van een ander met den naam van losbandigheid te brandmerken, terwijl hij zulks in zijn eigen gedrag regtvaardigt, of ten minste vergoelijkt onder den naam van
vrolijkheid.
Deze vreemde soort van zelfbedrog, welke de menschen blind maakt voor die gebreken bij zichzelven, welke zij, met een scherpziend en bestraffend oog, in anderen opmerken, kan niet verklaard worden enkel uit mangel aan opmerkzaamheid: want het is onmogelijk voor een mensch, zoo onoplettend te wezen op den algemeenen loop van zijne eigene gedachten en aandoeningen, of zoo weinig kundig van den aard zijner eigene daden, dat hij,

{==270==} {>>pagina-aanduiding<<}
enkel uit onoplettendheid, een oordeel over zichzelven strijke, regtstreeks tegen de waarheid aanloopende. - De ware bron van dit gevaarvol zelfbedrog moet gezocht worden in de kracht van misdadige neigingen en driften, die het verstand verblinden en het oordeel verbijsteren. Dezelfde daad, die, in de uren van bedaarde opmerkinge, als hoogst misdadig veroordeeld wordt, zal, in het oogenblik der verzoekinge, die leelijkheid verliezen. - Wij bedienen ons van duizend kunstenarijen, om onszelven diets te maken, dat de misdrijven, tot welker plegen wij sterk door neiging of lust aangeprikkeld worden, in ons geval ten minste eenige verschooning zullen vinden; wij bekleeden onze geliefde gebreken met den schijnglans van valsche benamingen, of, wanneer dit middel faalt, nemen wij de toevlugt tot menschelijke zwakheid en broosheid. - Te dezer oorzake is het, dat wij weinig tegenstrijds voelen in het begaan van misdrijven, die, op eenen afstand beschouwd, bij ons een hevigen afschrik zouden verwekt hebben. Van hier is het eene zoo bezwaarlijke taak, de gewetens der schuldigen tot een behoorlijk gevoel van hun misdrijf te brengen. Ware het david, eer hij bathsheba gezien had, gezegd, dat hij zoo verre door eene lage drift zich zou laten vervoeren, om, ter voldoening van dezelve, eerst een getrouw Krijgsbevelhebber van diens waardigste bezitting te berooven, en vervolgens, op eene verradelijke wijze, diens leven te verkorten, ongetwijfeld zou hij dusdanig eene voorzegging met verregaanden afschrik hebben aangehoord. Nogtans ging hij, onder de beheersching van zijne misdadige drift gebragt, van den eenen trap van snoodheid tot den anderen, met zoo weinig besefs van den hatelijken aard zijner overtredingen, voort, dat zelfs het op dat punt ingerigte verdichtsel van het Ooilam niet genoegzaam was om ééne enkele vonk van naberouw in zijn geweten te doen ontvlammen, voor dat de Profeet hem met zoo vele woorden te
verstaan gaf: ‘Gij zijt die Man!’
Desgelijks ondervinden wij te meermalen, dat de vermaning minst slaagt, waar dezelve allernoodzakelijkst is. De man, die zich diep ingewikkeld vindt in het bejag van misdadigen lust, zal zeldzaam zijdelingsche wenken van bestraffing, schoon door de zuiverste vriendschap ingeboezemd, begrijpen of in acht nemen. Indien dit het geval zij ten aanzien van vermaningen als tusschen vier oogen gegeven, heeft men luttel reden om zich te verwonderen, dat alge-
{==271==} {>>pagina-aanduiding<<}
meene vermaningen, van den Leerstoel eener Gemeente voorgehouden, zoo weinig vruchts baren. Bij het afmalen van slechte karakters is eene persoonlijke toepassing niet voegelijk. Alles, wat een Zedeleeraar kan doen, is, de onderscheidene trekken met zulk eene mate van achtgeving op het dadelijk leven af te schilderen, dat de man, op welke zij passen, door eene naauwkeurige en onpartijdige beproeving, de gelijkvormigheid ontdekke, en bij zichzelven veroordeeld worde. De allergepastste en tijdigste bestrasfende aanmerkingen worden dikwijls voorgehouden, zonder dat de menschen het geweten toelaten den pligt te vervullen, welken nathan bij david waarnam, met hem toe te voegen: ‘Gij zijt die Man!’
De getrouwheid en koenheid, welke de Profeet aan den dag leide in het maken dezer toepassinge, verdient eene bijzondere opmerking. Ware de algemeene voordragt, welke hij gedaan had van david's gedrag in het welgekozen verdichtsel, genoegzaam geweest om bij den Vorst een besef van schuld te doen ontwaken, hij zou zich gaarne verschoond hebben van de onbehagelijke taak der persoonlijke toepassinge. Het beschuldigen van zijnen Vorst, aan wien hij ontzag en gehoorzaamheid verschuldigd was, in zulke onbewimpelde bewoordingen, van de snoodste misdrijven, moet zeker gepaard gegaan hebben met gevaar om 's Konings gevoeligheid en wraak gaande te maken, in stede van hem ter bekeeringe te brengen. Niettemin volvoert hij getrouwelijk den hem opgelegden last, en voert david rustig toe: ‘Gij zijt die Man!’
Hierin strekt de Profeet tot eene baak van navolging. Het maakt geen gering gedeelte van onzen pligt als Mensch uit, en wij worden door een uitdrukkelijk bevel des Christendoms daartoe opgewekt, ‘om elkander dagelijks te vermanen, opdat niemand verhard worde door de verleiding der zonde.’ - Eene tijdige en voorzigtige bestraffing is eene daad van vriendschap, welke de grootste verpligting oplegt aan den bestraften. Dezelve kan het onheil en verderf voorkomen van iemand, in wiens welwezen wij het hoogste belang stellen, en teffens hem als een getrouwen gids dienen op het pad van eere en geluk. ‘Gelijk een gouden oorring en een sieraad van sijn goud (zegt salomo) is een wijs bestrasfer voor een naar hem hoorend oor.’
Dan veel, zeer veel, hangt af van de wijze, waarop deze vriendschapspligt volbragt wordt. Onoplettendheid

{==272==} {>>pagina-aanduiding<<}
te dezen aanziene is mogelijk de hoofdreden, waarom dezelve zoo menigmaal zonder eenen gelukkigen uitslag volvoerd wordt. Het verhaal van nathan's ontmoeting bij david verschaft ons verscheidene nutte bedenkingen te dezen aanziene. Het leert ons op onze hoede te wezen tegen het aannemen van het voorkomen des gezagbetoons in het doen onzer bestraffingen, en dat wij, zoo veel mogelijk, onszelven en onzen toeleg bedekken bij het voorwerp onzer bestraffinge. Hierin bestaat de bijzondere uitstekendheid van 's Profeets wijze van bestraffing door een Verdichtsel. Terwijl de hoorder de aandacht vestigt op de omstandigheden des geschetsten voorvals, verliest hij, als 't ware, uit het oog den verhaler en diens oogmerk, en ontvangt de lessen en bestraffingen uit de aanmerkingen, welke hij zelf maakt. - Desgelijks mogen wij uit nathan's voorbeeld leeren, de een den ander met zachtheid te vermanen. Schoon de Profeet duidelijk spreekt, maakt hij geen gebruik van eene heftige of verwijtende taal. Heftige bestraffingen kunnen den Vriend, dien wij wenschen te behouden, ons ten Vijand maken, en hekelende aanmerkingen dienen om hem te kwellen en in mismoedigheid te dompelen; doch eenvoudige en vriendelijke raadgeving staat alle kans om een gunstig gehoor te verwerven en de verlangde uitwerking voort te brengen. - Eindelijk leert ons nathan's voorbeeld, getrouw en volhardend te wezen in het volvoeren van dezen moeijelijken pligt. 't Is hier dat een getrouw Vriend het grootst gevaar loopt van te missen. Wanneer wij ontwaren, dat onze bestraffingen waarschijnlijk meer kans loopen om aanstoot te geven dan goed te doen, zijn wij gereed om óf de wonde geheel onaangeroerd te laten, óf dezelve met eene zoo zachte hand te behandelen, dat wij veeleer de pijn doen toenemen, waar wij wenschten genezing toe te brengen; terwijl, wanneer zachtere behandelingen blijken vruchteloos te zijn, de
vriendschap vordert, dat wij gebruik maken van de heilzame gestrengheden van regtstreeksche beschuldiging en ernstige bestraffing. En, om ons te bemoedigen tot het volvoeren van dezen moeijelijken pligt met moed en getrouwheid, leeren wij uit het voorbeeld des Profeets, dat de persoonlijke toepassing, welke nathan maakte van zijn Verdichtsel bij david, welgelukte. Zoo ras hij zich op het geweten zijns Vorsten beroepen had, door het zeggen: ‘Gij zijt die Man!’ beleed deze zijn misdrijf, zeggende: ‘Ik heb tegen den

{==273==} {>>pagina-aanduiding<<}
heere gezondigd!’ - Wie zou niet alle de zwarigheden, welke den pligt van bijzonder vermaan vergezellen, zich getroosten, en zelfs het gevaar van de gunst eens Vriends te verbeuren, in de hope van hem dus tot nadenken, tot berouw, tot bekeering te brengen? Met welk een hoogst streelend genoegen mag hij, ‘die een zondaar van de dwaling zijns wegs behouden heeft, bedenken, dat hij eene ziel van den dood behouden en eene menigte van zonden bedekt hebbe!’
Het gelukkig slagen van nathan's vermaan leere ons wijders, de bestraffingen der vriendschap met opregtheid en zachtmoedigheid te ontvangen, en aan dezelve den verschuldigden invloed op ons gedrag te verleenen. David, hoewel een Koning, gevoelde de wijze en getrouwe bestraffing van gods Profeet niet, of hij luisterde geduldig naar de boodschap, welke deze bragt, en deed opregte zondbekentenis. - Met zoodanig eene gesteltenisse moeten de vermaningen en bestraffingen van eenen Vriend altoos ontvangen worden. Wij behooren het voor de uitstekendste proeve van de toegenegenheid onzes Vriends, welke hij ons kan geven, aan te zien, dat hij zijn best doe om ons van onze misslagen te overtuigen; en wij moeten ons gevoel van die verpligting openbaren door eene opregte belijdenis, voor zoo verre wij weten dat de bestraffing regtmatig is, - door een bijzonder vertrouwen in zulk eenen Vriend voor het toekomende te stellen, - alsmede door onmiddellijk ons gedrag te hervormen in die bijzonderheden, welke den grond ter bestraffinge opleverden. Het gevoelen van david, in dit geval, behoort altoos het onze te wezen: ‘Laat de regtvaardige mij bestraffen, het zal mij eene weldaad wezen; hij bestraffe mij, het zal olie des hoofds wezen, het zal mijn hoofd niet breken.’
Met dit alles moeten wij, wanneer het ons ernst is onze gebreken te verbeteren, meer op onszelven dan op onze Vrienden vertrouwen. Iedereen heeft geen nathan, geen getrouwen Vriend, om voor hem dien pligt des vermaans te vervullen; of, heeft hij zulk een Vriend, dan nog heeft ieder mensch meer gebreken in zijn karakter, dan zijn Vriend verkiest te berispen, of in staat is te ontdekken. Wij moeten daarom allen, indien het ons ernst zij onzen weg te verbeteren, den gang onzes voets oplettend nagaan; en misschien is de beste wijze, om regtmatig gevoelig te worden wegens onze gebreken en overtre-
{==274==} {>>pagina-aanduiding<<}
dingen, dezelve, gelijk david zijne misdaden deed, te beschouwen in het karakter van een ander. Wij zullen door deze middelen eenigermate ons ontdoen van die partiidigheid voor onszelven, welke ons aanzet om onze eigene misslagen te bemantelen; en, door onze karakters op eenen voegzamen afstand ons voor oogen te stellen, zullen wij in staat zijn dezelve met onderscheiding en naauwkeurig te beschouwen.
Dat wij, eindelijk, ‘om onze afdwalingen regt te verstaan,’ dikwijls in onszelven treden, en de diepste schuilhoeken van ons hart onderzoeken; en dat wij, om voor zelfbedrog beveiligd te zijn, in waren ernst deze bede tot god opzenden: ‘Doorgrond mij, ô god! en ken mijn hart; beproef mij, en ken mijne gedachten; zie of bij mij een schadelijke weg zij, en leid mij op den eeuwigen weg!’

Iets over de beoefening van de botanie.

(Naar het Fransch.)

Er zijn menschen, die den top der hoogste bergen beklauteren, in de diepste valleijen nederdalen, zich op den rand der ijsselijkste steilten wagen, om eenzame planten te ontdekken, vervolgens in een kruidboek uit te spreiden, en dezelve met hetzelfde oog, met dezelfde nieuwsgierigheid te gaan zien, waarmede de geleerden de schoonste gedenkstukken der kunsten beschouwen. Over den smaak kan men niet twisten; elk volgt zijnen lust en vermaak. De natuurkundige reizigers trekken over de zeeën, doorkruisen woeste streken, tarten duizend gevaren, om eenige voortbrengsels uit het plantenrijk te gaan halen. Overal zien, overal herkennen zij niets anders dan het rijk van flora. De menschen, de gewoonten, de regeringsvormen verbergen zich voor hun oog, en hunne grillige geestdrift maakt hen onverschillig omtrent het leerzaamste tooneel der zedelijke wereld. Hoe net zij, talrijk en sterk is in onze dagen de klasse dezer geestdrijvers; meer aanmoedigings vinden hunne werkzaamheden, dan die der letterkundigen en historieschrijvers.
De natuurlijke historie, ontheven van de belemmeringen, door zekere dweepers in dezelve ontstaan, is eene der aan-
{==275==} {>>pagina-aanduiding<<}
genaamste wetenschappen, welke de mensch in zijne ledige uren kan beoefenen. Want, wie zoude niet met vermaak de rijkdommen beschouwen, met zulk eene kwistige hand in onze velden verspreid? Met wat al bevalligheden prijken zelfs de geringste bloemen in onze oogen! In welk een schitterend gewaad zijn zij getooid! Welk eene verbazende verscheidenheid van kleuren! De overige gewassen staan in meer of min bepaald verband met onze behoeften. Getrouwe medgezellen van ons leven, volgen zij ons tot aan de ijsschotsen van den noordpool, en versieren op alle plaatsen 's menschen verblijf.
Laten wij de wijsheid der Voorzienigheid bewonderen, die, de planten vermenigvuldigende, eene verbazende verscheidenheid heeft gewrocht in de wijzen hunner bewerktuiginge. De hand der Godheid alleen heeft, van boven uit den hemel, op de aarde de ontelbare zaden geplant, wier vruchtbaarheid onuitputtelijk is, en die, sints den aanvang der wereld, het leven in den schoot des doods wedervinden.
Eene der redenen is deze, welke de bloemen en planten onzer belangstellinge aanprijzen; zij zijn de oudste gedenkstukken des aardbols; onsterfelijk door de wetten der hervoortbrenginge, overleven zij den ondergang der rijken en staten, en groeijen op de puinhoopen der steden. De geduchtste veroveraar kan ze niet verdelgen; vergeefs ondernamen de Hollandsche kapiteinen de vernietiging van verscheiden dierbare heefterplanten op de Moluksche eilanden, met oogmerk om de inzameling der vruchten aan Amboina te bepalen. Hunne wreedheid woedde tegen de inboorlingen en deze heefters; genen bedwongen zij, zonder op dezen te kunnen zegepralen: zonder zulks te bedoelen, namen de vogelen op zich, om derzelver zaden te doen in wezen blijven. De Europeanen voerden een hardnekkigen oorlog tegen deze nieuwe vijanden, en verdelgden dezelve; niet dan te laat bemerkten zij de nutteloosheid hunner pogingen: want de winden, welke zij niet konden aan den band leggen, voerden de zaden der specerijboomen elders henen, die uitsproten, in spijt der jaloersheid, der gierigheid en der wreedheid der volkplanteren.
In de onmogelijkheid bevinden wij ons, om de ware beginsels van het leven der gewassen te ontwikkelen; een zeker bewijs van de zwakheid des menschelijken verstands. Vergeefs hebben de latere eeuwen de tourneforts, de rays, de cowleys, de vaillants, de jussieus, de

{==276==} {>>pagina-aanduiding<<}
geoffrois en de linnaeussen voortgebragt; deze onvermoeide waarnemers hebben alle hunne schranderheid zien mislukken aan den voet van het mos of van den nederigen hijzop, zoo wel als aan den voet van den eikenen den cederboom. Het geheim der werkingen, betreffende den groei, de voeding, zoo wel als de ontwikkeling van de geringste heefterplant, ontdook hun vernuft; alles noopt een godsdienstig gemoed, van de geheimenissen der natuur getroffen, om neder te knielen voor den oppersten Werkmeester, die zoo vele meesterstukken en wonderen schiep.
Indien een enkel van de rijken der natuur, het groeijende rijk, in staat is, dusdanig eene verwondering over den oppersten Schepper te doen ontstaan, wat zal er dan gebeuren, indien wij het algeheel zijner werken beschouwen? 's Menschen verbeeldingskracht, verbijsterd, niet toereikende tot dusdanig een onderzoek, is genoodzaakt terug te deinzen voor het denkbeeld van het oneindige, 't welk hem overmant; en evenwel kent hij niet het duizendste gedeelte der aardsche voortbrengselen. Ja voorwaar! de zulke, die ons onbekend blijven, zijn onberekenbaar; eene ongeloofelijke menigte verbergt de oceaan in zijne diepe afgronden; eene monstreuze bevolking houdt, om zoo te spreken, in de noordelijke zeeën, de wacht bij de slagboomen van het heelal. Wat al fabelen hebben de IJslanders en de Noorwegers verzonnen, ten aanzien van den kraker en andere visschen van eene ongehoorde dikte en lengte? Maar de fabels zelve, hoe ongerijmd zij mogen schijnen, zijn nooit van eenigen grond van waarheid ontbloot.
Om niets anders is het mij thans te doen, dan het onderzoek van de vreedzame bezigheden der botanisten; - vreedzame! een misschien gewaagde bijnaam, indien men aan de geschillen denke, welke deze wetenschap heeft veroorzaakt. Sints eenigen tijd hangen zij al de praal, al den hoogmoed der aanmatigingen van lieden van letteren uit; en evenwel, de beoefening van bloemen en planten, enkel het algemeene welzijn ten oogmerke hebbende, vertoont niets moeijelijks aan den geest. Elk mensch, die eenig geduld bezit, is bevoegd om zich daaraan toe te wijden: bij mangel zelfs aan geschiktheid tot andere wetenschappen, heeft hij voor zich eene geopende baan, welke het hem gemakkelijk valt, met eere te bewandelen. Zoo goed als bij onze geboorte brengen wij eene onweder-
{==277==} {>>pagina-aanduiding<<}
staanbare neiging mede, die ons wegsleept naar het tooneel der rijkdommen, waarmede de schoot der aarde is getooid, en om hetwelk te beschouwen ons bijzonder belang ons noodigt.
De natuurlijke historie, zich tot de beoefening der gewassen bepalende, is derhalve waarlijk eene volkswetentenschap; en de meeste botanisten, wat den grond der wetenschap aangaat, bezitten niets, hetwelk hen op eene bijzondere wijze onderscheidt van de enkele bloemisten. Alleenlijk genieten de eersten het voorregt van zamenstelsels, methoden en klassificatien uit te denken, boeken te schrijven, elke plant met vier of vijf benamingen te belasten, uit het Grieksch of Latijn ontleend, en dezelve, om zoo te spreken, met hieroglyphische karakters te omkleeden; hetwelk tot niets anders dient, dan om het geheugen te bezwaren. De herborist noemt de gewassen bij hunnen volksnaam, en vergenoegt zich met de kennis van derzelver eigenschappen, welke ten gebruike dienen. De botanisten gaan veel verder; zij trachten de natuur, als 't ware, op de daad te betrappen; zij schrijven over de minnarijen, over de zeden, over de gewoonten, over den slaap, over de groote aandoenlijkheid of gevoeligheid der bloemen, en ontdekken dagelijks verwonderlijke geheimen. Deze heeren wordt het gemoed vol en teeder bij eene kool, even als bij eenen hunner natuurgenooten; gelukkig ware het, indien velen dezer dweepers, doof voor de stem der natuur, blinde getuigen van de wonderen, welke zij met zoo eene milde hand aanbiedt, den grooten Maker niet miskenden! Waartoe dient het hun, dat zij in verrukking opgetogen worden op het gezigt van eene plant, terwijl het gansche heelal voor hun niets meer is dan een onmetelijk tafereel, in de duisternissen des niets gedompeld?
Linnaeus was het voorzeker niet, die hun dit rampzalig voorbeeld heeft gegeven: want deze geleerde botanist onderwierp zijne rede aan de waarheden des Christelijken godsdiensts (*), en toonde, dat hij zeer godsdienstig

{==278==} {>>pagina-aanduiding<<}
was. Niets nieuws is er onder de zon; de dweeperij, welke wij daar even gispten, heeft geheugen van de hoogste oudheid. Empedocles beweerde het onderscheid van seksen in de planten, en vermeldde met geestdrift het huwelijksbed der bloemen; bijgeloof, eenen wijsgeer wel waardig, die, voor een God willende gehouden worden, zich in de brandende kolken van den Etna nederstortte.
Ongetwijfeld is het noodzakelijk, iets te weten van de uitgebreide naamlijst der hedendaagsche botanisten; een slagboom, welken men moet overstappen, voordat men de physiologie van het plantenrijk kan bereiken. Intusschen moet niet de vorm de overhand hebben over de stoffe, noch de kennis van woorden die der zaken verstikken. Volgens mijnen dunk zouden de herboristen, de manufakturiers, de landbouwers het leeren van deze geleerde taal, met Grieksche en Latijnsche woorden gespekt, zeer wel kunnen missen. Buffon zelf lachte met dezen naamlijstgeest, die het oordeel verdonkert, en de gemeenzaamste van alle wetenschappen ongenaakbaar maakt. Om de eigenschappen der planten te kennen, waartoe toch dienen de dikke woordenboeken, waarin de organische vormen in het breede worden opgenoemd? De botanisten kunnen eene bijster groote geleerdheid uitstallen; maar het menschdom zal van hun geen nut trekken. ‘De eenige boeken, die hun iets kunnen leeren,’ zeide fontenelle, ‘zijn op het geval aan over de geheele oppervlakte des aardbodems geworpen.’ Dat zij deze boeken in stilte raadplegen; dat zij dezelve ontlasten van een grilligen opschik, en dat zij alleen die kundigheden zich eigen maken, die voor 's menschen gezondheid nuttig zijn. Esculapius, podalirius, machaon, hippocrates, onder de ouden, vermaakten zich niet met het stelselmaken, noch met het schrijven van boeken over de sekse en de minnarijen der planten. Meer lof om hun gedrag verdienende, besteedden zij hunnen tijd aan het onderzoek van de natuurlijke eigenschappen der gewassen, met oogmerk om daaruit nut te trekken en verwonderlijke genezingen te bewerken.
In Frankrijk en Engeland [gelijk ook in Holland] hadden de botanisten geene reden om zich de belagchelijke gevoelens van overdrevene verwondering te verwijten, welke de jongstvoorgaande eeuw heeft zien ontstaan. Zij hielden zich onvermoeid onledig met de vermeerdering van de natuurlijke rijkdommen van hun vaderland, het aankweeken

{==279==} {>>pagina-aanduiding<<}
van een grooter getal uitlandsche gewassen aldaar invoerende. In Frankrijk en Engeland bevatteden welhaast de kruidtuin (Jardin des Plantes) en de tuin te Chelsea het kortbegrip van het heelal, en men zag er de voortbrengsels van alle klimaten voortkomen, door de nijverheid van eenige partikulieren en de bescherming der regeringe. Hier is het, dat men, te midden van de grootsche schatten der natuur, eene aangename opgetogenheid ondervindt, en men zich van dankbaarheid doordrongen voelt jegens de bewerkers van zulk eene weldaad, en jegens de geleerden, die nog dagelijks zich bevlijtigen, nieuwe voorwerpen van weetgierigheid aldaar te verzamelen. Nooit stelde de oudheid zoodanig een schouwspel voor de bewondering der volken ten toon. Altijd leefden zij in eenen staat van afzonderinge, en hunne beschouwingen bepaalden zich, in het engbegrensde vaderland, tot een zeer klein getal natuurlijke rijkdommen. Toen de Romeinen den kerseboom ontdekten, versierde deze boom de zegepraal van lucullus, en zij snoefden op deze ontdekking als op eene overwinning. Wil iemand een denkbeeld hebben van de armoede der natien, ten aanzien van groeijende voortbrengsels, hij leze het Engelsch werk van richard pulteney, getiteld: Historische en biografische Proeven van den voortgang der Botanie in Engeland. Men zal er uit zien, hoe zeer Gallië, heden ten dage met voortbrengsels van alle landen des aardbodems bedekt, toen nog barbaarsch en door de natuur weinig begunstigd was. Uit slechts zeven of acht soorten van boomen bestonden de uitgestrekte bosschen, die den grond belommerden.
Op de aarde zijn wij tusschen het oneindig - groote en het oneindig - kleine geplaatst, zoodat wij beurtelings het sirmament kunnen beschouwen, hetwelk boven onze hoofden prijkt, en het insekt, zoo wel als de plant, die voor onze voeten kruipen. Even onuitputbaar is God zoo wel in de eene als in de andere dezer onbegrijpelijke grootheden. Zelfs mag men met plinius zeggen, ‘dat nergens de natuur meer algeheel is, dan in de kleinste schepselen.’ Cum rerum natura nusquam magis, quam in minimis tota sit (*). Onze waanwijze rede staat op tegen de wonderdaden des Christelijken godsdiensts; maar

{==280==} {>>pagina-aanduiding<<}
hier beneden treden wij op wonderwerken; van alle zijden schitteren zij ons in de oogen, zonder dat wij dezelve kunnen begrijpen. In alle hare werkingen omwindt zich de natuur in eenen geheimzinnigen sluijer; wie kan dien raden? In dit zoo goed als onzigtbaar zaad eens lindebooms is een geheele boom verborgen en opgerold, die, ten eenigen dage zijne takken over het veld ontwikkelende, hetzelve met zijn lommer bedekken, en tot eene wijkplaats zal dienen voor eene ontelbare menigte bezielde schepselen.
Eene der verborgenheden, meest berekend om ons de wijsheid der Godheid te doen bewonderen, is die der bevruchting. De planten, van het vermogen om van plaats te veranderen ontbloot, hebben onzigtbaar gemeenschap met elkander. De vruchtbaarmakende beginsels verlaten hunne plaats, zweven in den dampkring; en uit deze beweging, deze vermenging der kiemen komen de liefelijke reukwerken voort, met welke wij gebalsemd worden. ‘Eene bije,’ schrijft de Heer de châteaubriant, ‘verzamelt honig van bloem tot bloem, en bevrucht, zonder het te weten, eene geheele weide; een uiltje draagt een geheel volk op zijne vlerken; in eenen droppel dauw daalt eene geheele wereld neder. De dieren ook zijn de onvermoeide bewerkers van de bevruchting der planten: het uiltje is niet het zinnebeeld der onbestendigheid; indien het floddert, het is om eene groote gemeenschap van wellust te onderhouden, die het onmetelijk rijk der natuur doet bloeijen.’ De kinderen zelve dragen daartoe, zonder het te willen, in hunne spelen bij: zij blazen op de plant, leeuwentand genaamd; straks laten de zaden los, en zetten zich somtijds, twee of driehonderd mijlen verre, op de hooge torens, op bolwerken, en te midden van alle de akeligheden des oorlogs, neder.
Zoodanig zijn de zuivere gevoelens der geestdrift, welke het schouwtooneel der natuur geschikt is in te boezemen. Ten allen tijde liet men het den dichteren toe, de bloemen te bezingen, en haar zelfs in godinnen te herscheppen. De botanie, aldus aan de wetten der dichtkunde dienstbaar gemaakt, levert de bekoorlijkste zinspelingen der fabelkunde en de bevalligste beelden. Rapin, in Frankrijk, cowley, in Engeland, stelden hunne verbeeldingskracht te werk in het gebied der planten, hoewel genoodzaakt met onvolkomene denkbeelden omtrent de natuurlijke historie zich te vergenoegen; zij zochten niet

{==281==} {>>pagina-aanduiding<<}
stelsels te scheppen, maar sierlijk te beuzelen, en op eenen grond te arbeiden, welken de oudheid reeds had doen gelden. Cowley, intusschen, de palen, aan de menschelijke rede voorgeschreven, overschred ende, bezong de deugden der planten, en de gewaande overeenkomsten, welke zij met den mensch hadden. Hij was de eerste, die een gelaat aan de bloemen gaf, en hun onze neigingen, onze onderscheidene smaken, en onze driften leende.
Sedert ging eene menigte bijgeloovige dweepers de zedelijke wereld in de velden zoeken, en vertoonde nergens meer aandoenlijkheids dan omtrent de gewassen. De werken van zekere natuurkundigen moet men gelezen hebben, om het gevaar van dusdanig eene grootspraak te kennen, en de gevolgen, die daaruit ontstaan. In een boek, hetwelk spoedigen aftrek had, berigt men ons, ‘dat een slapend mensch een plantgewas is.’ Iemand, die droomt, zoude zelfs het tegendeel kunnen bewijzen. De botanist, welke deze stelling heeft geopperd, gaat veel verder, en verlustigt zich met het tamelijk oorspronkelijk vermaak, om het menschelijk geslacht te verachten, ten einde de dieren te verheffen. ‘Hoe nietig,’ roept hij, ‘is het tooneel onzer maatschappijen, in vergelijking van de natuur!’ Even alsof de mensch niet de schoonste schakel in de keten van alle wezens ware, die over den aardbodem zijn verspreid! - Darwin, in zijn gedicht, door den Heer deleuze vertaald, schilderde de planten als redelijke wezens, ontdekte in haar eigenschappen, op welke een wijze zich zoude verhoogmoedigen, en plaatste ons in eenen kring van begoochelingen, niet minder gevaarlijk dan verleidende. De aandoeningen, de aangenaamste, de dierbaarste voor ons hart, verbeeldden zich de botanisten in hunne bloemen te ontdekken, en zij draalden niet met het omhelzen van de kinderachtige dwalingen der Bramins en Pythagoristen. De verlichte eeuw zag de zotte droomen herleven, welke de historie met zoo veel regt de volken verwijt, die langs de oevers van den Indus wonen. In onze dagen ontmoet men geleerden, die de zaden van eene plant met hetzelfde oog onderzoeken, als eene moeder hare kinderen in de wieg beschouwt. Die onnoozele en verkeerde teederheid deed zich gelden in de zamenleving en kwam in de mode. Het dus genoemde facies externa, of de gedaante
of gelaat der planten, deed dezelfde verrukkingen van opgetogenheid ontstaan als het zien van eene schoone vrouw.

{==282==} {>>pagina-aanduiding<<}

Aristoteles, theophrastus, dioscorides, plinius, onder de ouden, vergenoegden zich met de beschouwing van de voortplanting, de kweeking en de eigenschappen der gewassen, zonder zich te bemoeijen met die misselijke oefeningen, in welke de verbeeldingskracht de hoofdrol speelt, noch met alle die kunstmatige stelsels, van welke de ondervinding bij elke schrede de valschheid betoogt. En, inderdaad, welke is de wetenschap, die meer in het oog loopende tegenstrijdigheden oplevert, wat het wezen der zaak betreft, dan de botanie? Er is er, die tot grondslag der klassen de vrucht stellen, anderen de bloem, anderen de gedaante van den bloemkrans, anderen, eindelijk, den kelk. Elk heeft zijne aanhangers, zijne bewonderaars, en de tweedragt ontrust het gebied van flora met dezelfde woede, als zij het de landen en staten doet. Zware boekdeelen schragen de bewijzen van alle stelselmakers, en alle hulpmiddelen der redeneerkunst worden ingeroepen, ten einde zulk of zulk eene plant aan het stelsel te verbinden, welk men eens omhelsd heeft. Met welk eene drift strijden zij voor een zwak mosplantje! wat al belang stellen zij in de kleinste voorwerpen!
Laten wij rondgaan; alles is onzeker en waggelende; de planten door de wetten eener algemeene harmonie te vereenigen, is onmogelijk. Wel zullen de botanisten eenige trekken waarnemen, aan verscheiden voortbrengsels gemeen; maar, wanneer zij meenen, de onmetelijke ruimte, die den hijzop van den ceder scheidt, allengskens te hebben aangevuld, bedriegen zij zich even zeer als de natuurkenners, die zich verbeelden, alle de tusschenwezens, van de mijt tot den elesant, te kennen. Duizenden schakels ontgaan hunne navorschingen. De natuur lagcht met hunne pogingen. Nog vol duisterheden is het groeijende rijk, en meestal staat men bedremmeld te midden van den chaos, welken zij aan ons oog vertoont. De Flora der noordwestkusten van Amerika, die van Chili, van het middelpunt en de uitersten der nieuwe wereld; de Flora van het binnenste van Afrika, die van den Indostan, van Thibet, van onafhankelijk Tartarije, van China, van Corea, dat wil zeggen, de rijkste helft van Azie; de Flora van het binnenste van Nieuw-Holland en die van alle de oceaanlanden: dat alles is ons volstrekt onbekend. En wij beroemen ons evenwel, dat wij de schatten uit het groeijende rijk der geheele aarde bezitten, en de natuur in alle hare werkingen verrast te hebben!

{==283==} {>>pagina-aanduiding<<}

Onvoldoende zijn, derhalve, de leermethoden, heden aangenomen; aan onze trotsheid kunnen zij voldoening geven, maar niet aan het gezond verstand. Naar gelange onze kundigheden zich zullen uitbreiden, zal men de leerwijzen moeten vermenigvuldigen, tot zoo lang zij 's menschen geduld zullen afmatten. De rangschikkingen zullen in verwarring raken, althans indien de botanisten de natuur zelve niet dwingen zich naar hunne grilligheid te plooijen, en haar niet behandelen zoo als de roover procustus zijne gasten behandelde. Met wat al nieuwe geslachten, wat al nieuwe soorten en nieuwe verscheidenheden zal de naamlijst van linnaeus, of die van jussieu, alsdan moeten vermeerderd worden! Wenschelijk ware het misschien, dat men zich meer toeleide op de rangschikking der planten naar de klimaten; dezelve in haar oorspronkelijk geboorteland te beoefenen, zoude het beste middel zijn tot het zamenstellen van eene soort van botanische aardrijkskunde.
Wij spreken hier niet van alle de planten, die in den oceaan groeijen, de meeste van welke in geenerlei zoo willekeurig vastgestelde klasse zouden kunnen gerangschikt worden. ‘Somtijds,’ zegt stavorinus, ‘komen er uit den schoot der zeeën velden boven, met bloemen geschakeerd, en klimmen tot op de oppervlakte van het water; en wanneer zij aldaar zich vertoonen, heeft men een onmetelijk groen tapijt voor oogen.’ Eenigen dier drijvende velden komen van de kusten van Noorwegen, maken onder weg lange tusschenpoozen, beladen zich met nieuwe voortbrengsels, en landen in Amerika aan, na alvorens ter wijkplaatse gediend te hebben voor duizenden meeuwen en eene ontzettende menigte andere vogelen, welke, door middel van deze vlotten, een weg van achttienhonderd mijlen afleggen. Ontoereikend is 's menschen verstand tot het onderzoek van alle de voortbrengsels van het groeijende rijk, omdat een groot gedeelte verholen blijft in de diepte der afgronden, te midden der wildernissen, op den top van hooge bergen, en in de diepten van den oceaan. Laten wij niet zeggen, dat de natuur ons hare geheimen heeft geopenbaard; laten wij ons vergenoegen met het genot van de schatten, waarmede zij ons zoo mild bedeeld heeft, en laten wij openhartig belijden, dat zij zich met eenen voor onze nieuwsgierigheid ondoordringbaren sluljer omzwachtelt.


{==284==} {>>pagina-aanduiding<<}

Proeve, over het raadgeven.

Menigmaal heeft men gezegd, dat het Raadgeven eene onaangename taak is. De kansen zijn veelvuldig, dat men onzen raad niet volgt; en het gaat vast, dat onze hoogmoed zich beleedigd vindt, wanneer men onzen raad verwerpt. Indien iemand van eenen Vriend geld leende, onder voorgeven dat hij zich in verlegenheid bevond, en hij dit geleende geld voor de oogen zijns Vriends in het water smeet, zou deze zulks gewis voor eene hem aangedane grove beleediging rekenen. Weinig minder honend is het gedrag der zoodanigen, die, bij elk voorval, 't zij van een belangrijken of een beuzelachtigen aard, raad gaan vragen, welken zij vooraf reeds bepaald hebben niet te zullen volgen; of, in andere woorden, wijsheid willen leenen, om dezelve terstond te versinaden. De nederige, smeekende houding, met welke zij raad zoeken, is loutere gemaaktheid, of, ten hoogste geschat, eene pligtpleging aan het verstand van een Vriend, welke, even gelijk elle andere pligtplegingen, geene innerlijke waarde van opregtheid in zich heeft. ‘Dit slag van lieden,’ zegt zeker Zedeschrijver, ‘vraagt eens anders meening enkel uit volheid des harte over het voorwerp hunner verlegenheid, en niet uit begeerte tot onderrigting.’
De mindere, die zich bij zijnen meerderen in verstand om raad vervoegt, heeft, in hoe nederig eene gestalte hij zich ook vertoone, doorgaans eene geheime achterhouding ter gunste van zijn eigen gevoelen, en zal dat van eenen anderen alleen in zoo verre aannemen als het met zijne eigene inzigten strookt; - ik zeg inzigten: want de waarheid der zake is, dat wij dikmaals besluiten eene zaak te doen, en er ons zelfs toe verbinden, eer wij het voegelijke of onvoegelijke daarvan overwogen, en voor dat wij het stuk van alle kanten beschouwd hebben. Onze daden gaan, als 't ware, onze overleggingen voor, in stede van het gevolg derzelven te wezen; zoo dat hij, die zelfs den wijsten raad geeft, denzelven zal verworpen zien, wanneer er vooraf, onafhankelijk van eenig ernstig overleg der zake, een besluit gevormd is.
Van alle andere vriendschapsblijken loopt goede Raad het meeste gevaar van verworpen te zullen worden: want

{==285==} {>>pagina-aanduiding<<}
goede Raad loopt in tegen de kracht der driften, tegen belang, en 't geen men oordeelt te voegen; drie stukken, welke een overheerschenden invloed hebben op de meeste bedrijven der menschen. Goede Raad zal ook dikwerf kracht- en vruchteloos wezen, dewijl dezelve den hoogmoed des Raadvragers kwetst: want in goeden Raad is eene treffende meerderheid opgesloten, die gevoeld en heimelijk of openlijk moet erkend worden; en er is niets, waaraan wij ons met meer wederzins onderwerpen, of dat wij met zoo veel verontwaardigings van ons afstooten, als de meerdere wijsheid van iemand, dien wij gewoon waren als ons gelijk, en mogelijk in alle andere opzigten beneden ons te rekenen.
Het niet welslagen van goeden Raad moet echter niet geheelenal toegeschreven worden aan de verkeerde gesteltenis des Raadvragers, of daaraan, dat hij reeds vóór het vragen besloten heeft, wat te doen. Elkeen is niet geschikt tot Raadgever. Het is een zeer bezwaarlijk stuk, den besten raad te geven op eene wijze, die denzelven behagelijk maakt. De waarheden uit den mond der wijsheid zijn dikwijls niet welkom, en nimmer onwelkomer, dan wanneer dezelve aanloopen tegen de beweegredenen van vermaak of belang. Om de raadgevingen, in die gevallen, aangenaam te maken, is er eene mate van kundigheid en bekwaamheid noodig, welke eenen zeer wijzen en verstandigen kan ontbreken; doch, bij mangel daaraan, ‘zal het oor gesloten blijven voor den bezweerder, hoe bekwaam ook om met bezweringen om te gaan.’ - Velen hebben eene zeer ongevallige wijze van raad te geven. De raad vloeit van hunne lippen veeleer als een bevel, dan als de opwelling van vriendschapsbetoon, op ondervinding gegrond; en anderen doen den raad gepaard gaan met het bezwaar van verwijt, en verbitteren in stede van te overtuigen. Iemand een dwaas of een schurk te noemen, is de weg niet om hem wijzer of beter te maken; en hem te zeggen, dat men veel wijzer is dan hij, zal hem zeldzaam daarvan overtuigen; en hij zal niet denken, dat een wezen van zoo veel voortreffelijker aanleg die mate van medemenschheid hebbe, welke hem in staat stelt, om in zijne oogmerken te treden, en toegevendheid omtrent zijne misvattingen te betoonen.
Het zeggen eens grooten Menschenkenners: ‘Het gebeurt niet dikwijls, dat iemand zoo veel kennis van

{==286==} {>>pagina-aanduiding<<}
een ander bezitte, als noodig is om onderrigting nuttig te maken,’ levert een grondregel op, welke het gedrag behoort te regelen van allen, die verzocht worden raad te geven. Het is met de ziel eveneens als met het ligchaam gelegen; een en dezelfde regel zal in alle gevallen niet gelden; onze voorschriften moeten verschillen, naar de oorzaken en toevallen der ongesteldheid, en ingerigt wezen naar de verscheidenheid van gesteltenisse en omstandigheden. Hij, die de kwalen op deze oordeelkundige wijze behandelt, is een arts; hij, die dezelfde geneesmiddelen tegen alle kwalen aanwendt, of voorgeeft aan te wenden, is een kwakzalver. Indien een man, die vraagt, of hij zekere daad, welke in zichzelve kwaad of onvoorzigtig is, behoort te volvoeren, blijkt door eene schielijk opkomende drift vervoerd te zijn, zou het vergeefs wezen hem te raden bedaard te overwegen, terwijl zijne driften heftig woelen, en het zou kwalijk gehandeld zijn, tegen zijnen voorslag uit te varen; dit zou hem ten prikkel dienen, om, gestoord, de daad te volvoeren. Met zulk een mensch is het best tijd te winnen; een kort tijdsverloop, een weinig nadenkens, kan hem van zijne dwaling overtuigen, indien hij anders een man van verstand en beginselen zij. Indien niet, de beste raad zou verkwist wezen: want het geval des halsstarrigen is hopeloos. ‘Ziet gij,’ zegt salomo, ‘een man, die wijs in zijne eigene oogen is, van een zot is meer verwachting dan van hem.’
In het geven van Raad is het noodig, eene naauwkeurige kennis te hebben van de heimelijke beweegredenen des Raadvragers, zoo wel als van de in 't oog loopende; men lette ook op zijne geaardheid, gedrag en karakter. In vele gevallen kunnen wij niets van dit alles opdoen; in de meeste alleen zeer gedeeltelijke kennis, van veel onbepaalds vergezeld. Menigmaal spelen wij met onszelven den geveinsden; en hoe zullen wij dan in staat wezen, de verborgene roersels van eens anders bedrijven te ontdekken? Eenige zaken mogen ons buiten twijfel voorgedragen worden als stukken van Raadgeving, welke vorderen alleen in zichzelven, en afgescheiden van eenige omstandigheden van tijd, plaats of persoon, beschouwd te worden. Maar de gewone voorwerpen van Raadvraginge zijn van eene zeer gemengde soort, laten eene verscheidenheid van inzigten en overwegingen toe, en vor-
{==287==} {>>pagina-aanduiding<<}
deren de vereenigde overweging van vele. Groote voorzigtigheid is er, derhalve, noodig, alsmede eene voegelijke inschikkelijkheid voor de gevoelens van anderen.
Een verstandig man zal zijnen raad niet haastig geven; en zulks niet alleen ter oorzake van de laatst vermelde reden, maar ook om eene andere en veel gewigtiger, te weten, dat hij zichzelven voor een groot gedeelte aanmerkt als de oorzaak van 't geen kan gebeuren, ingevolge van het aannemen en volgen zijns raads. - Dit is eene zeer ernstwekkende bedenking; en waar dezelve niets geldt, zou ik vermoeden, dat niet veel wijsheids of braafheids huisveste. Bij alle braven en verstandigen heeft die bedenking veel gewigts, en is waarschijnlijk eene reden, waarom zoodanige menschen bezwaarlijk kunnen overgehaald worden om hun gevoelen te zeggen, zonder zulke omstandigheden van beding, als de zaak grootelijks in twijfel laten en hen van alle verantwoordelijkheid ontheffen. De man van gevoel en voorzigtigheid beeft om raad te geven in een gewigtig en ingewikkeld geval. Zijn raad, schoon goed, kan falen, door niet regt begrepen te zijn; er kan een misslag begaan worden in de toepassing, 't welk tot heillooze dwalingen aanleiding geeft. In een dier beide gevallen draagt de Raadgever de schuld, en liefderijke toegevendheid grijpt zeldzaam plaats.
Twee soorten van menschen worden er gevonden, die, in het geval van Raadgeving, zeer verkeerd te werk gaan. Menschen namelijk, die hunnen raad opdringen, zonder des gevraagd te zijn - en de zoodanigen, die altoos raad vragen, zonder eenig oogmerk om denzelven op te volgen. - Verdragelijkst zijn de eerstgemelden: want ongevergd raad te geven, komt misschien voort uit een welmeenend oogmerk om dienst te doen. Schoon hoogmoed misschien er de oorsprong van zij, het draagt alle merkteekens van goedwilligheid; en geen mensch, hoop ik, is zoo verkeerd van harte, dat hij niet begrijpe, hoe het eene vrijwillige poging is om hem goed te doen, schoon hij zulks niet behoeve. Daarenboven is het mogelijk, dat hoogmoed niet altoos de drijfveer zij; goedaardigheid doet in zwakke zielen verkeerde uitwerksels, en wij kennen het menschelijk hart zoo weinig, dat wij het voor een pligt mogen achten, der menschen daden, in alle gevallen, op het gunstigst uit te leggen, wanneer er geene sprekende bewijzen ten tegendeele zich opdoen.

{==288==} {>>pagina-aanduiding<<}

Maar van menschen, die gestadig raad vragen, zonder eenig oogmerk om dien te volgen, kunnen wij op die verzachtende wijze niet spreken. Bij sommige menschen heeft eene mate van besluiteloosheid plaats, welke hun belet een uur lang in 't zelfde gevoelen te blijven, en eene mate van gebrek aan oordeel, om twee gevoelens met elkander te vergelijken en het beste te kiezen. Ik herinner mij een man van dezen stempel, die langen tijd de plaag geweest is van die met hem verkeeren, en, mag ik er wel bijvoegen, van zichzelven. Bij het verrigten van de geringste zaak gaat hij rond in den kring zijner bekenden, en neemt misschien een tiental gevoelens in; en van deze alle volgt hij er geen. Wat hij van alle verzamelt, is een mengelmoes van onbestaanbaarheden, en hij houdt zulks voor het uitgelezenste der wijsheid; doch de uitkomst leeraart, dat het juist het toppunt is van dwaasheid.
In de daad, wanneer een met zichzelven ingenomen man raad vraagt, moogt gij u vast verzekerd houden, dat hij niet ten oogmerke heeft dien te volgen, ten ware zulks strookte met diens vooraf gevormde begrippen. De gewone taal van zoodanig een man is: ‘Ik heb besloten in dit geval op die wijze te handelen; mag ik deswege uw gevoelen weten?’ - Weinig goeds, en nog minder danks, kan op den raad volgen, aan eenen man gegeven, niet genegen om daarnaar te handelen; en wat de wankelbare zielen betreft, zij zijn buiten staat iets vast te stellen. Besluiteloosheid is een groot kwaad in 't menschelijk levensbedrijf. Het menschdom zou in een staat van sluimerige gevoelloosheid blijven liggen, indien men nimmer moest werken dan met eene wiskundige zekerheid van wél te zullen slagen. Waarheid, wijsheid en voegelijkheid verbergen bij wijlen de grenspalen harer handelingen; maar het gaat algemeen door, dat ‘hij, die opregt wandelt, zeker wandelt.’ Het is geenszins onmogelijk, dat de wijsste mensch struikele en dwale, doch weder opsta en het regte spoor bewandele; de voorbarigen en de onberadenen alleen dompelen zich in een onuitkombaren poel van ellenden.
Er is een bedrijf des menschelijken levens, en voorzeker een zeer gewigtig, waarin de meeste menschen denken bevoegde Raadgevers te zijn. Ik meen het Huwelijk. Niets is er, 't geen eene grooter beleediging schijnt te wezen voor iemands vrienden en kennissen,

{==289==} {>>pagina-aanduiding<<}
dan het aangaan dier verbindtenisse, zonder een en ander van dezen te raadplegen. Echter ken ik geen onvoegelijker voorwerp van Raadgeving dan even dit. Ik meen niet te regtvaardigen onvoorzigtige of misdadige Echtverbindtenissen, aangegaan uit belang enz., maar bedoel enkel te zeggen, dat er naauwelijks een mensch bestaat, die het oor zal leenen aan eenen Raadslag, strijdig met zijne oogmerken, in het Huwelijk. En de reden hiervan is openbaar. Een Man neemt geene Vrouw, gelijk hij een Huis koopt. In het laatste geval kan de raad van een Vriend, inzonderheid wanneer hij een Timmerman of Metselaar is, volstrekt noodzakelijk wezen, en die van een Opzigter kan ook vereischt worden. Indien, naar 't gevoelen van den eerstgemelden, het huis niet stevig en goed is, en, naar het berigt van den laatstgenoemden, alles niet in orde is, laat hij zijn voornemen van koopen, zonder of althans met zeer geringen weerzin, varen. Maar, in de keuze van eene Vrouw, gaat een Man doorgaans een geruimen tijd geheel op zijne eigene denkbeelden af, maakt er zijn werk van, om hare geaardheid te leeren kennen, en zoekt de aandacht en genegenheid des bedoelden voorwerps te winnen, langen tijd vóór dat hij iemand met zijn oogmerk bekend make. Indien hij slage in het verwerven van de toestemming zijner Beminde, zal al de raad op den aardbodem niet helpen; ten ware ('t geen voor mijn bewijs niet noodig is te veronderstellen) iemand zulk een verregaand gebrek in haar karakter aanwees, 't welk genoegzaam is om hem van zijne bedoelde Echtverbindtenis te doen afzien.
Eene andere reden, waarom men het Raadvragen, in dit geval, onnoodig moet keuren, bestaat hierin, dat er zich eene groote menigte van omstandigheden opdoen, welke een Man aandrijven om zekere bepaalde Dame ter vrouwe te nemen, of geheel van het Huwelijk af te zien, waarover niemand met zoo veel voegelijkheids kan oordeelen als hij zelf. - Dan desniettegenstaande, ik weet niet hoe het bijkome, duidt men het meer euvel dan in eenig ander geval, wanneer iemand trouwt, zonder des zijne Vrienden te raadplegen; en dit, vrees ik, geeft veel stofs tot Theetafel - kwaadsprekendheid, welke op de meeste Huwelijken volgt; 't geen echter, dit moet ik tot eere onzer Eeuwe zeggen, niet zeer lang duurt: want zoo groot is de ver-
{==290==} {>>pagina-aanduiding<<}
scheidenheid der onderwerpen van dezen aard, dat geen Paar, hoe onvoorzigtig ook getrouwd, langer dan twee of drie weken op de praat is.
Men heeft regels in het Raadgeven voorgesteld, welke men oordeelde geschikt te zijn om een Raad aangenaam en van kracht te doen zijn. Ik begrijp niet dat het hier noodig zij daarover uit te weiden: want het Raadgeven zal altoos afhangen van omstandigheden, op welke algemeene regels zeer moeijelijk zullen passen. - Onze Raadgevingen op te dringen, kan alleen het geval van Ouders en Voogden wezen. Voor anderen is het genoegzaam, alleen raad te geven, waar zulks blijkt met ernst verlangd te worden. - In het Raadgeven zelve is de grootste opregtheid en striktste aankleving der waarheid noodzakelijk; en in de wijze van raad toe te dienen, is zachtheid en blijk van opregte Vriendschap noodig om ingang te verwerven, wanneer de raad mogt inloopen tegen het vermeend belang en de driften der Raadvrageren. Alle aanmatiging van meerderheid moet ter zijde gesteld worden, wanneer wij wenschen invloed te hebben. - Kleeft men deze weinige regels aan, zoo hebben wij geene reden om te vreezen aanstoot te zullen geven. De halsstarrigen zijn beneden onze kennisneming, en hun toorn bedaart van zelve. De besluiteloozen kunnen door overreding tot besluitnemen gebragt worden, en de boozen zullen misschien eerlang het oog voor de waarheid openen. - Dan wij deelen in de dwaasheden en misdrijven van de zoodanigen, welke wij vleijen. En, wanneer het aankomt op het welvaren van een medemensch, kan niets het mangel aan opregtheid vergoeden, en niets prijzenswaardiger voorkomen, dan het gevoelen, 't welk vrijmoedig geuit, en de goedwilligheid, die met de daad werkzaam is.

Akbar op de reis naar Babylon.

Akbar, zijne Reis naar Babylon beschrijvende, uitte zich in dezer voege:
Zoo ras ik het eerste gloren der morgenschemeringe ontwaarde, zadelde ik mijnen Ezel, en sloeg den weg op, welke naar Babylon leidt.
Naauwelijks was ik op den weg gekomen, die den Rei-
{==291==} {>>pagina-aanduiding<<}
ziger naar die groote Stad voert, of ik riep, vol verrukking, uit: ‘Met welk een wellust weiden mijne oogen over die groenende heuvelen! met welke aangename geuren balsemen de welriekende bloemen de lucht! - Ik bevind mij in een verrukkend schoonen toegang. Ik mag vrij, met mijn beest, onder de schaduw van dezen breedgetopten boom, eenige rust nemen. Hoe gansch helder is de hemel! hoe zuiver de lucht, welke ik adem! Alles spelt mij een gemakkelijken togt, en dat ik vóór den avond Babylon, de Stad mijner beooginge, zal bereiken.’
Terwijl ik deze woorden, vol verrukkend genoegen, uitte, zag ik op mijn getrouwen Ezel, en streelde dit geduldig Lastdier.
Hiermede bezig, ontdekte ik van verre een grooten sleep Mannen en Vrouwen, gezeten op schoone Kameelen. Allen waren zij gekleed in lange purperen mantels met fraaije gordels en gouden franje; op die kleeding schitterden hier en daar edelgesteenten. Allen hadden bij dien opschik een gefronst gelaat, vol teekenen van zelfverheffing en versmading van anderen.
Welhaast waren de Kameelen op de hoogte, waar ik mij bevond. De glans, welke van die Reizigers afschitterde, deed mijne oogen schemeren, en ik vond mij vernederd door de grootheid, welke die stoet vertoonde. Helaas! alle mijne pogingen, om mede iets te beduiden, strekten alleen om mijne minderheid nog kennelijker te maken.
Mijne oogen namen de maat van de Kameelen: naauwelijks bereikte mijn hoofd derzelver ligchaam. Ik was gansch verdrietig. Nogtans gaf ik het niet op, dien grootschen stoet op den weg te volgen. Ik wenschte, dat mijn Ezel zich zoo hoog als de hoogste Kameel kon opheffen: dan te vergeefs was mijne begeerte, dat mijn Beest met de lange ooren over der Kameelen koppen heen zag. - Staag zette ik hem door mijn geschreeuw en slagen tot spoediger tred aan; en, schoon aan dezen mijnen wensch voldoende, konden zes zijner stappen naauwelijks één der Kameelen halen.
Binnen kort verloor ik dien reizenden stoet uit het oog, en alle hoop, om denzelven gelijk te blijven, was verdwenen. ‘Welk een onderscheid,’ riep ik uit, ‘tusschen dezer staatlijk reizenden en mijn lot! Waarom zijn zij niet in mijne, en waarom bevind ik mij niet in

{==292==} {>>pagina-aanduiding<<}
hunne plaats? - Ellendige, die ik ben! Ik leg den weg alleen af, op het geringste en verachtste aller Dieren; - zij, integendeel, hebben alle reisgemakken en schitterende voordeelen; zij zouden zich schamen, mij in hunnen trein te hebben, - zoo verachtelijk ben ik in hunne oogen.’
Overstelpt door deze bedenkingen, en in gedachten als verzonken, dreef ik mijnen Ezel niet meer aan: hij nam een langzamer tred, en hield eindelijk stil, om zich met eenige aan den weg staande distelen te voeden. - Een grasveld noodigde het vermoeide Dier tot rust. Het vleide zich neder. Ik zat in diepe gepeinzen, over 's Menschen verschillend Levenslot, eenigen tijd als verzonken.
Uit mijne mijmering werd ik opgewekt door het geraas eener woelende menigte. - Ik zag rond, en een hoop menschen, veel talrijker dan de prachtig uitgedoste en op Kameelen zittende Reizigeren, deed zich op aan mijn oog. Zij waren, als ik, op Ezels gezeten, en hadden eenvoudige linnen kielen aan, gelijk ik. Gemeenzaam was hun voorkomen.
Ik vervoegde mij tot die mij het naast kwam, zeggende: ‘Doe vrij uw uiterste best; nimmer zult gij, die mij voorbij getrokken zijn, inhalen.’
Hij antwoordde: ‘Laat ons daarvoor zorgen! Die dwazen! Zij wagen hun leven. En waarom? Om eenige oogenblikken vóór ons te Babylon te zijn. Wij allen gaan derwaarts; en wat verschilt het, als wij slechts daar komen, een uur vroeger of later, 't zij in linnen kielen, of in 't purper gedost? Ja, wat heeft onder den weg dit alles te beduiden, als gij slechts weet, hoe u zelve de reis te veraangenamen. - Wat zou er misschien van u geworden zijn, als gij op een Kameel had gereden? Uw val had zwaar en doodelijk kunnen wezen.’ - Ik zuchtte, en wist niets te antwoorden.
Achterwaarts omziende, stond ik ten hoogste versteld op de menigte van Mannen, Vrouwen en Kinderen, die te voet gingen, eenigen zingende en zich vermakende met de voorwerpen, die hen omringden; doch der meesten halzen waren gekromd door den zwaren last, welke hen drukte.
‘Dezen,’ sprak ik bij mijzelven, ‘gaan, zoo wel als ik, naar Babylon. Zij leggen den weg te voet af, en zijn nogtans vrolijk. Waarom ben ik droefgees-
{==293==} {>>pagina-aanduiding<<}
tig?’ - Na een oogenblik bedenkens, voelde ik mijn hart van den last des bezwaars ontheven, en zette rustig mijnen weg voort.
Eer ik nog Babylon binnen reed, haalde ik de eerst ontmoetten in. Welk was hun lot, althans dat der meesten, geweest? De Kameelen, schichtig geworden, hadden hunne berijders afgeworpen; hunne lange purperen mantels, hunne gordels en gouden franjes, met edelgesteente bezet, waren met stof en vuiligheid begruisd.
Toen, ô magtigen en grooten der Aarde! bespeurde ik ten klaarste de nietigheid van menschelijke grootheid, de wankelbaar- en losheid van aardschen trots; dan de regtmatige waardering, welke ik daarvan opmaakte, deed mij niet gevoelloos worden voor de rampen, die ook anderen op 's Levens reis ontmoeten.

De twee leeraars.

Eene treffende Familiegeschiedenis.

Er bestaat eene klasse van menschen, tot welke ik behoor, die buiten hunnen kring, en in de landen, van welke zij om den Godsdienst zijn uitgesloten, zeer weinig bekend zijn; het is die van Dorpsleeraars van Protestantsche kerken. Wanneer zij zijn hetgene zij moeten wezen (en wee hun, welke zich tot dien post begeven, zonder de pligten daarvan te vervullen!) zijn er geene nutter en achtenswaardiger burgers. Door hunne opvoeding en kundigheden boven de boeren verheven, dalen zij tot dezelve neder door de eenvoudigheid hunner aartsvaderlijke zeden, en door de zachte banden van echtgenoot en vader; zij zijn te gelijk de vraagbaak, de steun, de troost des armen en ongelukkigen, en de schrik des boozen; te midden van hun gezin vertoonen zij het model der deugden, welke zij op den leerstoel prediken; ontzien als meerderen, bemind als vrienden, kan het dorp, waarin zij wonen, voor en door hen de zetel des geluks worden; en wanneer het ongeluk hen onder hun nederig dak komt bezoeken (echtgenooten en vaders zijnde, staan zij even als alle menschen daarvoor bloot) ontvangen zij het met moed, lijdzaamheid en onderwerping.
Zoodanig was de Leeraar buchman, mijn voorzaat in dit dorp. Sints veertig jaren groeijen de distel en het viooltje, zinnebeelden van zijne wreede smarten en onbekende deug-
{==294==} {>>pagina-aanduiding<<}
den, op zijn graf; zijne smarten en zijne deugden, en zijne flikkeringen van geluk, dat alles is vergeten; alles zoude met hem onder dezen graf heuvel begraven blijven, indien ik niet goedvond, twee merkwaardige dagen van zijn onschuldig leven in mijn geheugen te herroepen. Van zijne getrouwe gade heb ik deze bijzonderheden vernomen; gedurende zijn leven was zij zijne onafscheidbare medgezellin; thans rust zij aan zijne zijde. ‘Scheid mij niet van mijn man, Mijnheer!’ zoo sprak zij, toen ik bezit van het huis nam, hetwelk zij zoo lang te zamen bewoond hadden: ‘laat mij digt bij zijn graf sterven!’ Eenige jaren heeft zij bij mij gewoond, en zij beloonde mijne vriendschap met haar vertrouwen; dit zal ik niet verraden: niet dan na mijnen dood zal dit geschrift bekend worden, en zij, die er in betrokken zijn, zullen er niet meer wezen.
Voordat ik een verhaal doe van den eersten dezer dagen, die op het leven van den Leeraar buchman zoo veel invloeds hadden, zal ik een kort verslag doen van de voorvallen, welke denzelven waren voorafgegaan.
Buchman had eenen hartvriend; halder was zijn naam: even als hij was hij een Dorpsleeraar; te zamen waren zij aan de Universiteit geweest, hadden ééne kamer bewoond en aan ééne tafel gegeten; op denzelfden dag waren zij tot het predikambt bevorderd, en in dorpen beroepen, eene dagreis van elkander gelegen. Toen zij hunne beroepen gingen aanvaarden, beloofden zij, elkander alle weken te zullen schrijven, en om de veertien dagen elkander te bezoeken; zestien jaren lang bleven zij getrouw aan deze afspraak.
Beiden traden in het huwelijk: want eene goede huishoudster is het noodzakelijkste huisraad in eene Pastorij, en beiden werden vaders. buchman kreeg slechts eenen zoon; halder had verscheiden kinderen, welke hij vroeg verloor; niets anders hield hij over dan eene dochter, wier beminnelijke gestalte en gelukkige geaardheid de roem en het geluk harer ouderen was. De jonge frederik buchman, van zijnen kant, was de trots en de afgod der zijnen; voordeelig was zijne gestalte, edel en bevallig zijne houding, mannelijk en regelmatig waren zijne gelaatstrekken, fier en gevoelig zijn karakter. Door middel van het punt van eer konde men met hem doen wat men wilde, doch de minste schijn van onregtvaardigheid maakte hem wederspannig en bragt hem in woede; niemand was in staat, in deze oogenblikken hem tot bedaren te brengen, dan zijne jonge vriendin paulina halder, welke drie jaren jonger was dan hij. Naar welgevallen geleidde zij dezen jongen leeuw, en maakte hem zachtmoediger dan een lam, zoodra zij met hare kinderlijke stem tot hem zeide: ‘Frits! dat is niet goed; ik zal u niet meer liefhebben, indien gij zoo boos wordt.’ Van

{==295==} {>>pagina-aanduiding<<}
haren kant deed paulina alwat hare moeder wilde, wanneer men haar beloofde, haar bij buchman te zullen brengen.
Met genoegen zagen de wederzijdsche ouders deze heimelijke overeenstemming van de harten hunner kinderen; drukker werden de bezoeken, en onder het oog der ouderen betoonden frederik en paulina over en weder de teederste verknochtheid. Welk een bekoorlijk schouwspel was voor deze goede ouderen deze zoo levendige en zuivere liefde, waarvan de jonge lieden zelve den naam niet kenden, maar die dag aan dag aangroeide! ‘Hoe gelukkig zullen wij zijn in hun geluk!’ zeide buchman tot zijnen vriend; ‘wij zullen hen huwen, zoodra frederik tot den predikdienst zal bevorderd zijn.’
‘Gij wilt dan een' Predikant van hem maken?’ vroeg hem halder; ‘daartoe heeft hij den aanleg niet; een uniform zal hem beter passen dan een mantel, en een ringkraag beter dan een bef.’ Van nature had halder zucht tot den krijgsdienst; buchman's vriendschap en invloed hadden hem tot het geestelijk beroep zich doen bepalen; maar, na eensgezindheid en vrede te hebben gepredikt, was zijn grootste vermaak, de verhalen van oorlogen en veldslagen in de nieuwspapieren te lezen. Buchman, daarentegen, was overtuigd, dat indien het waar geluk op aarde besta, het te vinden is in dien onbekenden en gerusten staat, alwaar de gelegenheden om wél te doen zoo menigvuldig zijn, alwaar alles van het booze verwijdert, en tot de deugd, de godsvrucht en de eenvoudigheid van het huisselijk geluk terugbrengt. - ‘Ja,’ zeide hij tot zijnen vriend, ‘ik begeer dat frits een Dorpsleeraar worde, omdat ik verlang dat hij wijs en gelukkig zij. Niemand anders hebben wij dan hem, wij zouden niet van hem kunnen scheiden; deze stand zal hem in onze nabijheid zich doen vestigen. Hij ziet er wel uit, - zoo veel te beter; hij zal den stoel des Heeren versieren: zoude men geene anderen dan het uitschot van andere standen aan zijnen dienst wijden? Mijn frits zal, indien het Gode behage, een fraai, een goed, een gelukkig Leeraar zijn; ik wed dat paulina van mijn gevoelen is.’ Blozende gaf zij hare toestemming. Halder zelf erkende, dat hem zijne keuze nooit berouwd had, en frederik's vertrek naar de Universiteit werd vastgesteld. Hij was nu negentien jaren oud, en paulina zestien; drie jaren moesten zij van elkander scheiden, uitgezonderd de vacantien, welke frederik bij zijne ouders zoude vertoeven; allen verlieten zich, om deze
scheiding te kunnen dragen, op deze schavergoeding. Na verloop van drie jaren zoude hij tot den predikdienst worden bevorderd en paulina wederzien, om haar levenslang niet te verlaten.

{==296==} {>>pagina-aanduiding<<}

Deze huisselijke schikkingen verzachtten het oogenblik der scheidinge. Doorbedroefd, doch vol hoop, verliet frederik alwat hij beminde. Hij drukte paulina tegen zijn hart, stak haar een gouden ring aan den vinger, bedekte met kussen hare betraande wangen en hare lippen, die zelfs het woord vaarwel! niet konden voortbrengen; zij beloofden elkander geene bestendige liefde: want te veranderen, dacht hun onmogelijk. Frits omhelsde zijne beide vaders en moeders; aldus noemde hij reeds paulina's ouders, en vertrok naar Jena, alwaar de beide vaders insgelijks gestudeerd hadden.
Gedurende twee jaren was buchman's vaderlijke hoogmoed ten top gerezen; de meest voldoende narigten ontving hij wegens zijnen zoon; oude akademiekennissen te Jena, aan welke hij hem had aanbevolen, berigtten hem, dat zijne vorderingen verbazende waren, vooral in de wiskunde, en dat hij zich deed beminnen en achten. De vacantien bragt hij bij zijnen vader door, en zijne tegenwoordigheid bevestigde alle lofspraken; de beide moeders vonden dat hij groot en schoon was geworden; buchman dacht dat zijn voorkomen zachter en meer bedaard was; paulina zeide dat hij steeds dezelfde was, en dit was hetgene zij, haars oordeels, meest vleijende konde zeggen; de Leeraar halder bleef er bij, dat een ringkraag hem beter staan zoude dan een bef. In het eerst zuchtte frederik; vervolgens zag hij grimlagchende paulina aan. Ook hij zoude aan den ringkraag en het uniform de voorkeuze gegeven hebben; maar paulina te bezitten, ging boven alles, en de stand, welke dit geluk konde bespoedigen, was het, in welken hij den meesten smaak had; diensvolgens keerde hij weder, om den loop zijner studien te hervatten.
Helaas! de tijd des geluks was verstreken. - Frederik had den zelfden af keer van de onregtvaardigheid behouden, welken hij in zijne kindsheid bezat. Een student leed een ongelijk, welk hem griefde; ernstig koos hij zijne partij. De aanvaller van den jongeling was van adel, rijk, en verteerde veel gelds; de zulken, die op zijnen zak liepen en welke hij in zijne vermaken deed deelen, hielden het met hem. Frederik liet zijnen vriend niet los; zij hadden die studenten op hunne zijde, welke de Baron versmaadde. De gemoederen werden verhit; van twisten kwam men tot beleedigingen; van beleedigingen tot daadzaken; er ontstonden verdeeldheden, opschuddingen, gevechten; de regtbanken waren genoodzaakt, er zich mede te bemoeijen, en, zoo als te denken valt, de zoon eens armen Dorpsleeraars had ongelijk tegen een rijken Baron. Frederik buchman werd voorgedragen als de eerste stoker van het geschil, als het hoofd der muitelingen; hij werd in de gevangenis gezet, en men

{==297==} {>>pagina-aanduiding<<}
meende vervolgens dat hem genade werd bewezen door hem met schande van de Universiteit weg te zenden. De jongeling, wiens partij hij zoo ernstig had gekozen, werd insgelijks gebannen, en beiden verlieten Jena met woede in het hart.
Frederik durfde in zijns vaders tegenwoordigheid niet verschijnen, en nog minder in die des vaders van paulina; door brieven van zijne vrienden te Jena vernam de Heer buchman zijn ongeluk; maar verschrikkelijk waren deze brieven; hoe meer men van dezen jongeling had verwacht, des te meer werd hij geblameerd; men vergrootte zijn ongelijk, om niet den schijn te hebben dat men zijn gedrag goedkeurde; men gaf voor hem raad te hebben gegeven, welken hij niet had willen volgen; men betigtte hem met de dreigendste opstokingen tegen de hooge magten; liever, zeide men, zoude hij de stad in vier hoeken in brand hebben gestoken, dan toe te geven, en te zacht was nog het vonnis der verbanninge. Maar hetgene den Leeraar en zijne vrouw meest ontstelde, was, dat het scheen, dat zijne wangedragingen het gevolg waren van de allergrootste in hunne oogen, en die zij van den minnaar van paulina allerminst verwacht hadden, de verleiding en vervoering van een meisje, en dat hij de gevolgen dier verleiding had zoeken te verbergen.
Men oordeele over de ontsteltenis zijner ouderen; onmogelijk was het hun intusschen te gelooven, dat hun zoon zoo misdadig was; te ongelukkig zouden zij geweest zijn: Maria in het bijzonder verzekerde, dat het lastertaal was, en onmogelijk, dat hij paulina ongetrouw konde geweest zijn. - Ach! indien zij hem slechts hadden kunnen zien en de waarheid der zake weten: maar zij wisten niet, waar zij hem zouden vinden. Eenige dagen na de ontvangst van dezen brief verhaalde een boer uit het dorp aan den Leeraar, dat hij deszelfs zoon gezien had, leunende op den tuinmuur en naar het huis kijkende; doch deze man, nergens van wetende, dacht dat hij bij zijne ouders was te huis gekomen. Eerst acht dagen daarna vernam de ongelukkige vader, dat zijn zoon zoo digt bij hem geweest was. Omtrent dien zelfden tijd ontving paulina eenen brief, welke slechts deze regels inhield:
‘Vaarwel, paulina! vergeet den rampzaligen frits; gebannen, weggejaagd, outeerd, is frits uwer niet meer waardig; slagtoffer van de verschrikkelijkste onregtvaardigheid, van de wereld en de menschen een afgrijzen hebbende, gaat hij dezelve voor altoos ontvlugten: vergeet hem, paulina, en wees gelukkig! Maar indien ik u ooit dierbaar was, bemin mijne ouders; wees nog hunne dochter, en dat uwe deugden hen vertroosten, het aanwezen te hebben gegeven aan den ongelukkigen

frederik.’

{==298==} {>>pagina-aanduiding<<}

Paulina gelukkig! gelukkig zonder frederik! Hoe konde hij die gedachte verdragen en uiten? Ongeloofelijke pogingen deed zij om hare droef heid te overwinnen en hare ouders hunne eenige en geliesde dochter te doen behouden; maar ook zij wist, van eene vriendin, welke zij te Jena had, waarmede frederik was beschuidigd, en konde er naauwelijks aan twijfelen; zij had het voor heel de wereld verzwegen, en hare nachten verliepen in tranen. Van hunnen kant vertoonden de buchmans haar de brieven niet, welke zij ontvangen hadden; van hier dat zij over en weder dachten, dat zij minder ongelukkig waren. Paulina, om hen te vertroosten, gaf hun eene hoop, welke zij zelve niet voedde, en die zij niet verlangde te voeden. Daar frederik eene andere had bemind, was hij inderdaad harer niet meer waardig; en evenwel gevoelde zij, dat hij haar dierbaarder was dan ooit.
De nasporingen, welke de Leeraar, zoo in eigen persoon als door anderen, had gedaan, deden een los vermoeden ontstaan, dat hij naar de Oostindien was te scheep gegaan; allen hielden zich daar aan vast. ‘Hij zal ons schrijven,’ zeide de moeder. ‘Hij zal wederom bij ons komen,’ voegde paulina er nevens. Bedrukt schudde de Leeraar het hoofd. In den grond harer ziele geloofde paulina zoo min, als Mevrouw buchman, hetgene zij zeide; maar er zijn woorden, welke men in de behoefte is van te spreken en te hooren, zelfs wanneer zij niet overtuigen.
Dagen, weken en maanden verliepen, zonder dat iets hunne vrees of hoop bevestigde of vernietigde. Na verloop van een jaar leden zij eene andere smart: paulina, altijd meest bedroefd en meest in zichzelve gekeerd, verviel oogenschijnlijk; maar zoo zorgvuldig verbergde zij het lijden harer ziel, dat hare ouders dachten dat zij getroost was. Getroffen, eindelijk, van hare vermagering en verzwakking, werden zij ongerust, en vorderden dat zij eenen Arts zoude raadplegen en geneesmiddelen gebruiken: zij gehoorzaamde; maar het was te laat; de middelen deden geene baat; dit alleen won zij er mede, dat zij den Arts, een gevoelig man, overhaalde om aan hare ouders te berigten, dat zij eene verouderde borstkwaal had, die haar vroeg ten grave moest slepen. Naardien zij reeds andere kinderen hadden verloren, sloegen zij geloof aan deze oorzaak; doch zij waren niet te minder bedroefd, eene dochter, die in haar twintigste jaar ging, te zien verwelken als eene pas ontloken bloem, die van het onweder was getroffen.
Zacht ontsliep paulina, zonder den geliefden naam te noemen, die nooit een oogenblik uit hare gedachten was geweest, en wel vergenoegd dat zij hare mistroostige ouders niet in het denkbeeld liet, dat frederik de oorzaak van haren dood was. Zij waren niet te troosten: want is er troost tegen het verlies van een kind? Deze ramp, de grievendste

{==299==} {>>pagina-aanduiding<<}
van alle, schijnt dermate tegen de natuur te strijden, dat de droefheid, daardoor veroorzaakt, altijd moet duren. Maar, overtuigd dat hunne dochter gelukkig was, onderwierpen zij zich, en de tijd deed zijne gewone werking. Dezelve wischt de ramp niet uit, maar leert die te verdragen en er zich van af te trekken; hij verbindt ons aan hetgene wij behouden hebben, en de aanhoudende afwezigheid des voorwerps, welk men heeft verloren, verzwakt deszelfs beeld; niet zoo vaak en minder grievende vertoont het zich aan de verbeelding; en naardien God gewild heeft dat de mensch sterfelijk en aandoenlijk zijn zoude, was het een gevolg zijner goedheid dat het zoodanig is.
Niet zoo dikmaals als voorheen zagen de twee bedroefde Familien elkander, zonder dat hunne vriendschap eenigzins was verflaauwd; maar het knagend hartzeer had hunnen ouderdom verhaast en hen minder omgankelijk gemaakt. De Heer halder konde het huis niet dulden, waarin hij zijne dochter had zien sterven; daarenboven nog andere redenen hebbende om te verlangen van standplaats te veranderen, had hij het beroep in een dorp verkregen, drie mijlen van daar gelegen; thans lagen de woonplaatsen der twee vrienden veertien of vijftien mijlen van elkander, en het zij om deze, of om eene andere reden, twee jaren bijkans waren er verloopen dat zij elkander niet bezocht hadden. Minder misleidden de buchmans zichzelven omtrent de oorzaak van paulina's dood; overtuigd dat frederik daar veel deels in had, schroomden zij de ouders diens ongelukkigen slagtoffers te zien. Intusschen konde buchman deze afwezigheid niet langer verdragen. ‘Maria,’ zeide hij, op zekeren morgentot zijne vrouw, ‘ik wil niet sterven zonder halder nog eens gezien te hebben. De winter is zacht, de wegen zijn droog, de paarden hebben niets te doen: wilt gij dat wij hen in hunne nieuwe woning gaan bezoeken?’
Nooit had Mevrouw buchman een anderen wil gehad dan dien van haren man; daarenboven verlangde zij hare eigen gedachten eenigzins te verzetten, hare vriendin halder te zien, eenige bijzonderheden van paulina's overlijden te vernemen, en te gader hare kinderen te beweenen; dit treurige onderwerp van gesprek veroorzaakte zoo veel smarts aan den Leeraar, dat zij het, zoo veel mogelijk was, vermijdde, als zij alleen waren; maar de vrouwen hebben dikmaals eene behoeste van te spreken over hetgene hare gedachten onophoudelijk bezig houdt.
's Anderendaags, lang voordat het licht was aangebroken, waren zij tot hun vertrek gereed. Maria had den mantelzak gesloten. ‘Hebt gij uw boek niet vergeten?’ vraagde zij haren man. Zijn eenig antwoord was, dat hij het uit zijn' zak kreeg, het tegen zijne lippen drukte, en het zuchtende

{==300==} {>>pagina-aanduiding<<}
wederom bij zich stak. Maria's oogen liepen over; zij ging naar buiten, onder voorwendsel om te vernemen of er ingespannen wierd. Dit boek was een geschenk van hunnen verloren zoon, en de bedoeling daarmede was eenvoudig en aandoenlijk: het was eene verzameling van gezangen voor den avond van ieder dag; netjes was het in rood marokein gebonden; de vier hoeken waren met zilver beslagen, en op een medailjon, ook van zilver, stond, onder den titel, frederik's naam te lezen, omringd van de kleine bloem, alomme bij den sentimenteelen naam van vergeet mij niet! bekend; het werd gesloten met twee zilveren haken, met de voorletters van zijnen vader en moeder. Op de eerste bladzijde waren, met frederik's eigen hand, deze dichtregels geschreven, meer de uitvloed van zijn hart dan van zijn vernuft, maar die, zelfs hierom, hun meer vermaak deden dan de fraaiste poëzij:

Dat u een zachte slaap, mijne Oudren, houde omtoogen, 
En met zijn zachte kalmte uw zinnen minzaam streel'; 
Een zoete droom vervulle uw reine ziel geheel, 
En brenge uw teederheid een goeden Zoon voor oogen, 
Wiens liefde ook alles zal vermogen, 
Opdat hij 't waar geluk verzeker' tot uw deel. 

Alle brave vaders zullen wel begrijpen, hoe zeer de Heer buchman was getroffen, toen zijn zoon, in de laatste vacantie, hem dit boek bragt, en hoe zeer, sedert zijn ongeluk, de aandoening, welke hem deze regels veroorzaakten, was toegenomen. Alle avonden, als de brave Leeraar met zijne geliefde maria te bed lag, las hij haar een lied voor, daarna den avondwensch van hunnen zoon, gevolgd van een vurig gebed, zoo als het uit het hart eens vaders opwelde voor een kind, welks lot hun onbekend was. ‘Indien hij nog leve, ô mijn God! bewaar hem voor ramp en misdaden! bescherm zijne jeugd! geef hem aan de deugd terug!’ - ‘En aan zijne ouders!’ voegde maria er nevens. - ‘Gods wil geschiede, en niet de onze!’ zeide de grijsaard. Beiden drukten frederik's naam aan hunne lippen, voor dat zij gingen slapen, en meer dan eens werd diens vrome wensch verhoord; een vertroostende droom gaf hem hun voor eenige oogenblikken terug, alle hunne liefde waardig.
Zij gingen op reis; zeer effen waren de bevrozene wegen; tusschen zes en zeven ure des avonds bereikten zij de Pastorij, welke halder sedert kort bewoonde. Men had hen niet verwacht, doch zij werden daarom met te meer vreugde en met de harteiijkheid der ware vriendschap ont-
{==301==} {>>pagina-aanduiding<<}
vangen. Na elkander, onder het storten van gemengde tranen van droefheid en vermaak, teederlijk omhelsd te hebben, zetteden zich de twee oude paren rondom een goed vuur, waarbij de Heer halder een klein collation, ter verkwikkinge van de reizigers, deed voorzetten; eenige glaasjes goeden ouden wijn, en eenige kopjes koffij, verfrischten hen. Na eene afwezigheid van twee jaren, de langste van hun leven, verslond het vermaak van elkander weder te zien, voor eenige oogenblikken, alle andere denkbeelden; doch geen enkel woord konden zij spreken, welk hen niet tot hunne droefheid en gestadige gedachten terugbragt. Van tijd tot tijd, na eene betuiging van blijdschap, zwegen alle vier stil, met neergebogen hoofd, met oogen in tranen zwemmende, met de geliefde namen op de lippen, welke zij niet durfden noemen. Na verloop van eenige minuten sprak een der twee mannen een onverschillig woord met eene bewogene stem, en het gesprek begon en eindigde eveneens.
‘Ik vind dat gij eenigzins veranderd zijt,’ zeide op eens halder tot zijnen vriend: ‘zijt gij ziek geweest?’
Buchman. Dat spreekt van zelf, dat ik veranderd ben, en ik kan u het zelfde zeggen; het is al zoo lang verleden, waarde halder, dat wij elkander niet gezien hebben! Op onzen leeftijd zijn twee jaren zoo veel als tien.
Halder. En twee jaren van .....
Buchman vatte hem bij de hand; de tranen stroomden reeds over de wangen hunner vrouwen; er ontstond een oogenblik zwijgens. - ‘Hoe vindt gij mijne nieuwe woning?’ hernam halder, zich trachtende te herstellen; ‘morgen zal ik u dezelve geheel laten bekijken; zij is gemakkelijker en ruimer dan mijne voorgaande.’
‘Zij is slechts al te groot!’ zeide Mevrouw halder op een' droevigen toon. Met leedwezen had zij het huis verlaten, waarin zij zoo lang de gelukkige moeder van paulina was geweest, en de begraafplaats, alwaar alle hare kinderen rustten.
‘Gij hebt gelijk, vrouw!’ hernam halder; ‘maar ik ben zeer verblijd, dat ik dezen avond mijnen vrienden eene goede kamer kan aanwijzen; gij zult die van mijnen voorzaat hier boven hebben; wij hebben verkozen, een kabinet naast deze kamer te betrekken, even als in mijne voorgaande Pastorij.’
‘Ik onderstel dat er ook een vertrek aan deze zijde is?’ zeide buchman, op eene deur wijzende. Deze vraag, zoo onverschillig in zichzelve, was het niet voor halder; zij herinnerde de verdeeling hunner voorgaande woning, alwaar het dagelijksche vertrek naast de kamer hunner dochter was; dit enkel woord deed daaraan zoo levendig gedenken, dat de moeder eindelijk den naam van paulina van hare lippen liet

{==302==} {>>pagina-aanduiding<<}
vallen, te midden van het snikken, welk door hare vriendin werd herhaald. Deze uitbersting van eene te lang bedwongene droefheid bragt hen allen tot bedaren (om het zoo te noemen) en maakte een einde aan het bedwang, duizendmaal pijnlijker dan hetgene zij wilden ontwijken. ‘Laten wij over onze kinderen spreken,’ riep halder, ‘naardien zij gestadig ons voor de gedachten zweven; onze paulina bewoont niet langer de kamer tegenover de onze, maar zij leeft in onze harten. En gij, buchman, nog al geene tijding van den ongelukkigen vlugteling?’
Buchman. Geenerlei tijding: de Hemel weet, waar hij tegenwoordig is, welk vreemd land zijn sterfelijk deel bedekke, of welke zee hem in hare onstuimige baren verslonden hebbe! Indien mijn zoon leefde, indien hij vrij ware, zouden wij het weten: want hij had ons lief. Halder! gij weet ten minste waar uw dochters graf is; gij weet, welk verblijf der gelukzaligheid deze Engelin bewone: ach! hoe gaarne zoude ik met u willen ruilen! De onschuldige en zuivere ziel van uw kind hebt gij naar de hemelsche gewesten zien henen zweven; en ik .... ik ben onkundig, of het mijne niet ergens aanwezig zij, ongelukkig of misdadig, misschien in banden, misschien ... (Eene overweldigende aandoening smoorde zijne stem, en zijne arme medgezellin, in de armen harer vriendin, zwom in tranen.)
Halder. Ten minste hebt gij de hoop nog overgehouden; hier beneden zullen wij onze paulina nimmer wederzien, en van den eenen dag tot den anderen, van het eene oogenblik tot het andere, kunt gij uwen frederik wedervinden. Ach! sla geloof aan het hart eens vaders! de dood is de hoogste, de volkomenste der rampen. Neen, buchman! uw zoon kan noch misdadig, noch in de gevangenis zijn; hij zoude, twijfel er niet aan, de ketens der ondeugd en die der slavernij wel weten af te schudden. Herinnert gij u niet de vastheid van zijn karakter, zijnen ontembaren moed, zijne edele fierheid? Frits was geboren om te heerschen, om overal de eerste te zijn.
Buchman. Ach! juist dat is het, hetgeen zijn verderf heeft veroorzaakt; van zijne kindsheid af deed zijn hevig naturel mij beven. Herinnert gij u nog, hoe uwe zachte paulina met een woord, met een opslag van het oog, hem wist neder te zetten? Van hunne vereeniging verwachtte ik alles.
Halder. De Hemel heeft er anders over beschikt. Frits heeft zich ten minste de droefheid bespaard van zijne beminde te zien sterven. Onze paulina, van dezelfde kwaal als hare broeders en zusters aangetast, was bestemd om hen niet lang te overleven. Haar Arts verzekerde het ons, en wij konden er niet aan twijfelen.

{==303==} {>>pagina-aanduiding<<}

Buchman en zijne vrouw wachtten zich wel, dit denkbeeld te keer te gaan. De etenstijd was daar, en dit welkomstmaal maakte, voor een oogenblik, eene tusschenpoozing in hun treurig gesprek; zich onderweg niet willende ophouden, hadden zij den ganschen dag bijkans niets gegeten, en vonden de eenvoudige, maar naar hunnen smaak bereide geregten, welke de vriendschap hun opdiste, voortreffelijk. Na den maaltijd schikte men rondom den haard, en het gesprek nam eene andere wending. Halder zeide aan zijnen vriend de redenen, die hem bewogen hadden, van standplaats te veranderen. Gij weet, zeide hij, dat het dorp aan een onmetelijk bosch lag, waarin zich struikroovers onthielden; en deze gevaarlijke buurschap liet ons geen oogenblik rust. Meer dan drie jaren lang waren wij nooit te bed gegaan, dan met de vrees dat ons huis in brand gestoken of wij zelven zouden vermoord worden. Door eene soort van wonderwerk heeft God ons daarvoor bewaard. De pastorij en de kerk liggen aan het bosch, en honderdmaal meer gevaar liepen wij dan andere dorpen, die niet zoo gelukkig als wij geweest zijn. Het Gouvernement heeft er zich mede bemoeid, en heeft krijgsvolk gezonden; het is gelukt, deze rooverbende te verminderen en te verdrijven, maar niet, haar te vernietigen; van nieuws vertoonen zij zich van tijd tot tijd, en verspreiden den schrik in de belendende dorpen van het bosch. Hier liggen wij ruim drie mijlen vandaar; het land is opener, en wij slapen gerust. ‘Ik hond mij verzekerd,’ zeide Mevrouw halder op een' droevigen toon, ‘dat de ongerustheid en slapeloosheid, die er een gevolg van waren, den dood mijner paulina verhaast hebben.’
Het is bekend, dat men alleen het woord roover of dief behoeft te noemen, om zich eene menigte vertellingen te herinneren. Druk bezig waren de twee oude lieden, om ieder op zijne beurt elkander voorvallen te vertellen, het eene schrikwekkender dan het andere, toen de dorpklok elf sloeg, en hun herinnerde, dat het tijd was om van de vermoeijenissen der reize te gaan uitrusten. Mijnheer en Mevrouw halder geleidden hunne gasten naar de kamer, voor hun bestemd; dezelve was groot; er brandde een goed vuur op den haard, en een zeer ruim ouderwetsch ledekant noodigde de vermoeide reizigers ter ruste. ‘Zie daar de plaats,’ zeide halder, ‘alwaar mijn voorzaat en zijne echtgenoote, vijstig jaren lang, vele geruste nachten hebben doorgebragt; mogt de uwe ook zoodanig zijn!’ Hij gaf hun de hand en vertrok.
Naar gewoonte begaf zich straks de Heer buchman naar eene bedtasel, zette het licht daar op, en, zich nedergelegd hebbende, las hij zijner vrouwe een lied voor, daarop den

{==304==} {>>pagina-aanduiding<<}
goeden-avond van hunnen zoon, en besloot met zijn gewoon nog vuriger gebed. Maria hoorde hem ditmaal naauwelijks; van vermoeidheid was zij spoedig ingeslapen. Buchman kuste den naam van zijnen zoon, deed het licht uit, en viel insgelijks spoedig in slaap. Na een uur of twee gerust slapens ontwaakte hij door een geweldig gedruisch; in het eerst meende hij dat het donderde, en, overeind rijzende, luisterde hij. Onderscheidenlijk hoorde hij thans in eene naburige zijkamer, waarvan zij slechts door een dun beschot waren afgescheiden, verscheiden menschenstemmen, en eenige harder uitgesprokene woorden deden hem het geduchte gevaar kennen, welk hen dreigde. Het was de rooverbende uit het bosch, die het venster der zijkamer had opengebroken. Hij had slechts den tijd om zijne vrouw te wekken, haar te zeggen dat zij zich doodstil moest houden, en haar onder de dekens te verstoppen, toen de deur van zijne kamer geopend werd, en hij een groot manspersoon met het schrikwekkendst voorkomen zag binnentreden. Hij was in een zwarten mantel berold, had een' grooten neerhangenden hoed over de oogen; een zwart half masker bedekte het benedenste gedeelte van zijn aangezigt; in de eene hand hield hij eene dievenlantaren, in de andere een dolk. Toen de deur geopend werd, onderscheidde buchman verscheiden gemaskerde mannen in het zijvertrek; de eerste gaf een teeken van gezag, om hun te verbieden hem te volgen, en, de deur sluitende, trad hij regelregt naar het bed, waarin, door eene werktuigelijke beweging, de oude Leeraar insgelijks zijn hoofd onder de dekens had verborgen; maar zijne grijze haren van eene bijzondere fraalheid waren nog zigtbaar. De roover zette zijne lantaren op de tafel, en boog zich over het bed, als 't ware om te vernemen of er iemand in lage. De Leeraar stond op het punt van hem aan te spreken en lijfsgenade te verzoeken, toen hij de hand diens mans zijne zilveren haarlokken voelde optillen, en
voorts, onder het lozen van een' pijnlijken zucht, dezelve laten nedervallen. De roover wilde de deken wegnemen, op welke nog het gezangboek lag; dikmaals leide de grijsaard zich aldus te slapen met het boek in de hand, en dit was dan het eerste voorwerp, welk hij, bij zijn ontwaken, zag.
‘God! God!’ riep de struikroover, nam het boek, drukte het tegen zijnen boezem, stak het onder zijnen mantel, en ging overijld uit de kamer, onder het herhalen van dezen smartelijken uitroep. ‘Laat ons gaan! laat ons gaan!’ riep hij voorts zijnen kameraden toe; ‘nog een oogenblik toevens, en wij zijn verloren. Laat ons gaan!’ In allerijl klommen zij af langs de ladder, met welke zij boven waren gekomen, en alles werd van nieuws donker en stil.

{==305==} {>>pagina-aanduiding<<}

Met zoo veel spoeds was dit tooneel voorbijgegaan, dat het niet te verwonderen is, dat een oud man, op deze wijze uit zijnen eersten slaap gewekt, in het eerst meent, eenen verschrikkelijken droom gehad te hebben. Zijn voorhoofd was met een ijskoud zweet bedekt; zijne haren, aan welke hij zich nog verbeeldde des roovers hand te voelen, dropen er van. ‘God! wat is er gebeurd?’ riep hij, de bevende hand zijner echtgenoote vattende: ‘ik heb een allerakeligsten droom gehad. Mij dacht, frits voor mij te zien staan, zijne stem te hooren: ô God! mogt het een droom zijn!’
‘Het was de stem van frits,’ riep maria met eene sterke stem. Onder het geweld van den schrik bezwijkende, konde zij er naauwelijks nevens voegen: ‘een moeders oor laat zich niet bedriegen; het was de stem van frits. Mijn frits is niet meer, en God heeft toegelaten dat zijne ziel zijne ouders kwam bezoeken.’
‘Gave de Hemel dat hij gestorven was!’ riep de vader: ‘Gave de Hemel, dat het was zoo als gij denkt! Neen, arme ongelukkige moeder! uw zoon is niet dood, en de dooden komen niet uit het graf. Frits, ô God! frits, aan het hoofd van boschroovers, kwam om ons te vermoorden, zonder ons te kennen. Naardien gij hem gehoord hebt, maria, was het geen droom; het was eene verschrikkelijke waarheid. Tegenwoordig herinner ik mij alles; hij heeft mij herkend, de ellendeling! Zijn vaders grijze haren heeft hij herkend; en het boek, welk ik van hem had, heeft hij medegenomen. Mogt, ô God! het berouw zijne ziel treffen! Laten wij, intusschen, ons stil houden, maria! die ongelukkige was onze zoon.’ - Naauwelijks had hij dit gezegd, of halder en zijne vrouw kwamen met licht binnen; men had het gedruisch gehoord; de ontsteltenis had zich verspreid, en de geopende vensters, de ladder, die nog aan dezelve stond, benam allen twijfel.
Te zeer ontroerd waren Mijnheer en Mevrouw buchman, om te loochenen, dat zij iets gehoord hadden; zij verhaalden, dat een gemaskerd persoon in de kamer was gekomen, maar dat hij niets had medegenomen dan hun gezangboek, welks zilveren beslag hem ongetwijfeld bekoord had. Genoeg was er voorhanden om hunne aandoening te regtvaardigen, vooral toen de Heer halder op den grond, naast het bed, den dolk vond, welken de roover had laten vallen. Er was niets aanmerkelijks aan. Uit vrees, evenwel, dat men daaraan zijnen zoon zoude herkennen, verzocht buchman dien te mogen behouden; zijn dorp lag digt bij de hoofdstad, alwaar hij, zeide hij, onderzoek zoude laten doen.
Merkelijk bekortte dit voorval hun verblijf. Maria was krank; zij betuigde haar verlangen om huiswaarts te keeren.

{==306==} {>>pagina-aanduiding<<}
Tot aan hun vertrek werd er niet meer van frederik gesproken, maar veel van de roovers, die met geweld gekomen waren om een boek weg te nemen. Uit hunne voetstappen in de sneeuw konde men opmaken, dat zij ten minste met hun zessen waren. ‘Zij hadden het ongetwijfeld op het geld van mijnen voorzaat gemunt,’ zeide halder; ‘hij werd voor rijk en gierig gehouden. Omdat er geen geldkist thans in deze kamer staat, was er niets anders dan uw boek te kapen, en zekerlijk zal eenig gedruisch hen verjaagd hebben. Ditmaal nog, dank zij den Hemel! heeft God ons bewaard.’
Buchman konde dit gesprek niet verduren; hij vertrok en kwam te huis met zijne bedroefde echtgenoote, beiden bitter betreurende hunne grievende onzekerheid omtrent het lot van hunnen zoon, en nog veel ongelukkiger dan voor dit bezoek.

(Het vervolg hierna.)

De dichters Gessner en Theocritus met elkander vergeleken.

Beide de Dichters gessner en theocritus, die in 't zelfde vak hunnen dichtgeest geoefend en de proeven daarvan aan den dag gelegd hebben, verdienen met elkander, hoe ongelijk in vele opzigten, vergeleken te worden. Beproeven wij dit kortelijk.
Gessner heeft voor zichzelven eene Herderwereld geschapen, bevolkt met de beminnelijkste en gelukkigste kinderen der Gouden Eeuwe. 't Zijn gedaanten van zijne eigene verbeelding, de begrippen van een edel hart en een opgeklaard verstand; eer eene soort van enkel zedelijk werkende wezens, dan menschen; naauwelijks durven wij zijne Herders als Broeders groeten, en de kussen zijner Herderinnen zijn te zuiver voor onze lippen.
De Herders van theocritus zijn meer de schepsels van drift, en hunne neigingen zijn veel zinnelijker; hunne onschuld is die van de kinderen der Nature, in de vroegste eeuwen des menschdoms, eer kundigheden hunne denkbeelden verfijnd, of beschaving in hun hart zaden van ondeugd gezaaid had. Zij veroorloven zich deze en gene vrijheden zonder snoodheid, nemen ons altoos in, en dragen onze achting weg, zelfs dan, wanneer zij strijdig handelen met de kieschheid der hedendaagsche zeden.
De Herders van gessner zijn wezens, boven den rang der menschelijke nature verheven. Met al de eenvoudigheid van de kindschheid der wereld vereenigen zij de keurigste gevoe-
{==307==} {>>pagina-aanduiding<<}
lens van de beschaafdste menschen. De edelheid van hun hart is geene verkregene hoedanigheid, maar als aangeboren; de kieschheid hunner gevoelens is hun volmaakt eigen; dezelfde deugdzame strekkingen der ziele zijn aan allen natuurlijk.
Gessner's Herderwereld is gelegen onder de gunstrijkste luchtstreke, met de gloeijendste kleuren beschreven. De gouden zon en de zilveren maan schijnen er met den schoonsten luister, en de inwoners zijn een zoo gelukkig verblijf waardig. Hunne liefde is de zuiverste, welke men zich met mogelijkheid kan verbeelden; het hart, door geene tob bende zorgen geprangd, mag vergeleken worden bij de heldere beek, die van eene rots zachtelijk afvliet en in eene marmeren kom stort. Goed te doen, is der Herderen en Herderinnen dagelijksche bezigheid; de schoonheid der nature, kinderliefde, de lof der Godheid, en lofgezangen op alle vreedzame deugden, zijn staag de onderwerpen hunner liederen. De onkundigste Veldeling van gessner is wijzer dan de kundigste, dien theocritus doet optreden.
Het karakter der Herdersknapen van gessner is ongetwijfeld een algemeen karakter. Wat één persoon betreft, blijkt evenzeer tot een ander te behooren. De vrede en rust, door geene drift gestoord, vertoont ons geene bijzondere karaktertrekken; de gevoelens van den eenen zijn de gevoelens van den ander, en wij kunnen niet nalaten onszelven te verbeelden, dat wij aanhoudend hetzelfde beeld zien onder verschillende betrekkingen. Te dezer oorzake schijnen herhalingen en eene vervelende eentoonigheid onvermijdelijk; en nogtans, met hoe veel kunsts heeft gessner dit weten te vermijden! Welke onderscheidene tooneelen wisselen elkander af! Welk eene verschillendheid van standen! Welke uiteenloopende schilderijen van deugd, liefde, medelijden en teederheid heeft hij niet opengeschoven! Met welk eene zachtheid lispelt de kindschheid het zelfde gevoelen, 't welk de jeugd met vuur uitboezemt, de meer bedaagde met verrukking, en de ouderdom met vreedzaam vergenoegen! Welk een onuitputbare voorraad van beelden! Welk eene verscheidenheid van oogpunten! Welk een rijkdom over 't geheel! Hoe weet hij de gevoelens, welke hij zoekt in te boezemen, onder nieuwe gedaanten voor te dragen!
Hij, die gessner als een schilder beschouwt, en met oordeel eenige zijner beste stukjes gadeslaat, zal grond vinden tot het maken van dezelfde aanmerking. Is het niet, wanneer hij uit zijne verbeelding schildert, dat hij het meest behaagt. Bosschen, tempels, gebouwen in den edelsten smaak, gedenkteekens in een puinhoop nederstortende, badende nimfen, kleine saters, die met jonge herderinnen dansen, zijn de hoofdbeelden in zijne schoonste landschappen.

{==308==} {>>pagina-aanduiding<<}
Hetzelfde karakter heerscht in alle, en nogtans vertoont zich elk in een bijzonder oogpunt. Allen ademen zij denzelfden geest, en nogtans schijnt het eene gedeelte geene kopij van het andere.
Hij, die met zulke gloeijende kleuren de tafereelen der verbeelding weet te malen, mag verwachten, dat zijn naam eene reeks van eeuwen zal leven, als die van gessner, en zal, even als hij, bij alle Volken geliefd worden. Geen Dichter, tot de klasse der sentimenteele behoorende, kan zoo gemakkelijk de tranen uit onze oogen doen vloeijen, noch een zoo doorhoudenden waardigen toon aanheffen, vrij van alle gemaaktheid. Geen Dichter vereenigt met de zachtste kieschheid zulk eene verheffing van stijl en een zoo kloek verstand. De bevalligheid zijner Poëzij gelijkt volkomen op de beminnelijke achteloosheid der Herderinnen, en zijne eenvoudigheid op den zachten blos, welken de eerste kus in derzelver wangen doet opkomen.
Theocritus en gessner, beide groot en oorspronkelijk in uwe soort! Wie uwer zal den prijs der overwinning behalen? Alles hangt aan het karakter der Regteren. Moet pan beslissen, dan draagt theocritus den zegepalm weg. Zal apollo keurmeester wezen, gewis hij bekroont gessner.

Onbetwistbaar voorregt.

Aan mijne echtgenoote.


Zouden we om den voorrang kampen, 
Om gebied of eersten rang? 
Wij, elkaar getrouw in rampen; 
Wij, gehecht aan één belang; 
Wij, die lust en vreugd en leven 
Aan elkaar ten beste geven; 
Wij, aaneen verknocht in nood; 
Wij, die, met geveste zinnen, 
Onverdeeld elkaar beminnen; 
Wij, getrouw tot in den dood? 

{==309==} {>>pagina-aanduiding<<}

Neen, dat beuzelachtig woelen 
Om eene ijdle heerschappij 
Mengt zich nooit in ons bedoelen; 
Laten wij voor andren vrij. 
Zouden we ons er om ontroeren, 
Wie het meesterschap zou voeren? 
Ach! dit ware een ijdle gril. 
Neen, in stille huisgezinnen, 
Waar het goede heerscht van 't minnen, 
Heerscht ook altijd ééne wil. 
 
Neen, hier zou geen voorrang voegen; 
'k Weet niet, waar ik dien verdien: 
Nimmer heb ik moeten zwoegen, 
Daar gij 't zorgloos aan kost zien. 
Moest ik dikwijls zuur vergaren, - 
Minder niet kostte u het sparen, 
In den fellen drang van 't wee. 
Zweette ik, in den nood voorziende, - 
Ieder penning, dien 'k verdiende, 
Bragt u nieuwe zorgen meê. 
 
Neen, ik ben niet trotsch op regten, 
Die ik meer bezit dan gij: 
Moest mijn hart het pleit beslechten, 
ô! Het schonk u meer dan mij. 
Doch één voorregt, ô mijn Waarde! 
('t Meest benijdenswaard op aarde) 
ô! Betwist mij dat ook niet; 
Zeg niet, ('t zou mijn vreugd verhindren) 
Dat gij onze lieve Kindren 
Meer dan ik aan liefde biedt. 

{==310==} {>>pagina-aanduiding<<}

Gij zult spreken van de smarte, 
Tot wier prijs uw mond hen kust; 
Gij zult spreken van het harte, 
Schuilplaats van hun eerste rust; 
Gij zult spreken van den boezem, 
Die hun eerste levensbloesem 
Zoo weldadig heeft besproeid: 
ô! Gij zult voorzeker spreken, 
Hoe gij, onder 't zorglijk kweeken 
Van die telgjes, zijt vermoeid. 
 
Maar, als ze onder 't hart nog schuilen, 
Dat hen overgeeft met smart, 
Zoudt gij dan uw angst verruilen 
Voor den kommer van mijn hart? 
Pijnt u dan de last van 't dragen 
Meer, dan mij het grievend knagen 
Van de vrees, die mij beklemt? 
Meer, dan 't ongerust verlangen? 
Meer, dan 't onuitstaanbaar prangen, 
Dat mijn ziel zoo treurig stemt? 
 
Duur, ja schrikiijk, ja ontzettend 
Wordt de moederrang betaald: 
Ach! de weeën zijn verplettend, 
Waarin gij dien rang behaalt. 
Maar, wat ook uw schoot moet lijden; 
Hoe uw tengre leden strijden, 
In den bangen barensnood; 
Hoe verscheurend u de vlagen 
Ook door 't pijnlijk ligchaam jagen, - 
Is mijn smart dan minder groot? 

{==311==} {>>pagina-aanduiding<<}

Ach, ik moet het duur betalen! 
Wist gij eens, hoe bang 't mij viel! 
Wat kan ligchaamssmarte halen 
Bij de smarte van de ziel? 
En, wanneer uw leden strijden, 
ô, Wat moet mijn ziel dan lijden! 
Pijnlijk is voor mij dat uur. 
Zou 't gevoel dier folteringen 
Minder schatting mij ontwringen, 
Dan gij offert aan natuur? 
 
Neen, wij, eenig met elkandren, 
Hebben iedre smart gemeen; 
En, wanneer ze in vreugd verandren, 
Wie geniet dan ook alleen? - 
Als gij 't teeder vruchtje koestert, 
Liefdrijk pleegt en hartlijk voedstert, 
En de koontjes bloeijen ziet, 
En het argloos spelend handje 
Van het dierbaar huwlijkspandje 
d'Opgewelden boezem biedt; 
 
Als gij, onder 't gretig turen, 
d'Onafzienbren rijkdom meet; 
Alles, wat gij moest bezuren, 
In het vol genot vergeet, - 
Neen, dan ken ik ook geen smarte: 
Neen, dan zwelt het vaderharte 
Van de vreugd, waarin gij juicht; 
Van 't genot, dat, onverbitterd, 
In uw fonklende oogen schittert, 
En van uw geluk getuigt. 

{==312==} {>>pagina-aanduiding<<}

Kon ik immermeer vergeten, 
Tot wat prijs mijn dierbre Ga 
Me eenmaal Vader heeft doen heeten, 
Dat mij dan de schaamte sla! 
Kan ik immer vreugd genieten, 
Onderwijl uw tranen vlieten, 
Dat die vreugde in vloek verkeer'! 
Dat uw smartlijke offerande 
Op mijn bang geweten brande, 
En de rust er van verteer'! 
 
Neen, wat ooit u moog' bestrijden, 
Wat u grieve of u verheugt, 
Zonder mij zult gij niet lijden, 
Zonder u ken ik geen vreugd. 
Maar, niets moet mijn regt vermindren 
Op de liefde onzer Kindren: 
Neen, hun teedre tranenvloed, 
Die uw graf eens zal besproeijen, 
Zal ook op de rustplaats vloeijen, 
Die mijne asch bewaren moet. 
 
Ja, in 't wee, dat ons weêrvaarde, 
Vaster aan elkaar gehecht, 
Doet de Liefde ons, ô mijn Waarde! 
Beiden onbetwistbaar regt. 
Voor geen titels, voor geen kroonen, 
Voor geen schatten, voor geen troonen 
Staan wij ooit die regten af: 
Zij zijn ons in 't leven heilig; 
En, al sluimren we eenmaal veilig, 
Spreken zij nog uit ons graf. 

No. V. Mang. bl. 210, reg. 17. v. ond. moest nog achter het woord moeder volgen: en van eene vrouw, haar vader en haar moeder. Bl. 214. reg. 24. staat L'aporté, lees La porte. En No. VI. Meng. bl. 223. reg. 1. bocker, lees brucker.





{==313==} {>>pagina-aanduiding<<}

Mengelwerk, tot fraaije letteren, kunsten en wetenschappen, betrekkelijk.

Redevoering over de menigte van vaste starren, aan den hemel geplaatst, en de besluiten, welke wij hieruit kunnen trekken, opzigtelijk de uitgestrektheid van het geheelal.

Door den Heer J.F.L. Schröder, Kolonel ter Zee, Directeur Kommandant van het Koninklijk Institut der Eléves voor de Marine.

Naast de Zede- en Bovennatuurkunde is er voorzeker geene wetenschap, bekoorlijker in hare bespiegeling, verhevener in hare onderwerpen, waardiger voor den menschelijken geest, dan die, welke ons de groote Wereld-machine nader doet kennen - de Starrekunde. Geene wetenschap is er, die ons op eene meer uitmuntende wijze de oneindigheid des Scheppers in zijne werken, en tevens de hooge vlugt, welke het menschelijk verstand kan nemen, aantoont, dan de Starrekunde. En zoude zulk eene wetenschap niet onze achting verdienen; niet onze opmerkzaamheid boeijen; geene pogingen in ons opwekken, om ons nader met hare besluiten bekend te maken? Zoude in onze beschaafde en verlichte tijden, waarin men zich op allerlei soort van kundigheden toelegt, deze wetenschap de eenigste zijn, welke men verwaarloost, en slechts aan zeer weinige uitverkorenen ter beoefening overlaat? Zouden de oudste, ja zelfs de meer of min onbeschaafde Volken, die veel minder dan wij eene

{==314==} {>>pagina-aanduiding<<}
grondige kennis van den Starrenhemel konden hebben, ons hierin tot een uitmuntend voorbeeld, hetwelk geene navolging vindt, verstrekken? Welk een opmerkzaam oog vestigden de Chaldeeuwen, de Egyptenaren, de Indianen en andere oude Volken op den Starrenhemel; hoe groote vorderingen maakten zij in de kennis van de beweging der Hemelligchamen, - vorderingen, welke des te meer onze verbazing verwekken, wanneer wij in aanmerking nemen, dat zij van gezigtkundige werktuigen geheel ontbloot waren. Zekerlijk werd dit onderzoek aangemoedigd door bijgeloovige denkbeelden, welke zij zich van deze Hemelligchamen vormden; maar ontstonden niet deze bijgeloovige denkbeelden mede hieruit, dat de pracht des Starrenhemels, welke van de meesten onzer verlichte tijdgenooten met eene onvergeeslijke onverschilligheid wordt aanschouwd, eenen diepen en levendigen indruk maakte op deze kinderen der natuur?
Geenszins, echter, wil ik hiermede beweren, dat elkeen, die op beschaving en verlichting wenscht aanspraak te maken, grondig deze wetenschap zoude moeten leeren. De menigvuldige bezigheden in het maatschappelijk leven, de verschillende ambten en beroepen, de kortheid des levens, het gemis van gelegenheid en natuurlijken aanleg, stellen slechts een gering getal van menschen in staat, om in deze wetenschap vorderingen te maken, welke zich eenigzins boven het middelmatige verheffen. Zeer vele voorbereidende kundigheden, uit de Wis-, Werktuig-, Gezigt- en Natuurkunde ontleend, worden daartoe vereischt. Nog minder wil ik hiermede beweren, dat men overal Observatorien moest bouwen, dezelve vlijtig bezoeken, de nachten aldaar doorbrengen, ten einde behoorlijk den tijd, de lengte en breedte der plaatsen waar te nemen en te berekenen. - Dit alleen wensch ik, en deze wensch is redelijk, dat elkeen, die daartoe gelegenheid heeft, zich bekend make met de gewigtigste besluiten der Starrekunde; onze Aarde kenne als Hemelbol; zich een behoorlijk denkbeeld vorme van het Zonnestelsel, van de overeenkomst der Planeten en Manen met onze Aarde; welk denkbeeld wij ons behooren te vormen van die millioenen Vaste Starren, aan den Hemel verspreid; welke ontdekkingen hieromtrent gedaan zijn, sedert de Telescopen eenen zoo hoogen graad van volmaaktheid hebben verkregen - en in het algemeen die waarheden, door de Starrekunde betoogd, welke ons op eene uitmuntende wijze de magt en

{==315==} {>>pagina-aanduiding<<}
wijsheid des Allerhoogsten doen zien. Dan voorzeker zoude men andere gewaarwordingen hebben bij het aanschouwen des Starrenhemels, dan bij het zien van eene menigte flikkerende lichtjes des nachts. En waarlijk, deze kundigheden zijn niet zoo uitgebreid en veelvuldig, dat zij niet, bij eene geschikte aanwijzing, in korten tijd zouden kunnen verkregen worden. Wel is waar, tot deze aanwijzing en onderrigting zoude hij ongeschikt wezen, die niet dan in kunsttermen en voor den oningewijden onverstaanbare uitdrukkingen, niet dan met een pronk van geleerdheid de besluiten eener wetenschap kan mededeelen, noch weet te onderscheiden, welke bewijzen voor geleerden, en welke voor ongeleerden voegzaam zijn.
Om ook, zooveel mijne geringe krachten zulks vermogen, daartoe bij te dragen, dat deze edele wetenschap meer algemeen worde beoefend, althans in dien zin, welken ik heb aangewezen, heb ik tot onderwerp mijner Redevoering gekozen - de beschouwing van de menigte der Starren aan den Hemel, en hetgene men daaruit ten opzigte van de uitgestrektheid van het Geheelal mag besluiten. Hoezeer zoude ik mij beloond achten, indien ik door mijn betoog bij Ulieden de achting voor deze edele wetenschap kon vermeerderen, en in staat ware, om gewaarwordingen in het hart op te wekken, gelijksoortig met die, welke eens den Koninklijken Dichter david bezielden, toen hij, bij het aanschouwen van den Starrenhemel, uitriep: ‘Wanneer ik, ô God! uwen Hemel aanschouw, het werk uwer handen, de Maan en de Starren, die Gij aldaar geplaatst hebt, dan denk ik bij mijzelven: wat is de mensch, dat Gij aan hem gedenkt! Met eer en pracht kroont Gij hem; Gij maakt hem tot een Heer van het werk uwer handen.’ - Intusschen, ter bereiking van dit doel, en tot eene beschouwing, voegzaam voor de grootheid van het onderwerp, wordt een Redenaar vereischt, die door kunst van welsprekendheid in staat is, om den geest zijner Hoorderen tot die hoogte te verheffen, waar hij zich in bewondering en aanbidding verliest. Hoe weinig ik ook hierop aanspraak make, vinde ik echter geruststelling bij de gedachte, dat verhevene onderwerpen, duidelijk en eenvoudig voorgesteld, door hunne eigene kracht zelve indruk kunnen maken, en hunnen invloed kunnen staande houden op harten, welke daarvoor vatbaar zijn. Ik zal mij dus daarop toeleggen, om mijn onderwerp eenvoudig, algemeen bevattelijk en in orde voor te stellen, en datgene uitlaten, of

{==316==} {>>pagina-aanduiding<<}
slechts aanstippen, wat, om wel begrepen te worden, geoefendheid in de Wis-, Starre-, Werktuig- en Gezigtkunde vereischt; en hiernaar wensch ik, dat Gijlieden mijne pogingen beoordeelt.

Van alle zijden is het gewelf des Hemels met blinkende lichten versierd, welke wij vaste Starren noemen, omdat wij bij dezelve geene aanmerkelijke eigene, maar slechts die schijnbare beweging bespeuren, uit de ronddraaijing der Aarde rondom hare as voortkomende. Reeds van de vroegste tijden af werden zij met eene bijzondere opmerkzaamheid door de Ouden gadegeslagen, welke intusschen, van gezigtkundige werktuigen ontbloot, geene andere kenden, dan die, welke met het bloote oog konden waargenomen worden. Hunne verbeeldingskracht, of misschien andere ons onbekende oorzaken, deed hen dezelve in verscheidene siguren verdeelen, welke wij Starrebeelden noemen. Het getal derzelven bedroeg 48, waarvan 12 zich in den Dierenriem bevinden, 21 ten noorden en 15 ten zuiden van denzelven. Dit getal is echter nog door latere Starrekundigen vermeerderd, door de plaatsing van 14 aan den noordelijken, en 18 aan den zuidelijken Hemel.
Zeer verschillende is de glans en helderheid dezer Vaste Starren. Terwijl sommige met een glinsterend licht blinken, zijn er andere, welke niet met het bloote oog kunnen gezien worden. Volgens deze verscheidenheid heeft men de Starren in verschillende klassen verdeeld, noemende Starren van de eerste grootte diegene, welke het meest blinken, zoo als Capella, Areturus, Sirius, Rigel enz., en Starren van de tweede grootte, welke eenen minder sterken glans vertoonen. Men ziet ligtelijk in, dat deze onderscheiding willekeurig is, en dat men geenszins naauwkeurig kan bepalen, vooral wanneer men tot Starren van de zesde grootte en daarboven gaat, hoeveel Starren tot elke klasse moeten gerekend worden. Met het ongewapend oog kan men slechts de Starren tot de zesde of zevende grootte toe ontdekken.
Deze Starren zijn overal aan den Hemel in eene zoo groote menigte geplaatst, dat men reeds met een goed gezigt en bij eenen helderen avond, zonder verrekijker, meer dan 2000 Starren kan zien. Een veel grooter getal intusschen heeft men ontdekt, sedert de Telescopen door herschel eene zoo groote volmaaktheid hebben ontvangen, en geschikt geworden zijn, om zelfs een zeer zwak

{==317==} {>>pagina-aanduiding<<}
en flaauw licht voor het oog merkbaar te maken. Ik zal hier slechts de besluiten van eenige waarnemingen desaangaande mededeelen, en met den Melkweg beginnen.
Met het bloote oog ziet men aan den Hemel eenen witachtigen gordel, welke het geheele Starregewelf, bijkans in de ligging van deszelfs grootsten cirkel, en in eenen onafgebroken zamenhang, omringt. Men noemt denzelven, in navolging der Ouden, den Melkweg. Zijne geheele gedaante is een langrond, doch vertoont hij zich in verscheidene van zijne deelen ongelijk in helderheid en breedte. In het Starrebeeld het Schip is hij het helderste, en van den staart des Schorpioens af tot aan Cassiopeja toe in twee groote takken verdeeld.
Verscheidene oude Wijsgeeren en Starrekundigen gisten reeds, dat de glans van dezen gordel uit eene menigte van Starren ontstaat, welke aldaar
    zoodanig opgehoopt zijn, dat men dezelve niet onderscheidenlijk kan zien. Van dit gevoelen waren democritus en ptolemaeus. In onze tijden heeft men, door behulp der verrekijkers, dit gevoelen bevestigd gevonden. Met een Telescoop, waarvan de opening was 18 7/10 duim en de voorwerpspiegel van 20 voeten brandpuntswijdte, kon herschel reeds in het jaar 1784 den Melkweg in Starren oplossen; dat is, de in denzelven opgehoopte Starren onderscheidenlijk zien. De middellijn van zijn gezigtsveld had ten naaste bij 15' van eenen grootsten cirkel des Hemels. Hij rigtte het Telescoop op verschillende plaatsen van den Melkweg, en telde, zooveel doenlijk was, de Starren in elk gezigtsveld. Op de helderste plaatsen telde hij 110, 90, 80, en op de minder heldere plaatsen 70 tot 60. Wanneer men hiernaar bij onderlinge vergelijking eenen overslag maakt, vindt men, dat het getal der Starren in den Melkweg, welke door dit Telescoop zigtbaar zijn en geteld kunnen worden, meer dan 1200,000 bedraagt. Herschel gist, dat men veilig dit getal kan verdubbelen, omdat er nog zoo vele Starren zich in 't verschiet vertoonden, welke, uit gebrek aan licht, slechts flaauwelijk gezien werden, en dus niet konden geteld worden.
Uit deze waarnemingen, vergeleken met die van den vermaarden Starrekundigen schröter, te Lilienthal, kan men dus het besluit opmaken, dat het getal der Starren, tot den Melkweg behoorende, meer dan 2 millioenen bedraagt.
Doch niet alleen in den Melkweg, maar ook in de ove-
{==318==} {>>pagina-aanduiding<<}
rige streken des Hemels, vertoont zich eene verbazende menigte van Starren. Uit de waarnemingen van herschel kan men bij eenen overslag veilig opmaken, dat derzelver getal meer dan 12 millioenen bedraagt. Voorzeker is dit getal niet te hoog gesteld, omdat zich bij elke meerdere vergrooting nog Starren in het verschiet vertoonden, welke niet konden geteld worden, uit hoofde van haar flaauw licht. Bij alle waarnemingen, welke schröter in heldere nachten deed, vond hij daar, waar het gezigtsveld zich volmaakt ledig van Starren vertoonde, nogtans in de verte eenig schijnsel van meerdere Starren, die voor het Telescoop niet genoeg licht hadden. Dit was het geval, toen hij den Hemel met zijn 4 voets Telescoop beschouwde, en hij ontdekte naderhand door een 7 voets Telescoop, dat hij zich hierin niet bedrogen had, vermits die Starren door hetzelve duidelijk zigtbaar werden, en geteld konden worden. Bij de beschouwing des Hemels met dit 7 voets Telescoop ontdekte hij op nieuw het vorig schijnsel van Starren, welke hij insgelijks naderhand door zijn 10, en vooral door zijn 13 voets Telescoop, volmaakt als zoodanige erkende. Bij de waarneming met dezen kijker giste hij echter nog eene menigte van Starren in het verschiet, en zijn 27 voets kijker deed hem dezelve onderscheidenlijk zien. Er is dus niet aan te twijselen, dat het zwakke licht, hetwelk nog in dezen gezien wordt, door eenen nog meer vergrootenden kijker zich als Starren zoude vertoonen.
Starre- en gezigtkundige gronden toonen ons, dat deze 14 millioenen Starren, waarvan 2 millioenen in den Melkweg, en 12 millioenen buiten denzelven zijn geplaatst, als tot één stelsel behoorende, kunnen beschouwd worden. Wij zullen hetzelve het Melkwegstelsel noemen, omdat de Starren in dit stelsel, uit onze standplaats gezien, in de streek van den Melkweg zich het meest opgehoopt vertoonen. Men denke echter geenszins, dat dit Melkwegstelsel alle Starren zoude bevatten, welke ons de groote Telescopen doen zien. Neen; zoodanige Starrenstelsels zijn er in menigte aan den Hemel. - Het zijn de Nevelvlekken.
Alleropmerkenswaardigst zijn deze Nevelvlekken. Door hare kennis dringt onze blik dieper in de grenzenlooze Schepping - door haar zien wij eerst, hoe klein ons gezigtsveld, in vergelijking van het Geheelal, is.
Men ontdekt, namelijk, aan den Hemel, door de verre-
{==319==} {>>pagina-aanduiding<<}
kijkers, zeer vele witte vlekken, die, door Telescopen van middelmatige grootte gezien, zich slechts als eene flaauwe schemering vertoonen. Zij zijn van verschillende grootte en gedaante, doch veeltijds rondvormig. Men noemt dezelve Nevelvlekken. Vóór herschel telde men niet veel meer dan honderd Nevelvlekken; doch hij alleen heeft reeds bijna drie-en-twintig honderd door zijn 40 voets Telescoop gevonden, en hare plaatsen aan den Hemel bepaald. Zij bestaan geheel uit Starren. Zeer vele daarvan kon herschel door zijn Telescoop oplossen, zoodat zij zich door hetzelve, óf geheel óf gedeeltelijk, als groote hoopen van ontelbare Starren vertoonden.
Uit de waarnemingen en gezigtkundige wetten mag men veilig besluiten, dat onder deze 2300 Nevelvlekken vele zijn, welke, in getal van Starren, aan het Melkwegstelsel evenaren. Wanneer het Melkwegstelsel eenen gelijken afstand van ons had als de Nevelvlekken, zoude het zich aan ons insgelijks als eene Nevelvlek vertoonen, die, naar mate van derzelver afstand, tot kleine of groote, tot oplosbare of niet geheel oplosbare Nevelvlekken zoude gerekend worden.
De voorgaande beschouwing bepaalt zich alleen tot de menigte van Starren, welke men door middel der groote Telescopen aan den Hemel ontdekt. Intusschen, deze beschouwing heeft niets in haarzelve, wat onze bijzondere bewondering zoude verdienen, indien wij deze Starren blootelijk beschouwen als blinkende kleine lichtjes, die, tot een aangenaam schouwspel voor onze oogen, des nachts den Hemel versieren. Neen, Mensch! vorm u verhevener gedachten, bij de aanschouwing des Starrenhemels. Leer uit de overweging, wat deze Starren zijn, op welken afstand zij van ons en van elkander zijn geplaatst, u een waardig begrip vormen van het onafmetelijk Rijk des grooten Gods. Eenige waarheden, die ons de Starre- en Gezigtkunde leeren, zullen u daartoe behulpzaam wezen. Zie hier dezelve.
I. De afstand der naaste Vaste Starren van de Aarde is vele duizendmalen grooter, dan de afstand der Aarde van de
    Zon. Om in te zien dat dit op zekere gronden steunt, herinnere men zich slechts aan de onbetwistbare stelling, dat een ligchaam ons des te kleiner moet toeschijnen, hoe grooter deszelfs afstand van ons is, en des te grooter, hoe kleiner deze afstand. Onze Aarde loopt jaarlijks rondom de Zon in eenen kring, welks middellijn 42 mil-
{==320==} {>>pagina-aanduiding<<}
lioenen mijlen lang is; en zooveel veranderen wij in het Zonnestelsel van plaats, en zijn dus, bij voorbeeld, in den zomer bij sommige Vaste Starren 42 millioenen mijlen nader, dan in den winter. Wanneer dus de afstand der Vaste Starren niet zeer veel grooter was, dan deze middellijn, moest hare schijnbare grootte toch gedurende den tijd van een jaar zeer aanmerkelijke veranderingen ondergaan; waarvan wij echter niets, noch met bloote oogen, noch met verrekijkers, ontdekken. Zelfs de schijnbare middellijn der Zon verandert aanmerkelijk, naar mate van haren verschillenden afstand van de Aarde; hoewel dit verschil van afstand nog niet een millioen mijlen bedraagt. De groote afstand der Vaste Starren blijkt ook hieruit, dat zij zelfs door groote Telescopen, en in welke de middellijn van Uranus, de verste bekende Planeet van ons Zonnestelsel, nog aanmerkelijk is, zich als punten blijven vertoonen. Slechts herschel's groote 40 voets Telescoop kan de Starren der eerste grootte als zeer kleine schijfjes van 1 à 2" in middellijn vertoonen; hoewel het ook hier nog twijfelachtig wordt, of niet een gedeelte van hare vergrooting aan de verspreiding der lichtstralen is toe te schrijven.
Doch hetgene de zaak buiten twijfel stelt, is, dat het jaarlijksch verschilzigt der Vaste Starren zoo klein is, dat men tot nu toe hetzelve nog niet heeft kunnen bepalen. Dit steunt hierop. Wanneer wij, bij den loop der Aarde rondom de Zon, ons in een der punten van die loopbaan bevinden, dan zien wij eene Star in die regte lijn, welke van ons oog tot die Star wordt getrokken. Een half jaar daarna bevinden wij ons in een tegenovergesteld punt van die loopbaan, hetwelk van het voorgaande 42 millioenen mijlen is verwijderd; en daar wij wederom de Star zien in de regte lijn van ons oog tot dezelve getrokken, zal deze lijn met de voorgaande eenen hoek moeten maken, en wij zien dus niet de Star op die plaats, waar wij dezelve te voren zagen. Deze hoek, of dit verschil van plaats van de Vaste Star, is hetgene men het jaarlijksch verschilzigt noemt. Wanneer deze hoek 1 bedraagt, dan volgt hieruit volgens gronden der Driehoeksmeting, dat de afstand der Vaste Star 400,000 malen grooter is, dan de afstand der Aarde van de Zon. Dezen hoek heeft men, wegens zijne kleinheid, nog niet kunnen bepalen. Laat ons aannemen, dat hij evenwel 4 bedroege, en meer kunnen wij hiervoor niet stellen, daar hij anders bij de veelvuldige en

{==321==} {>>pagina-aanduiding<<}
naauwkeurige waarnemingen zoude gevonden zijn, dan volgt evenwel, dat de afstand zelfs van de naaste Vaste Star meer dan 100,000 malen grooter is, dan de afstand der Aarde van de Zon, of dat dezelve meer dan 2100,000 millioenen mijlen bedraagt.
II. De Vaste Starren in het algemeen behoeven voor onze Zon in grootte niet te wijken. Dit wordt reeds daardoor blijkbaar, dat
    zij, in weerwil van eenen zoo grooten afstand, nogtans voor ons zigtbaar zijn, ja dat sommige met zulk een schitterend licht blinken. De Zon,
    welke meer dan eene millioenmaal grooter is dan onze Aarde, vertoont zich aan ons slechts als eene kleine schijf van 32' in middellijn, uit hoofde
    van haren grooten afstand, welke intusschen ten minste 100,000 malen kleiner is, dan de afstand der naaste Vaste Star van de Aarde. Indien zij dus
    op gelijken afstand van ons, als die Star, was geplaatst, dan zoude hare middellijn slechts onder eenen hoek van 32/100,000' of 1/52" gezien
    worden, en dus slechts als een punt verschijnen. Herschel mat door zijn 40 voetig Telescoop de middellijn van Capella, en vond dezelve 2½". Hiernaar zoude dus de middellijn van Capella 130 malen grooter zijn, dan die der Zon, en haar ligchamelijke inhoud die der Zon meer dan 2 millioenen malen overtreffen. Gesteld, dat deze hoek te groot is gemeten, en men, wegens de verspreiding der lichtstralen, denzelven aanmerkelijk minder, bij voorbeeld eene halve seconde, stelt, zal evenwel Capella nog 17576 malen grooter zijn dan de Zon. Dit blijkt ten minste, dat wij geene redenen hebben, om aan de Vaste Starren in het algemeen minder grootte dan aan de Zon toe te schrijven. Er kunnen voorzeker zijn, die door de Zon verre in grootte worden overtroffen; daarentegen is het geenszins onmogelijk, dat er Starren zijn, welke zoo verre de Zon in grootte overtreffen, als de Zon de Aarde.
III. De Vaste Starren hebben haar eigen licht, en ontvangen hetzelve noch van de Zon, noch van eenig ander lichtend ligchaam. Dit is klaarblijkelijk, omdat zij, in weerwil van eenen zoo grooten afstand, nog kunnen gezien worden. Indien de Starren niet haar eigen licht hadden, dan zouden zij voor ons niet zigtbaar wezen; want het licht wordt door terugkaatsing te veel verzwakt, en daarom is het onderscheid tusschen het eigen licht van de Zon en het teruggekaatste van de Maan zoo aanmerkelijk. De vermindering van licht neemt daarenboven toe,

{==322==} {>>pagina-aanduiding<<}
naar mate de afstand des terugkaatsenden ligchaams van ons grooter is, en wel in evenredigheid van de vierkanten der afstanden. Uranus, die vele duizendmalen nader bij ons staat dan de Vaste Starren, heeft echter een zoo zwak licht, dat hij naauwelijks met het bloote oog kan gezien worden. Eerst dan zijn de Kometen zigtbaar, wanneer zij nader bij de Zon komen; en wij zien dezelven verdwijnen, wanneer zij zich daarvan verwijderen. Hoe blinkende het licht van Venus, Jupiter en Mars ook zijn moge, is dit teruggekaatste licht toch zeer wel te onderscheiden van het schitterende eigen licht van Sirius, Rigel, Capella, en van andere Starren der eerste grootte.
IV. De Vaste Starren moeten eenen zeer verschillenden afstand van onze Zon, of, wat hier hetzelfde is, van onze Aarde hebben, zoodat sommige het naast hij de Zon staan en andere in groote rijen achter dezelve zijn geplaatst. Wanneer wij enkel naar den schijn oordeelen, dan komt het ons zeker meer waarschijnlijk voor, dat de Aarde in het midden, en alle Starren op eenen bijna gelijken afstand van haar geplaatst zijn: maar deze schijn bedriegt; want naar denzelven zoude ook de afstand der Planeten van onze Aarde niet kleiner zijn, dan die der Vaste Starren. - Daarentegen doet ons reeds de verschillende glans der Starren tot eenen verschillenden afstand besluiten; want hoogstwaarschijnlijk zijn de Starren der eerste grootte in het algemeen diegene, welke ons het naast staan. - Indien voorts de Zon of de Aarde in het middelpunt van de Hemelspheer geplaatst ware, en de Vaste Starren aan derzelver omtrek, zouden deze Starren op de allerongeregeldste wijze verdeeld zijn. Men ontwaart volstrekt geene orde, wanneer wij de Starren uit onze standplaats als middelpunt beschouwen. Waarom zoude, dus kan men vragen, hier wanorde zijn, daar wij in de geheele Schepping, zoo verre zij ons bekend is, eene zoo schoone orde ontwaren? of liever: waarom moet de schijnbare wanorde ons tot derzelver wezenlijkheid doen besluiten, daar wij dit toch in andere dingen verwerpen, b.v. in den schijnbaren loop der Zon en Planeten rondom de Aarde? Ptolemaeus en de meesten der oude Starrekundigen volgden dezen schijn. Zij beweerden: de Aarde staat stil; Planeten, Manen, de Zon en de Starren loopen rondom dezelve. - Onoplosbare zwarigheden, duisternis, wanorde in de beweging, werking zonder voldoende krachten, waren de gevolgen dezer stelling. Copernicus verscheen.

{==323==} {>>pagina-aanduiding<<}
Zijne stelling: de Aarde draait rondom hare as; zij beweegt zich met de Planeten rondom de Zon, verdreef de duisternis, loste de zwarigheden op, herstelde de schoonste orde, deed de eenvoudigste krachten en wetten zien. Dusdanig is het ook hier gelegen. Wanneer wij aannemen, dat de Vaste Starren in rijen achter elkander geplaatst zijn, dan zal de schijnbare wanorde met de schoonste orde kunnen bestaan. Want alsdan moeten daar noodzakelijk de Starren meer opgehoopt zich vertoonen, waar de rijen langer zijn; en het hangt alsdan van de plaats der Zon of der Aarde af, in welke streek des Hemels, en hoedanig de Melkweg, en de Starren buiten denzelven en de Nevelvlekken zich vertoonen.
Ik voeg hierbij nog de volgende stellingen, welker gronden ik echter hier niet nader kan ontwikkelen.
1. Wij vinden ons geregtigd, om tusschen twee Starren, welke elkander het naast staan, eenen afstand aan te nemen, welke in 't algemeen evenaart aan den afstand der Zon van de naaste Vaste Star. - Ik zeg, in het algemeen; want in sommige streken kunnen de Starren digter, in andere verder van elkander staan.
2. Het Melkwegstelsel, hetwelk, gelijk wij gezien hebben, uit meer dan 14 millioenen Starren bestaat, moet dus eene verbazend groote uitgestrektheid hebben. Indien de Starren daarin gelijkmatig verdeeld zijn, dan heeft dit stelsel ten naaste bij de gedaante van eenen cilinder, welks dikte of hoogte veel kleiner is dan de middellijn van zijne basis; doch heeft dezelve alsdan uitschietende takjes en andere oneffenheden. De middelbare lengte van dit Melkwegstelsel kan men alsdan rekenen omtrent op 600 afstanden der Zon van de naaste Vaste Star. Deze middellijn is dus 60 millioenen malen grooter dan de afstand der Aarde van de Zon.
3. De Zon behoort, met hare Planeten, Manen en Kometen, ook tot het Melkwegstelsel, of ten minste tot een ondergeschikt stelsel van hetzelve, doch niet in het het midden van hetzelve geplaatst, maar wijkt meer of min zijwaarts af.
4. Voorzeker zijn van de 2300 ontdekte Nevelvlekken de meesten bijzondere Starrenstelsels, gelijk het Melkwegstelsel, waarvan sommige mogelijk nog in grootte, uitgestrektheid en menigte van Starren hetzelve overtreffen. Laat ons hierbij nog het volgende opmerken: Zouden er niet nog veel meer Nevelvlekken ontdekt worden, wan-
{==324==} {>>pagina-aanduiding<<}
neer de verrekijkers nog meer volmaakt, en dus geschikt wierden, om eene nog grootere ruimte des Hemels door te dringen - daar reeds de verbetering, welke zij door herschel ontvangen hebben, meer dan 2000 nieuwe heeft doen ontdekken? Zouden wij niet wederom een groot getal van Nevelvlekken ontdekken, wanneer wij in een der verafgelegene Starrenstelsels geplaatst waren? Wij kunnen dus volstrekt niet uit het getal van Starren en Starrenstelsels, welke ons bekend zijn, tot het geheele getal besluiten, en kunnen dus alleen zeggen: Wij zijn ergens in het uitgestrekt Geheelal geplaatst, hebben een beperkt zintuig van gezigt ontvangen, werktuigen uitgevonden om dit zintuig te versterken, doch welke geenszins de hoogste volmaaktheid bereikt hebben - en op deze plaats, met dit zintuig, met deze werktuigen hebben wij meer dan 1000 Starrenstelsels, meer dan 1000 millioenen Starren ontdekt, en eene ruimte doorgedrongen, in vergelijking van welke de uitgestrektheid van het geheele Zonnestelsel in geene aanmerking komt.
Voegt hierbij eindelijk, en dit is mijne laatste stelling,
V. De Vaste Starren zijn Zonnen gelijk onze Zon, en hebben allerwaarschijnlijkst, in 't algemeen genomen, ook hare donkere bollen, aan welke zij, gelijk onze Zon, haar licht mededeelen. Dat zij Zonnen zijn, blijkt uit hetgene wij beschouwd hebben. Zij hebben haar eigen licht, gelijk onze Zon, en behoeven voor haar in grootte niet te wijken. Wij kunnen hieruit verder bij analogie besluiten, dat zij ook in het algemeen met haar in andere wezenlijke stukken zullen overeenkomen, en dat aan de Vaste Starren in het algemeen even zoo wel donkere bollen of Planeten zijn toe te schrijven als aan onze Zon. Waarom zoude, onder zoo vele millioenen Zonnen, aan onze Zon, die boven dezelve noch in grootte, noch in lichtgeving uitmunt, alleen dit voorregt gegeven zijn? Hoe weldadig wordt de Zon door licht en warmte, hetwelk zij aan de donkere bollen in haar gebied mededeelt; en zoo vele millioenen bollen zouden nutteloos in eene ledige ruimte hun licht verspillen? Dit kunnen wij van de wijsheid des Scheppers, die alles naar het beste doeleinde heeft voortgebragt en onderhoudt, niet verwachten. De waarnemingen ontbreken ons hier; want, gelijk wij reeds opgemerkt hebben, het teruggekaatste licht dezer donkere bollen kan niet die verbazend groote ruimte tot aan ons oog toe doordringen, en op hetzelve eenigen indruk maken; en wij

{==325==} {>>pagina-aanduiding<<}
zullen waarschijnlijk door de beste en meest vergrootende gezigtswerktuigen nooit in staat gesteld worden, om deze trawanten der Zonnen te zien. Daar wij op verre na nog niet alle de tot ons Zonnestelsel behoorende ligchamen ontdekt hebben, zullen wij nog veel minder deze kunnen ontdekken.
Vestigt hierop, geëerde Hoorders, uwe opmerkzaamheid. Het zijn dus niet blinkende lichtjes, die, millioenen in getal, het gewelf des Hemels versieren. Neen - het zijn Zonnen, die onze Zon in grootte en lichtgeving evenaren, - het zijn Zonnestelsels. Zij hebben ook hun gebied, waarin allerwaarschijnlijkst donkere bollen rollen, die van hun licht en warmte ontvangen, door hun tot bewoonbaarheid geschikt worden. Heeft men redenen ter ontkenning, dat ook hunne donkere bollen door wezens bewoond zijn, die op eene uitnemende wijze de grootheid des Scheppers in zijne werken verkondigen? Doch ik onthoude mij van hieromtrent in een nader onderzoek te treden; daar het mijn voornemen niet is, de menigte van wezens der Schepping, weilke reeds op onze Aarde ontelbaar zijn, maar de uitgestrektheid van dat gedeelte van het Geheelal aan te toonen, tot hetwelk onze oogen, gewapend met gezigtswerktuigen, kunnen doordringen.
En welke kracht is het, die door den grooten Maker van het Geheelal der stoffelijke Wereld is medegedeeld - de kracht, die alle deze ligchamen houdt, vereenigt, en in afgemetene banen in de onafmetelijke ruimte doet voortrollen? Dezelfde kracht, mijne Hoorders, die den druppel water vormt, vormt ook de Zonnen, de Zonnen- en Starrenstelsels, de Nevelvlekken. Het is de Aantrekkingskracht. Elk stofdeeltje trekt andere aan, en wordt wederom aangetrokken, naar eenvoudige en onveranderlijke wetten. Aantrekkingskracht maakt een ligchaam, maakt een geheel der Wereld mogelijk. Een eerste schok der ligchamen (wanneer en hoedanig deze geschied zij, is ons, beperkte aardbewoners, onbekend, en verliest zich in den oorsprong van het Geheelal, tot hetwelk geen sterveling kan doordringen) is voor den Starre- en Wiskundigen toereikend, om, steunende op de eenvoudige wetten der bijkomende aantrekkingskracht, de banen te berekenen, welke kleinere ligchamen rondom grootere zullen beschrijven, en hieruit de vorming van Zonnen- en Starrenstelsels te verklaren. De Aantrekkingskracht brengt op deze wijze

{==326==} {>>pagina-aanduiding<<}
stelsels voort, en vereenigt deze stelsels tot grootere. Het is op deze wijze, dat zij op onze woonplaats de bijzondere ligchamen vormt, beweging en zamenhechting veroorzaakt, en wij haar, naar hare verschillende werking, de vormende, de zamenhechtende, aantrekkende kracht noemen. Dezelfde kracht vereenigt wederom alle deze ligchamen met elkander, en vormt hieruit onzen Aardbol, door elk ligchaam naar het middelpunt der krachten te trekken. Wij noemen haar alsdan Zwaartekracht, en zien hare werking in het gewigt en het vallen der ligchamen. Op dezelsde wijze vormt zij andere Hemelbollen, de Planeten, Manen, Zonnen. Zij is het, welke ons Aardstelsel vormt, door de Maan rondom de Aarde te doen rollen, en hierdoor deze twee bollen met elkander te vereenigen. Op gelijke wijze vormt zij het stelsel van Jupiter, van Saturnus en Uranus, door 4 Manen met Jupiter, 2 Ringen en 7 Manen met Saturnus, 8 en misschien nog meer Manen met Uranus te vereenigen. Deze vier, en misschien nog meer stelsels, vereenigt zij met de enkele bollen, met Mercurius, Venus, Mars, Ceres, Pallas, Vesta, met duizenden van Kometen, en met den grooten Zonnebol, tot één stelsel; en vermits daar de grootste trekking is, waar de meeste stofdeelen zijn, worden alle eerstgemelde ligchamen naar de Zon getrokken, en wentelen rondom dezelve. Zoo vormt zij dus ons Zonnestelsel; zoodat de Zon met hare Planeten en Kometen, uit hoofde van deze vereeniging, als een geheel is te beschouwen. Doch hare werking, die zich uitstrekt tot aan de eindpalen der stoffelijke Wereld, eindigt daar geenszins.
De eigen beweging, welke men bij de Zon en bij meerdere Vaste Starren heeft waargenomen, de gedaante van ons Melkwegstelsel en van de Nevelvlekken bevestigen zulks. Door de Aantrekkingskracht wordt dit verbazend groot geheel, ons Zonnestelsel, welks uitgestrekt gebied eene lengte heeft, 100,000 malen grooter dan de afstand der Aarde van de Zon, met eene verbazende menigte van Vaste Starren, of liever van andere Zonnenstelsels, vereenigd tot het groote Melkwegstelsel, waarin meer dan 14 millioenen Zonnen rollen, welke misschien door vele duizend millioenen donkere bollen in haren loop vergezeld worden. Op dezelfde wijze vormt zij andere Melkwegstelsels; en deze onderling vereenigd - welk een geheel! Zoo gaat zij voort, vormt geheele, en uit geheele we-
{==327==} {>>pagina-aanduiding<<}
derom geheele; doch hoe verre die vereeniging zich uitstrekt, om een Geheelal der Wereld voort te brengen, blijft voor ons, eindige wezens, voor altoos met eenen sluijer bedekt.

Hetgene ik thans aangestipt, en zoo veel mogelijk eenvoudig en bevattelijk heb voorgesteld, kan doen zien, welke denkbeelden men, opzigtelijk de grootte van het Geheelal, zich hebbe te vormen. Vergunt mij thans nog eenige oogenblikken uwe opmerkzaamheid, tot het opmaken van de slotsom der belangrijke waarheden, welke wij beschouwd hebben, en tot ontwikkeling eeniger gedachten, welke, bij de overdenking van zulke verhevene onderwerpen, zich aan ons als 't ware opdringen.
Groot, onafmetelijk groot zijn dus de werken Gods. Eene oneindige menigvuldigheid van levende en levenlooze wezens, van krachten en werkingen, van voortbrenging en vernietiging, van middelen ter instandhouding, ter verandering en vernieuwing; en deze menigvuldigheid bestuurd door de eenvoudigste wetten, vereenigd tot de schoonste harmonie, orde en eenheid - ziet daar het Rijk des grooten Gods! Werwaarts Gij ook uwe oogen wendt, hetzij op de oppervlakte, of in de buitenste schors van uwen aardbol; welke krachten en werkingen, welke stoffen en wezens Gij ook aldaar gadeslaat - overal roept de Natuur u dit met luider stemme toe. - Telt, zoo Gij kunt, de millioenen Planten, die op de oppervlakte der Aarde haar voedsel vinden - telt het tallooze heer van Dieren, waarvan elk oogenblik millioenen hun bestaan ontvangen en eindigen - telt de eigenschappen, waardoor zich het eene van het andere onderscheidt, de krachten en middelen, waardoor zich elk diertje onderhoudt, veranderd wordt, en datgene is en werkt, wat het volgens zijne bestemming moet zijn en moet werken; waar zult gij beginnen, waar eindigen? En zoo Gij uwe oogen met kunstglazen wapent, ziet Gij dan niet wederom een nieuw Rijk, nog grooter in menigvuldigheid en verscheidenheid, dan hetgene Gij met bloote oogen kunt ontdekken? Ziet Gij niet, hoe volmaakter uwe gezigtswerktuigen worden, des te meer nieuwe wonderen der Natuur, en bewijzen van de magt des Oneindigen? Kunt Gij u ooit vleijen, met uwen blik tot in de kleinste deelen der Scheppinge te zullen doordringen? Aanschouwt den Mensch, dat verstandig en redelijk wezen, dien priester der Natuur, alleen in

{==328==} {>>pagina-aanduiding<<}
staat, om zich van het geschapene tot den Schepper te verheffen - hoe verschillende zijn zijne krachten, vermogens, neigingen en werkzaamheden - hoe verschillende zijne gestalte, taal, levenswijze en zeden! Hoe vele duizend millioenen zijn er reeds vóór u bewoners dezes Aardbols geweest; hoe vele duizend millioenen zullen het ná u wezen!
Zoo uitmuntend getuigt dus reeds uwe woonplaats, ô Mensch! van de oneindigheid der werken Gods. En wat kent Gij van dezen bol, welks inhoud meer dan 3000 cubiek millioenen mijlen bevat, anders dan deszelfs oppervlakte, of ten hoogste deszelfs buitenste schors?
Hebt Gij uwe woonplaats met opmerkzaamheid beschouwd, is uw verstand en hart vatbaar geweest, om aldaar de stem der Natuur te vernemen - welaan, verhef u dan met mij tot een hooger standpunt - beschouw met mij het blinkende gewelf des Hemels! Aanschouw de Zon, die haren milddadigen invloed door licht en warmte op alle stoffen en wezens van uwen Aardbol verspreidt, gedurige verandering, groei en voortplanting onderhoudt en bevordert. Aanschouw de Maan, die met haar zacht bekoorlijk licht de duisternis van den nacht doet verdwijnen - zie, met welken schoonen zachten glans Venus, Mars en Jupiter aan den Hemel blinken. Laat de beuzelachtige begrippen varen, welke de Mensch in zijne kindsheid zich van deze ligchamen vormt. De Planeten en Manen zijn bollen gelijk uwe Aarde; sommige van dezelven overtrefsen haar duizendmalen in grootte; hare oppervlakte heeft gelijkvormigheid met die van uwe Aarde. Zij rollen, gelijk de Aarde, in afgemetene banen, met een groot getal van Kometen, rondom de Zon; een ligchaam, welks grootte zijne heerschappij evenaart. Stapel een millioen Aardbollen op elkander - derzelver inhoud zal nog kleiner zijn, dan die der Zon. En hoe groot is de baan, welke zij doorloopen! hoe uitgestrekt het Zonnestelsel, hetwelk zij vormen! Om tot aan deszelfs grenspalen te komen, hebt Gij vele duizend millioenen mijlen afstands te doorloopen.
En zult gij alsdan aan de uiterste grenzen der Wereld gekomen zijn? Zijn de grenspalen van het Zonnestelsel daar, waar de zigtbare Wereld eindigt? Sterveling! wend uwe oogen naar den Hemel; versterk ze door kunstglazen, die u de flaauwe lichtjes onderscheidenlijk

{==329==} {>>pagina-aanduiding<<}
doen kennen. Millioenen Starren toont u de Melkweg - millioenen Starren toonen u de overige streken des Hemels. En deze Starren zijn Zonnen - zijn aan uwe Zon in grootte en lichtgeving gelijk; ja zoodanige Zonnestelsels, gelijk het uwe is, kunt Gij mogelijk millioenen in getal stellen, welke, met uw Zonnestelsel vereenigd, in de uitgestrekte Wereldruimte zich bewegen, en het verbazend groot geheel, het Melkwegstelsel, uitmaken. En mogelijk veel talrijker heer van donkere bollen, welke uw oog niet in staat is waar te nemen, worden door deze Zonnen verlicht, en tot bewoonbaarheid geschikt gemaakt. Doorloop in uwe gedachten dit Melkwegstelsel, niet met de snelheid eens kanonkogels - deze is veel te traag - kies eene snellere vaart - vlieg met de snelheid des lichts, meer dan twee millioenen mijlen in ééne minuut; binnen 3000 jaren zult Gij nog niet de middellijn van dit Melkwegstelsel doorgeloopen hebben.
Stel, dat Gij aan de uiterste grenzen van het Melkwegstelsel zijt gekomen; hebt Gij dan de grenspalen der zigtbare Wereld bereikt? Maakt het Melkwegstelsel het Geheelal uit? Zoude zoodanig eene Wereld, die door eindige wezens konde bepaald en afgemeten worden, eenes oneindigen Scheppers niet onwaardig zijn? Wat zult gij hier op deze hoogte zien? Nevelvlekken - nieuwe Melkwegstelsels. Vlieg dan van het eene Melkwegstelsel tot het andere zeg, welk zal het laatste wezen?
Onbegrijpelijk Wezen! Verbaasd zie ik hier in het heiligdom uwer werken... Een straal uwer heerlijkheid treft mijn starend oog ... Zwijgend aanbid ik.
En wanneer ik uit dit hooge standpunt, waar ik die millioenen bollen zie rollen, de oogen tot mijzelven wende - hoe klein vertoon ik mij alsdan, als stoffelijk wezen! Ik verlies mij reeds in de menigte van aardbewoners, die vóór mij geweest zijn, en met wier stof zich eens mijn stof zal vereenigen, om tot voedsel aan dieren en planten, ja tot bestanddeelen voor de ligchamen der nakomelingen te verstrekken. En deze Aarde zelve - verliest zij zich niet in de uitgestrektheid van het Geheelal, en in de menigte der Hemelbollen, gelijk een druppel water in den Oceaan? Mensch! aanschouw den Starrenhemel, en leer ootmoedigheid. ‘Zoek,’ zeide socrates tot zijnen leerling alcibiades, die zich verhoovaardigde op de menigte zijner landen en bezittingen in Attica, - ‘zoek uwe landen op deze algemeene kaart der Aarde! -
{==330==} {>>pagina-aanduiding<<}
Vindt gij ze niet? - En echter zijt gij trotsch op hetgene op eene algemeene kaart der Aarde niet eens in aanmerking komt.’ Uw gezegde, wijze socrates, vindt ook hier toepassing. Ook u, alexander, caesar, gengiskan, tamerlan - die, om aan eene teugellooze, dwaze, verderfelijke begeerte, die gij grootheid van ziel, zucht naar eer en roem noemt, te voldoen, landen verwoest, het geluk der maatschappijen vernietigt, vele duizenden uwer evenmenschen ter slagtbank voert, tallooze huisgezinnen in de diepste ellende dompelt, ouders berooft van hunne dierbare panden, van de hulp, steun en troost hunnes ouderdoms - tranen doet storten, zonder dezelve te droogen - ja u, onmenschen, die, dronken door uwen rampzaligen voorspoed, u boven alle wetten verheven acht, met trots en hoogmoed nederziet op uwe evenmenschen, die met u gelijke regten hebben, die kinderen zijn van denzelfden algoeden Vader - maar ook van denzelfden regtvaardigen Regter - op menschen, die in zedelijke hoedanigheden misschien verre boven u den voorrang
verdienen - ook u roept de Starrenhemel toe: Zoekt uwe landen en bezittingen op de kaart der Wereld! Laat van het Noorden tot het Zuiden, van het Westen tot het Oosten uwe zegepralende wapenen druipen van het bloed der ongelukkigen - zwaait uwen schepter over de geheele Aarde - zegt, wat hebt gij gewonnen? Zoekt uwe bezittingen, zoekt de Aarde, welke gij voor een oogenblik de uwe noemt, doch aan welke gij weldra uw stof zult teruggeven, om door wormen verteerd te worden - zoekt uwe Aarde op de kaart van het Zonnestelsel! Naauwelijks zult gij ze aldaar vinden; slechts een stipje zal haar aanwezen toonen. Zoekt uwe Aarde op de kaart van het Melkwegstelsel - weet, dat men op eene kaart der Aarde niet de plaats van een zandkorreltje aanwijst! Zoekt uwe Aarde op de kaart der Melkwegstelsels, der Nevelvlekken - welke vergelijking zal ik hier maken!
Aardbewoner, wie gij ook zijn moogt! zoo ooit belagchelijke, dwaze hoogmoed uw hart vermeestert, aanschouw den Starrenhemel met opmerkzaamheid; en zoo gij dan nog trotsch kunt zijn op uwe bezittingen, magt en grootheid - zoo gij dan nog met verachting kunt nederzien op uwe evenmenschen - ô dan hebt gij het edelste, wat gij bezit, uw verstand, verloren!
Maar gij, edele Sterveling! gij, wiens hart klopt voor deugd en zedelijkheid; die waardiglijk de plaats en den

{==331==} {>>pagina-aanduiding<<}
stand bekleedt, hoe gering dezelve ook zijn mogen, welke u van uwen Schepper zijn aangewezen; die onverzettelijk getrouw blijft aan uwen pligt, als een held uzelven overwint, en u boven het lage eigenbelang verheft - wees mij welkom, al zijt gij arm, gering en dienstbaar - mijn hart eerbiedigt u, buigt zich voor u neder; want gij zijt met de Godheid vermaagschapt - in u vertoont zich het beeld des Allerheiligsten. Zie de zigtbare Wereld, den Starrenhemel boven u - zie de zedelijke Wereld, de Zedewet in u, en leer uwe waarde gevoelen. Als burger der zigtbare Wereld, als een stoffelijk gedeelte van het onasmetelijk Geheelal, zijt gij voorzeker een nietsbeteekenend wezen; doch als burger der onzigtbare Wereld verheft gij u boven alles, wat aardsch en stoffelijk is, en nadert tot den Schepper. De stem der Rede en des Gewetens; de kracht in u, om deze stem te volgen, en het zinnelijke te beteugelen; die zucht naar waarheid en volmaaktheid; die vatbaarheid om u van het geschapene tot het ongeschapene te verheffen, - deze toonen uwen verheven oorsprong boven al het stoffelijke; toonen, dat gij met den Allerheiligsten in nadere gemeenschap staat; - deze verzekeren u, dat uw geest onsterfelijk is, en steeds in zedelijke volmaaktheid kan opklimmen. Zie, hier boven zijn woonplaatsen eenes volmaakteren staats - woonplaatsen des lichts, waar de duisternis, die u hier omringt, meer en meer zal verdwijnen. De Schepper en Onderhouder der stoffelijke Wereld is tevens het ideaal der heiligheid, hetwelk gij aanbidt. Steeds zal en moet daarom het zedelijke boven het zinnelijke heerschen. - Eens zullen wij de schijnbare wanorde in de schoonste orde zien opgelost.
En welke verhevene waarheden leert ons de Godsdienst! Ja, voor dien God, die met hetzelfde doordringend oog, met dezelfde alles vervullende magt een geheel Melkwegstelsel ziet en laat voortrollen, en een wormpje op de Aarde ziet en laat kruipen - voor dien God is niets klein en gering. Hij ziet, kent ons, en bestuurt onze lotgevallen. Hij geeft middelen, kracht en sterkte ter overwinning, en geleidt ons, wanneer wij niet weerstreven, aan Zijne hand, door de verschillende oefenscholen, van volmaaktheid tot volmaaktheid, bekroont ons met eer en heerlijkheid.
Zulke gedachten doorstroomen mijne ziel, wanneer ik eenzaam, op eenen stillen avond, de pracht des Starren-
{==332==} {>>pagina-aanduiding<<}
hemels aanschouwe. Dan gevoelt mijn geest de zaligste aandoening. Dan vinde ik opwekking, om het zinnelijke, het nietig stoffelijke te versmaden, en mijn voorregt, als burger eener onzigtbare Wereld, te handhaven. Dan verhef ik mij boven het graf. Ik veracht de verschrikkingen des doods - hij is mij de overgang tot eenen volmaakteren staat. Vrienden! laat ons aan de hand der liefde dit pad des levens bewandelen - laat deugd, pligt en Godsdienst steeds onze schreden besturen. Dan kunnen wij moedig onze oogen tot den Starrenhemel verheffen - groote dingen verwachten ons.

Waarneming van den heer Blavet, aangaande eene tusschenpoozende koorts, met watervrees vergezeld.

Men vindt in de Annales de Médicine pratique de Montpellier, voor 1807, de volgende waarneming: Eene Vrouw werd, ongeveer eene maand geleden, aangetast door eene tusschenpoozende anderendaagsche Koorts, die met alle omstandigheden vergezeld was, welke haar als hydrophobisch kunnen doen beschouwen. In het begin der ziekte waren de aanvallen niet zeer hevig, doch van den beginne was toch de Watervrees en de lust tot bijten aanwezig, voornamelijk wanneer men haar te drinken wilde geven; hebbende de grootste onrust plaats in het midden van den aanval. De vrees voor vloeistoffen, die met afschuw vergezeld ging, was zoo groot, dat de naam alleen des vochts beving en kramptrekkingen veroorzaakte. Ook verscheen eerlang dit verschijnsel zelfs buiten den aanval, en de Lijderesse bragt twintig dagen door, zonder iets anders, dan wat Anijswater, gedurende de tusschenpoozingen, te kunnen drinken. De Heer blavet liet de Zieke anderhalve once Koortsbast gebruiken, met eene drachme Valeriaan; welk poeder, met een aftreksel van Linden- en Oranjebloemen, gedurende de tusschenpoozing werd ingenomen. Deze vermenging was voldoende, om het wederkeeren der aanvallen te verhinderen. Echter voer men nog gedurende eenige dagen met het gebruik van dit middel voort. Nadat de Koorts veertien dagen lang had opgehouden, veroorzaakte het onvoorziens losgaan van een geweer in de nabijheid der gewezene Lijde-
{==333==} {>>pagina-aanduiding<<}
resse eene geweldige flaauwte, die eene woedende ijlhoofdigheid ten gevolge had. Ten volgenden dage openbaarde zich hierop wederom een aanval van Watervrees, enz. Doch het hervat gebruik van den Koortsbast onderdrukte dezen aanval, en bewerkte eene volkomene herstelling.

Levensbijzonderheden van den beruchten roover Schinder Hannes; nevens een verslag van de algemeene inrigting zijner rooverbende.

Schinder hannes, zoo veel beteekenende als jan de viller, eigenlijk jan becker genaamd, was de Zoon van eenen Viller. Al vroeg ontwikkelden zich zijne ondeugende neigingen. Verscheiden malen aan het hoofd eener bende van kleine jongens van zijne jaren zich bevindende, vond hij middel om brood en vleesch te stelen van de legerkarren van het Fransche leger, in den omtrek van Kreutznach.
In het laatst van het jaar 1796 trad hij in dienst van eenen beul. Zijn meester deed hem om diefstal vatten, en hij werd tot de roede verwezen. Eens en andermaal om dieverij in hechtenis genomen, ontkwam hij telkens. Omtrent het einde des jaars 1800 kreeg hij, ten huize van een vrouwspersoon, die van het verkoopen van gestolene goederen haar werk maakte, kennis aan lijsje werner, welke hij vervolgens onderhield van de vrucht zijner rooverijen. De Municipaliteiten, in den staat, in welken zij zich toen bevonden, waren van de middelen van bedwang zoo goed als ontbloot. Onbeschaamd en op helderen dag dreef schinder hannes zijnen, zoogenaamden, Paardehandel. Intusschen werd hij door de Gendarmes in eene herberg gevat en in den kerker geworpen. Eene zaag, van een mes, en een touw, van stroo gemaakt, dienden hem tot een middel ter ontkominge. Naardien de paardehandel, van wege de mededinging, thans niet meer zoo voordeelig was, bestoot schinder hannes, zijne talenten langs de groote wegen te werk te stellen. Reeds voordat hij gevangen was genomen aan lijsje ongetrouw geworden, zag hij thans geheel van haar af, en nam tot matres een meisje van vijftien jaren, van ongemeene schoonheid.
Schinder hannes had de gewoonte, op marktdagen,

{==334==} {>>pagina-aanduiding<<}
van zijne makkers omringd, zich op den top van eene of andere hoogte te plaatsen, van waar hij de omliggende wegen konde bespieden. Op zekeren dag, als hij, met zijnen kijker in de hand, op den uitkijk stond, ontdekte hij een troep van over de dertig Joden, onder welke zich vijf boeren bevonden. Na zich wel vergewist te hebben, dat er onder dezen hoop geene vermomde Gendarmes waren, liet hij hen tot aan een engen doortogt naderen, welken hij den drukweg noemde, en, op de Joden aanleggende, moesten zij een voor een met de beurs in de hand bij hem komen. Met dit geld vergenoegde zich de onbeschaamde gaauwdief niet; alle zakken deed hij naauwkeurig doorzoeken. Naardien zijn karabijn hem in dit werk belemmerde, stelde hij dien zeer bedaard in handen van eenen Jood, jakob genaamd. Deze, als van den donder getroffen, hield het geweer vast, waarin alle de sterkte des roovers bestond, en gaf het hem vervolgens terug.
Te onregt zoude men hieruit besluiten, dat schinder hannes eene onversaagdheid bezat, welke nergens voor stond; hij verstond slechts de kunst, om zijnen man te onderscheiden. Bevreesd geworden voor de telkens herhaalde vervolgingen der Gendarmes, werd hij te rade, het Fransche grondgebied te verlaten, en zich naar den regter Rhijnoever te begeven. Dewijl alle familien van beul en viller zich in Duitschland bevinden, ontmoette hij aldaar vele bloedverwanten en vrienden. Weldra verbond hij zich aan een jong meisje, welk hem geheel scheen te hebben ingenomen; doch hij verliet haar eerlang, en keerde naar den linker Rhijnoever terug. Omtrent dezen tijd maakte hij kennis met de matres, van welke hij boven alle voorgaande het meest hield, en welke hij behield tot aan het einde van zijn leven. Julia blasius was een jong en mooi meisje van een zeer vrolijken aard, dat zeer fraai zong, en op de viool speelde. Schinder hannes bragt haar aan den regter Rhijnoever, om er zijn huwelijk statelijk te vieren. Dronken van de bevalligheden zijner vrouwe, maakte hij ter harer eere een liedje, hetwelk langen tijd op alle dorpfeesten gezongen werd.
Omtrent dezen tijd begonnen de roovers een nieuwen weg van werkzaamheid in te slaan; bij nacht overvielen zij Joodsche huizen. Door gelukkige togten rijk geworden, kreeg schinder hannes den inval, om zichzelven en zijne gansche bende in het nieuw te kleeden. Een

{==335==} {>>pagina-aanduiding<<}
kleermaker, die zich daaronder bevond, maakte een prachtig zijden kleed voor zijne schoone julia. Twee andere kleermakers waren tevens elders werkzaam. Zoodra de man, die gelast was om voor schinder hannes te werken, zijne taak had afgedaan, begaf hij zich op weg om hem zijn kleed t'huis te brengen. Hij ontmoette hem ter halver wege, gerust met zijne vrouw wandelende. Verrukt op het zien van zijn nieuw gewaad, ontkleedt zich straks schinder hannes, en gaat eenige honderd schreden verre, gansch moedernaakt, loopen, huppelende en roepende: ‘Komt hier, Gendarmes! komt den beruchten schinder hannes vatten!’ Eindelijk trok hij zijn nieuw pak aan, betaalde den snijder, en vervolgde met zijne echtgenoote zijne wandeling.
De Joden, die inzonderheid de voorwerpen der vervolginge der verspieders van schinder hannes waren, vaardigden uit het midden hunner eene deputatie af, om met hem in onderhandeling te treden. Somtijds ontbood hij hen ook om voor hem te verschijnen. Zie hier daarvan een merkwaardig voorbeeld. Isaac herz, een koopman in het groot te Soberheim, ontving bevel, op een bepaald uur, te verschijnen in het huis van eenen jakob hexamer, om aldaar te antwoorden op de vragen van schinder hannes. Sidderende en bevende verschijnt isaac herz op het bepaalde uur. Aan de deur van het huis stond eene schildwacht, welgewapend, die den Jood ontving, en hem beval, naar boven te gaan. Op de bovenste verdieping gekomen, vindt isaac eene tweede wacht, die hem in des Kapiteins gehoorzaal brengt; deze, van gewapende roovers omringd, zat naast zijne schoone julia, even als hij zeer prachtig gekleed. ‘Waarom,’ dus sprak hem schinder hannes aan, op een' regterlijken toon, ‘waarom gaat gij altijd van een Gendarme verzeld?’ De Jood, halfdood van angst, antwoordt niet. ‘Weet gij niet,’ vervolgde de roover, ‘dat het aan mij staat, u midden onder alle uwe Gendarmes te doen fusilleeren?’ Niet anders wist isaac herz te antwoorden dan met eene diepe buiging; hij betaalde zesëndertig franks voor het gehoor, en werd eveneens uitgeleid als hij ontvangen was.
Met stilzwijgen gaan wij de gruwelen voorbij, aan eenen Molenaar gepleegd. Schinder hannes, het te benaauwd krijgende aan den linker Rhijnoever, had zich

{==336==} {>>pagina-aanduiding<<}
genoodzaakt gevonden, aan den regter oever eene schuilplaats te zoeken; maar de Fransche en de Duitsche magten werkten gemeenschappelijk. Op den eenëndertigsten Mei des jaars 1802 zag de bevelhebber van eene patroelje, driehonderd schreden van den grooten weg, een persoon uit een koornveld komen. Om zijne bedremmelde houding, toen men hem ondervraagde, werd hij in verzekering genomen. Het was schinder hannes: in het eerst dacht men niet, dat hij een gevangene was van zoo veel aangelegenheids; doch zijne herhaalde pogingen om te ontvlugten waren oorzaak, dat hij te sterker gekneveld werd.
Eene mijl van Wisbaden nam eene kompagnie Jagers het transport over. Bij de komst aldaar vervoegde zich de schoone julia bij den Oostenrijkschen fourrier wagner, en bood hem drie Louizen, indien hij toeliet, dat haar man niet naar Cassel, tegenover Mentz, vervoerd werd. Schinder hannes zelf verklaarde, dat hij zeer bang voor de Franschen was, en dat hij het voor zoo goed als onmogelijk hield, dat er geene te Cassel waren.
Bij zijn vertrek uit Wisbaden riep hij angstig uit: Het is mot mij gedaan! Ik ben een verloren man! Het geregt van Frankfort leverde hem aan Fransche Gendarmes over, die hem naar Mentz voerden. De schoone julia zat met hem in één rijtuig. Zijne bekentenissen waren oorzaak, dat er zeer vele personen gevat werden; niet minder dan vierënzestig werden onder het verhoor gebragt. Toen schinder hannes naar de regtbank werd geleid, was hij met de linkerhand aan zijnen ouden Vader gebonden. Een troep voetvolk en vier brigades Gendarmes dienden tot geleide. Een zonderling vermaak scheen schinder hannes te scheppen in het beschouwen van dezen toestel, van welken hij het voorwerp was.
Toen het uur, dat zijn vonnis zoude geveld worden, naderde, zeide hij dikmaals, op de schoone julia wijzende: Dit meisje is onschuldig! Ik heb haar verleid! De regters hadden de edelmoedigheid, het eerst het vonnis te vellen over julia blasius, die slechts tot eene tweejarlge gevangenis werd verwezen. Wat schinder hannes aangaat, met negentien zijner voornaamste medepligtigen werd hij ter dood veroordeeld. Zijn Vader werd voor tweeëntwintig jaren opgesloten; de Voorzitter gaf er schinder hannes kennis van, en deze liet daarover

{==337==} {>>pagina-aanduiding<<}
eenig genoegen blijken. Op het schavot zeide hij tot de talrijke menigte, die het omringde: Ik heb den dood verdiend!
Zie hier eenige berigten wegens de algemeene inrigting der Rooverbende.
Tot hun verblijf verkozen de Roovers landen van kleme uitgestrektheid. Wanneer eenige groote Mogendheid over hun klagtig viel, verhuisden zij naar het naburig grondgebied.
De rangen werden onder hen verdeeld, naar gelange van den naam, welken iemand had gemaakt, het zij door de treffendste bedrijven, of door een vernuft, vruchtbaar in vindingen. De zulken, die tot de waardigheid van Kapiteinen of Kommandeurs waren verheven, boezemden hunnen onderhoorigen zoodanig een ontzag in, dat deze hen blindelings volgden en gehoorzaamden; doch zoodra eene onderneming was volbragt, keerde elk tot zijnen voorgaanden rang weder. Dat opperhoofd alleen, welk zich door eene heldendaad had onderscheiden, behield het regt om zijne vertrouwelingen tot eene andere onderneming bijeen te roepen, zoodra hij dezelve voor de belangen der bende dienstig oordeelde.
Een hunner grondregelen was, bij elke nieuwe onderneming, of bij hunnen overgang uit de eene in eene andere bende, van naam te veranderen. In hun bargoens (een mengsel van Hebreeuwsch, Hoog- en Nederduistsch en Fransch) noemden zij hunne schuilhuizen Kochemer Beyes. Gewoonlijk waren deze huizen herbergen, wier eigenaars het met hun eens waren, en die somtijds door een' hunner werden opgehouden. Hier vergaderden zij voor het doen van eenen aanslag, verborgen er hunne geroofde goederen, of verscholen er zich in een gevaarlijk oogenblik; hier henen werden ook alle narigten gezonden, die hun op een toekomenden roof kans gaven, of hen van eenig dreigend gevaar verwittigden. Zoo menigvuldig waren deze schuil- of verwittigingsplaatsen, dat een roover uit Holland tot aan den Donau konde reizen, volkomen verzekerd, elken nacht in een huis te kunnen doorbrengen, alwaar hij veilig was, en narigt ontving, om op de gemakkelijkste wijze de plaats zijner bestemminge te bereiken.
Volstrekt onbestaanbaar was het met de algemeene grondbeginsels, in grooten getale te verzamelen, en vooral te vertoeven, op eene plaats, die niet als eene verzamelplaats was aangekondigd tot eene onderneming in de na-
{==338==} {>>pagina-aanduiding<<}
buurfchap. Wanneer de opperhoofden zoodanige door hunne wetten verbodene verzamelingen aantroffen, dreigden zij hunne onderhoorigen, hen bij het geregt te zullen verklappen. Zij gedoogden niet, dat meer dan twee of drie te zamen in hetzelfde vlek of dorp woonden. Indien een roover, om deze of gene reden, van verblijf veranderde, liet hij zijn adres bij den Kochemer Mann (verkooper van de gestolene goederen), ten einde hij, indien zijn dienst spoedig wierd vereischt, gemakkelijk kon gevonden worden. Door deze voorzorge was eene bende van zeventig of tachtig leden door onzigtbare banden aaneengeknoopt, scheen als in een oogenblik tot een gewigtig bedrijf uit het niet voort te komen, en verdween even spoedig in de duisternis.
In groote steden, als Amsterdam, Gent, Brussel, Luik, Aken, Keulen enz., hielden zij bij voorkeuze hun verblijf in een hoerhuis; maanden lang heeft men hen aldaar zien vertoeven, hun gestolen goud met hunne ligtekooijen verspillende. Zij vergenoegden zich niet met van naam te veranderen; zeer dikmaals veranderden zij ook van gewaad en manieren. Hij, bij voorbeeld, die zich te Keulen voor een armen Joodschen Oudekleerverkooper uitgaf, vertoonde zich eenige dagen daarna bij de wateren van Aken of Spa als een Duitsch Baron of Hollandsch koopman, houdende open tafel en grof spelende. 's Weeks daaraan konde men hem ontmoeten in een bosch, aan het hoofd zijner bende, dezelve tot roof en moord aanvoerende.
Verwonderen zoude men zich over de behendigheid, met welke deze roovers zich van volkomen geldige passen wisten te voorzien, indien men niet wist, dat zij zich van vrouwen daartoe bedienden; altijd hadden zij schoone vrouwen in hun gevolg, die in hunne plaats het verzoek deden, en die, verre van wantrouwen te verwekken, dikmaals de gunst der personen zelve wonnen, die het meeste belang hadden bij de ontdekking der strikken, van welke zij de werktuigen waren.
Het was in gevolge van denzelfden geest der behoedzaamheid, dat de roovers steeds den voorrang gaven aan aanslagen, van de plaats van hun gewoon verblijf verst afgelegen; dit belette niet, dat zij hun gelaat zwart maakten, en hun woord was: ‘Praat zoo luid niet! men zal uwe stem herkennen!’
Zelden werd er een aanmerkelijke diefstal gepleegd, dan

{==339==} {>>pagina-aanduiding<<}
na voorafgaande kundschap eens Baldovers (Spion), die geen eigenlijk lid der bende was. Onder duizend voorwendsels slopen deze eerlooze aanbrengers in de huizen der rijken, of waar men vermoedde dat gereed geld voorhanden was. Naauwkeurig bespiedden zij alle de leden des gezins, namen even zorgvuldig de geheele buurt op, en sloten voorts den koop met een der beruchtste hoofden der rooverbende.
Wanneer eene onderneming als uitvoerlijk werd beschouwd, verzamelde het opperhoofd zijne bende. De vereeniging geschiedde gemeenlijk door middel van brieven, aan elk der leden geschreven, en in welke zij verzocht werden op eene bestemde verzamelplaats zich te laten vinden, om zaken van koophandel (Massematen.) Uit aanmerking, dat de optogt van twintig, dertig, veertig en meer menschen opzien zoude baren, indien zij gezamenlijk reisden, gaven de opperhoofden last, dat hunne lieden bij troepjes van drie of vier tevens zich naar de bestemde plaats zouden begeven. De rijksten reden te paard, of ook wel in een rijtuig. Niets werd er verzuimd, om te voorkomen, dat de bende in de duisternis, of in het doortrekken van bosschen, uit elkander raakte; de voorsten maakten een stuk wit papier vast aan eenen boom of paal, om de volgenden den weg te wijzen, welken zij moesten inslaan. Wanneer de weg lang en moeijelijk was, trokken de voorsten eene streep, en dwars daarover eene kortere; de laatste diende ter wegwijzing. Elk der overigen trok op zijne beurt eene streep; zoodat de achtersten konden herkennen, niet slechts welken weg hunne makkers waren ingeslagen, maar ook, hoe velen er vooruit waren.
Een uur of twee vergunden de opperhoofden om van de vermoeijenissen van den weg uit te rusten, en vooral tot het beramen der laatste schikkingen. Hier werd het schietgeweer (Schenelles) bezigtigd en geladen. Vervolgens bepaalde de Kapitein het sein, hetzij tot den aanval, of tot den aftogt. Daarna deelde hij de toortsen uit, die op het eerste teeken moesten ontstoken worden, en gaf bevel tot den optogt; dezelve geschiedde in de diepste stilte; de Kapitein trok voorop; hem volgden dezulken, die den rameibalk droegen: dit was gemeenlijk een balk of rib, van tien of twaalf voeten lang en tien of twaalf duimen dik. Bij mangel aan een balk, bedienden zich de roovers wel eens van een paal, die den weg aanwees, of

{==340==} {>>pagina-aanduiding<<}
van een groot kruis van een kerkhof. Een der bevelhebbersteekenen was een ijzeren hefboom (Schocher), waarmede het opperhoofd was gewapend, om kisten en kassen open te breken.
Bij hunne komst in een vlek of dorp, was hun eerste werk, een persoon, met de plaats bekend, te zenden, om het sleutelgat van de kerkdeur te sluiten, om te beletten dat de alarmklok konde geluid worden. De tweede voorzorge was, zich van de nachtwacht te verzekeren, en dezelve, aan handen en voeten gebonden, op eene afgelegene plaats neer te werpen. Onder dit alles zette de Kapitein zijne schildwachten (Schemeier) uit, voor en achter het huis, waarop de aanval zoude gedaan worden. Gemeenlijk werden de onversaagdsten der banditen tot dezen dienst verkozen, met karabijnen, pistolen, en dertig of veertig kardoezen. Somtijds hadden zij last, een aanhoudend vuur te maken, om de inwoners in het denkbeeld te brengen, dat er een geregeld gevecht in de straat werd gehouden, en dat zij zonder het grootst gevaar niet buiten hunne woningen konden gaan.
Zoodra elk op zijnen post was, gaf de Kapitein bevel tot den aanval. In een oogenblik waren alle fakkels ontstoken, en men begaf zich naar den hoofdingang. Zoo dra de deur was opengeloopen, door middel van den rameibalk of de bijl, moest altijd de Kapitein het eerst in het huis treden. De zulken zijner banditen, welke aarzelden, was hij geregtigd te slaan, zelfs te dooden. In een oogenblik was het ingenomene huis verlicht, van den kelder tot aan den zolder, opdat niets hun onderzoek ontgaan konde. De bewoners van het huis, van welk eene sekse of ouderdom zij ook waren, werden gebonden, ter aarde geworpen en in dekens bewonden, somtijds ook tusschen stroozakken of matrassen half gesmoord.
Gemeenlijk werd de buit gestopt in peulsloopen of overtreksels van kussens; de Kapitein laadde dezelve op de schouders zijner onderhoorigen. Hij zelf en de schildwachten droegen nimmer eenig pak; zij dienden alleen tot geleide voor de anderen. Bij den aftogt zocht de bende, door een schrikwekkend gedruisch, een hoog denkbeeld in te prenten van hare sterkte, en van hare onversaagdheid om alles te braveren. Maar zoodra zij tot op zekeren afstand was gevorderd, geboden de opperhoofden wederom de diepste stilte.
Behalve de kostbaarste goederen, welke de Kapitein

{==341==} {>>pagina-aanduiding<<}
zorge droeg, gedurende de plondering, zich toe te eigenen, had hij regt op een dubbel of drievoudig aandeel. Ontdekte men dat een lid alwat hij gestolen had niet getrouwelijk had overgegeven, dan werd zijn aandeel op de helft bepaald. Wanneer de Spion of Baldover niet zorgde om voor zijne belangen te waken, konde hij zoo goed als verzekerd zijn, dat hij in de verdeeling merkelijk benadeeld wierd.

De twee leeraars.

Eene treffende Familiegeschiedenis.

(Vervolg van bl. 306.)

Uit zijnen aard is de mensch tot hoop geneigd, en de schoone fabel van de doos van Pandora bevat eene gewigtige waarheid. God schonk deze geaardheid aan het wezen, hetwelk door zijne natuur, zijne driften, zijne ondeugden, en zelfs door zijne deugden, zoo dikmaals ongelukkig zijn moest. Hoe zoude men dikmaals den last van een drukkend hartzeer kunnen dragen, indien een duister gevoel, op den bodem van het hart geplaatst, ons niet zeide,dat de volgende dag misschien beter zijn zal, en onzen moed kwam schragen? De Leeraar halder had gelijk, toen hij zeide, dat de dood de grootste aller rampen is, omdat dezelve de éénige is, die zich niet laat herstellen; en komt niet, zelfs in dat geval, de vertroostende hoop aan den overgeblevenen bedrukten zeggen, dat ook hij sterfelijk is, en dat hij, misschien den volgenden dag, met het beschreide voorwerp van nieuws zal vereenigd zijn?
Gewisselijk, in het eerste oogenblik dat de Leeraar buchman in het hoofd eener rooverbende zijnen zoon had herkend, meende hij te zijn, en was ook inderdaad, de ongelukkigste der vaders; duizendmaal liever zoude hij gehoord hebben, dat hij niet meer leefde; en het was uit den grond van zijn hart, dat hij toen tot zijne vrouw zeide: ‘Gave God dat hij dood was!’ Maar reeds 's anderendaags verflaauwde dit gevoel, en na verloop van twee dagen bespeurde hij in zijne ziel eene soort van gerustheid, dat hij verzekerd was dat zijn zoon nog leefde, niet verre van hem was, en aan de deugd konde teruggegeven worden. De zucht om zijne arme maria te vertroosten, wier gezondheid onder het gewigt der droef heid en der vrees bez week, deed hem gronden van hope vin-
{==342==} {>>pagina-aanduiding<<}
den, begoochelende misschien, doch die daarom niet te minder indruk op hem maakten. ‘Wie weet,’ zeide hij tot haar, ‘wie weet,’ of wij niet verkeerd over hem oordeelen? De schijn is tegen hem; maar moeten wij op den schijn onzen zoon veroordeelen? Ach! ondersteld zelfs, dat hij zoo schuldig is als hij schijnt te wezen, waarom zouden wij de hoop op zijne bekeering verloren geven? God heeft hem nabij ons gebragt, om zijn hart te roeren en het tot de deugd terug te brengen. Herinnert gij u niet, maria, zijnen zoo droevigen toon? Was het niet het geroep des zelfverwijts en des berouws? ‘God! God! zeide hij vervolgens, het boek nemende. Durft een in de ondeugd verhard booswicht Gods naam aanroepen? En dat heilig boek zelf, welk hij heeft medegenomen, maria, na het aan zijn hart gedrukt te hebben, dient het niet tot een bewijs, dat hij, van dat oogenblik af, zijn zondig leven verfoeide, en zwoer daarvan afstand te zullen doen?’
‘Wij moeten hopen of sterven,’ zeide de moeder; ‘maar hij zal niettemin voor ons verloren zijn; ik ken frits: nimmer, nimmer zal hij wederkomen. Daarenboven,’ zeide zij, terwijl hare stem bezweek, ‘kan hij in dit leven niet gestraft worden? Ik durf aan het lot niet denken, hetwelk, misschien, op hem wacht.’ Zuchtende liet insgelijks buchman het hoofd hangen; troost vond hij tegen die vrees niet. ‘Maria,’ zeide hij, na een oogenblik zwijgens, ‘kunt gij aan Gods goedheid twijfelen? Gelooft gij, dat Hij ons beproeft boven vermogen? Laten wij hopen en ons onderwerpen.’ En beiden bevonden zich meer bedaard.
's Anderendaags, tegen den avond, kwam een onbekende aan de deur der Pastorij kloppen; hij overhandigde aan het dienstmeisje eenen brief, aan het adres van den Leeraar buchman, en ging ijlings henen. Het opschrift was van eene vreemde hand; met zekere ontroering openden zij den brief, welke niet weinig toenam, toen zij de hand van hunnen zoon herkenden in den brief van den volgenden inhoud; dezelve was zonder dagteekening.

‘Willem racher, voorheen frederik buchman, aan den Leeraar buchman.

Gij, die mij het heillooze geschenk van het leven deed, en dien ik niet meer mijn' vader durf noemen! hebt gij den rampzaligen frederik herkend? Weet gij, dat het monster, welk uw bed naderde, onder de gedaante eens snooden moordenaars, de gene was, dien gij voormaals uw zoon noemde? Heeft de kreet der wanhoop en der gemoedskna-
{==343==} {>>pagina-aanduiding<<}
ginge uw oor getroffen en in uw hart weergalmd? Neen! die kreet heeft u niet bedrogen; hij zeide u, dat ik, sints dit verschrikkelijk, maar heilzaam oogenblik, mijn verfoeijelijk leven vervloekte, en zwoer, er afstand van te zullen doen. Minder misdadig, dan gij mij moet beschouwen, ben ik, echter, al te schuldig, dan dat ik het zelfs zoude wagen mij te verdedigen. Een moordenaar ben ik niet, maar ik heb er in bewilligd om te schijnen dat ik het was; nooit werd de dolk, die onder uw oog mij uit de handen viel, met bloed bevlekt. Maar ik ben de oorzaak van paulina's dood geweest; ik heb mijne ouders verlaten; ik bedek hen met schande en droef heid; ik ben met snoode booswichten in een verbond getreden; in het verblijf der onschuld heb ik den angst verspreid. Ach! zal ik immer zoo snoode vergrijpen kunnen uitwisschen? Den moed heb ik althans om het te beproeven, en, met dit oogmerk alleen, mijn verfoeijelijk aanwezen te verdragen. Ja! bij dat eerwaardig hoofd, welks gezigt mijn geheele bestaan veranderde, zweer ik, vergoeding te zullen doen voor alles, waarvoor vergoeding kan gedaan worden. Indien ik u geenen zoon durfde aanbieden, door de onregtvaardigheid der menschen geschandvlekt, durf ik het nu nog minder doen, sints ik door mijne eigen bedrijven geschandvlekt ben. Wederzien zult gij mij niet, dan nadat ik met edelen trots uwen naam wederom zal kunnen aannemen, uwe liefde inroepen, u het boek terug brengen, welk ik u in dagen van onschuld en geluk gaf; dat boek, waarin uw zoon vurige gebeden om uwe rust ten Hemel zond ... En die zoon ... verschrikkelijk kontrast! Gedachte, die mij
nimmer zal begeven, en mij het onmogelijke moet doen beproeven.
Ik vertrek met eenen vriend, die geen oogenblik van mij is geweken, sedert ik alles heb verloren. Smarten, misslagen, berouw, alles hebben wij te zamen gedeeld; te zamen slaan wij den weg der eere in. Maar kan ik dien weg betreden, beladen met den vloek eens vaders? Het behage u, dien vloek te herroepen, indien gij denzelven reeds hebt uitgesproken! Vervloek den zoon uwer geliefde echtgenoote niet! Vervloek hem niet, dien paulina zoo teeder heeft bemind! Dienaar van eenen Algoeden God, vervloek den misdadigen boeteling niet!’

Eene onvoorbedachte beweging deed den Leeraar en izjne vrouw nederknielen. Zijn zoons brief hief hij ten Hemel. ‘Bermhartige God!’ zoo sprak hij, ‘neem zijne boetvaardigheid aan! bedek zijne dwalingen! doe het verdwaalde schaap tot de kudde wederkeeren! - Paulina! wees nogmaals zijne beschermengelin!’ Zij rezen op, omhelsden elkander, en herlazen den brief, die voorts nog deze regels bevatte:

{==344==} {>>pagina-aanduiding<<}

‘Indien mijne bede verhoorde worde, behage het u, gezamenlijk mij te schrijven: Wij haten u niet, en wij bidden voor u. Die woorden zullen mijn schild zijn, en ik zal den goeden weg met hoop en moed vervolgen. Gij zult dezelve onder den steen leggen, welken wij voormaals paulina's bank noemden, naast de fontein, onder den grooten wilgeboom. Laat deze geliefde plaats, op welke ik zoo dikmaals aan hare zijde zat, nogmaals voor mij de plaats zijn, alwaar ik gemoedsrust en geluk zal vinden.’

Een ware balsem was deze brief voor het hart der ouderen. In allerijl schreef de Leeraar: ‘Uwe moeder leeft nog, en omdat zij nog leeft, bemint zij u. Mogt de Hemel u vergeven, gelijk wij u vergeven! Frederik! uw grootste vergrijp was, dat gij aan ons ouderlijk hart twijfelde; door uw stilzwijgen hebt gij ons drie jaren de foltering der onzekerheid doen lijden. Sedert zes dagen.... hoezeer hebben wij daarover niet getreurd! ô Mijn zoon, doe onze grijze haren niet met droefheid ten grave dalen! Laten uwe ouders van u vernemen, dat gij de vergiffenis verdient, welke zij u schenken, nevens den zegen van God, welken zij voor hunnen zoon afbidden. Mogt Hij welhaast den dag doen aanbreken, op welken zij u aan hun hart kunnen drukken, dat door den balsem der hope reeds vertroost is! Mijn zoon! vergeet uw voorgaand leven, en denk gestadig aan dat, waarin gij en uwe paulina en uwe ouders zult kunnen wedervinden.

frans en maria buchman.’

Dit briefje werd onder paulina's bank neergelegd. Lang stond de Leeraar aan het venster te wachten, hetwelk naar het voorplein uitzag. Omtrent middernacht, bij het schijnen der maan, kwam een persoon, kleiner dan frits, den steen opligten, toonde zich verheugd toen hij het papier vond, en ging ijlings henen. Bijkans eene gelijke aandoening gevoelde insgelijks de goede vader; althans zoude men zulks dien naam hebben kunnen geven, in vergelijking van zijnen toestand in de voorgaande dagen. Reeds des anderendaags schreef hij eene Leerrede tegen den volgenden zondag, over de woorden, luk. XV:7. Er zal blijdschap in den Hemel zijn over éénen zondaar, die zich bekeert, meer dan over negen- en -negentig regtvaardigen, die de bekeering niet noodig hebben. Op den daaraan volgenden zondag predikte hij over den bekeerden boosdoener, en de woorden van jezus, tot hem gesproken, (luk. XXIII:43.) Voorwaar zeg ik u, heden zult gij met mij in het paradijs zijn; en nooit had hij eene welsprekender Leerrede en met meer gevoel en stichting voorgedragen: want de ware welsprekendheid is die, welke uit het hart voortkomt.

{==345==} {>>pagina-aanduiding<<}

Drie jaren verliepen er nog, gedurende welke zij verscheiden brieven van hunnen zoon ontvingen, zonder naam en dagteekening; zij kwamen met den post, en het postmerk zoude hun onderrigt hebben, in welk gewest hij woonde, indien hij in den brief zelven hun niet telkens had aangewezen, hem te antwoorden met eenen gansch anderen post, naar eene tegengestelde plaats; hij voegde er eenen vreeinden naam nevens, die zoo wel als het postmerk telkens veranderde: van hier dat zij daaromtrent niet dan zeer onbepaalde denkbeelden hadden. Maar hun zoons denkwijze was immer dezelfde, zijn berouw telkens dieper, zijn verlangen om waardig te zijn hen weder te zien sterker en teederder. ‘Hij naderde,’ schreef hij, ‘het tijdstip, welk hij zich te dien einde had voorgesteld, hoewel hij den vasten tijd nog niet konde bepalen.’
Hoewel nog altijd diep bedroefd, was, echter, buchman's droefheid en die zijner vrouwe minder grievende; elken avond zeiden zij tot elkander: ‘Al wederom een dag verloopen, en misschien heeft frederik eenige goede daad verrigt, die hem nader bij ons brengt.’ Aldus verzwakte van lieverlede de pijnlijke indruk, en groeide de hoop. Maar toen de brieven langzamer kwamen, toen er eenige maanden verliepen, zonder dat zij eenen brief ontvingen, toen nam de vrees wederom de overhand, en treurig zeiden zij tot elkander: ‘Nimmer zullen wij hem wederzien!’
Sedert den verschrikkelijken nacht, welken zij bij halder vertoefden, hadden zij dat huisgezin niet gezien. Buchman zoude het niet van zich hebben kunnen verkrijgen, derwaarts weder te keeren. Daarenboven was maria's gezondheid sedert lang gekrenkt, en die van Mevrouw halder, sedert het verlies van hare dochter, nimmer volkomen hersteld. Eene andere reden paarde zich met deze beletselen. Buchman wilde zelfs voor zijnen vriend zijn zoons geheim verbergen. Gewoon om in zijn huis overluid te denken, vreesde hij, zich te zullen verraden, al ware het slechts door zijne ontsteltenis, als hij hem van de struikroovers en derzelver zonderlinge inbraak in zijn huis hoorde spreken. Daarom had hij verkozen, dit voorval een weinig te laten uitslijten, voordat zij elkander wederzagen, en hij vergenoegde zich met van tijd tot tijd aan hem te schrijven.
Na een vrij lang stilzwijgen van frederik, stilzwijgen, herwelk hen ontrust had, ontvingen zij een' teederder, korter en treuriger brief dan de voorgaanden; de briefport en het postmerk duidden aan, dat hij zeer verre van hun was; doch de inhoud des briefs griefde hen nog meer.
‘Ik naderde,’ zoo schreef hij, ‘het zoo gewenschte oogenblik, waarin mijne taak zoude afgedaan zijn, en ik mij aan uwe voeten zoude kunnen nederwerpen, zeggen-
{==346==} {>>pagina-aanduiding<<}
de: ziet hier uwen wedergevonden zoon; maar dat geluk schijnt mij te ontvlugten. Wie weet tegenwoordig, of ik u wel zal wederzien, of mijn dood niet voor dien van paulina en voor uwe tranen zal moeten boeten! In allen gevalle, een mijner oogmerken is bereikt: want ik zal uwer waardig sterven. Indien het den Hemel alzoo behage, dan zal mijn vriend u uw Gezangboek brengen, en een verhaal van onze rampen, onze misslagen en ons berouw; en uwe droefheid zal minder bitter zijn.’
Een vloed van tranen stroomde uit de oogen der arme maria, terwijl haar man een' anderen brief opnam, door denzelfden bede gebragt. ‘Deze is van halder,’ zeide hij, na een treurig zwijgen, tot zijne vrouw; ‘zij willen een tegenbezoek bij ons afleggen, en bepalen daartoe de eerstvolgende week, indien wij geen belet hebben.’ Liever zoude maria alleen hebben willen blijven; doch haar man scheen dit bezoek aangenaam te zijn, en het zoude hem van zijne treurige gedachten eenigzins kunnen aftrekken. Er werd dan besloten dat men hen zoude ontvangen, en de toebereidsels tegen de komst van zijnen waardigen halder hadden reeds de uitwerksels, welke maria daarvan hoopte. Ten einde vertrouwelijke gesprekken te ontwijken, bepaalde hij voor elken dag, welken zijne vrienden bij hem zouden vertoeven, iets, hetwelk hen zoude kunnen vermaken.
Zij kwamen op den bestemden tijd, en werden op het hartelijkst ontvangen. Buchman had aan zijnen vriend geschreven: ‘Kom! ik heb eene behoefte om u te omhelzen; maar laten wij trachten te verhoeden, dat geene treurige herinnering dat gelukkig oogenblik beroere.’ Halder had hem begrepen, en voorgenomen, van frederik noch van paulina te spreken. Laat in den avond waren de oude Leeraar en zijne vrouw aangekomen; hun werd een voortreffelijk avondmaal voorgezet. Na de eerste betuigingen van het genoegen des wederziens, verhaalde buchman aan zijnen vriend, hoe hij den tijd verdeeld had, welken zij te zamen zouden doorbrengen. ‘Ik wil,’ zeide hij, ‘u mijne geheele buurt leeren kennen, eene mijl in het rond. Zelden zie ik mijne buren; maar wanneer ik met hun over u zal kunnen praten, zal ik hen meermalen zien.’ Hierop noemde hij de namen der onderscheidene familien, bij welke hij hem zoude brengen, en die hij genoodigd had, en voegder er nevens: ‘Maar morgen zullen wij naar de stad gaan, om iets te zien, hetwelk geheel in uwen smaak valt, en u vermaak zal doen.’
Halder. Wat dan, mijn waarde buchman?
Buchman. Den Kolonel raulaun aan het hoofd van zijn schoon regiment. Wat zegt gij daarvan?
Halder. Is het mogelijk? De Kolonel raulaun! Gij weet dat hij mijn held is.

{==347==} {>>pagina-aanduiding<<}

Buchman. Ongetwijfeld weet ik het, omdat gij er in alle uwe brieven van spreekt; aangenaam is het mij hierom, dat ik hem aan u kan vertoonen. Dezen zelfden avond moet hij te C*** zijn gekemen; een of twee dagen houdt hij er rustdag, en morgen zal hij op de Exercitieplaats over zijn regiment wapenschouw houden.
Halder. Daar ben ik waarlijk blijde om. Wat heb ik gezegd, vrouw! toen die herbergier verhaalde, dat de Kolonel naar de grenzen op marsch was? Zeer mogelijk zoude het zijn, gaf ik tot antwoord, dat hij C *** doortrok, terwijl wij bij buchman zijn zullen, en dat ik mijnen held zal zien. Heb ik niet wel geraden? En morgen reeds! ô! Ik ben opgetogen.
Buchman. Hij werd niet zoo spoedig verwacht; hij heeft verhaaste marschen gedaan, en moet dezen avond gekomen zijn. Heden morgen heb ik zijne fouriers in de stad gezien, tot een ieders groote verwondering.
Halder. Dit is zijne wijze van doen; hij vertoont zich, wanneer men meent dat hij nog honderd mijlen verre is. Twee regimenten als het zijne, en twee Kolonellen als hij, en er zoude welhaast een einde aan den oorlog zijn.
Buchman. Dat zoude u wel spijten, halder! de Couranten zouden u niet meer pleisier doen. Wat dunkt u van zijne nanspraak aan zijne soldaten, in de laatste Courant geplaatst?
Halder. Ik heb die niet gelezen; toen ik van huis ging, was dezelve nog niet aangekomen; dat spijt mij regt: wat zeide hij dan?
Buchman. Ik had wel vermoed dat gij die Courant niet zoudt gelezen hebben, en ik heb die voor u bewaard; na het avondeten zult gij ze lezen; nog luider zult gij dan roepen: De Kolonel raulaun is mijn held! Voor het overige zeg ik zoo als gij; maar even zeer bewonder ik zijne menschlievendheid als zijne dapperheid: edelaardig, regtvaardig, edelmoedig, herstelt hij, zoo veel mogelijk is, de onvermijdelijke onheilen des oorlogs. Even zeer aanbidden hem zijne soldaten, als zijne vijanden hem vreezen.
Halder. Juist! Daaraan herken ik mijn raulaun, mijn held: een regte leeuw op het slagveld, en een lam zoodra zijn zwaard in de schede is gestoken. Van zijne onversaagde werkzaamheid kan men geen denkbeeld maken. Wat niet al heeft hij sedert zes maanden uitgevoerd? Herinnert gij uniet, hoe hij het fort *** met slechts tweehonderd man heeft ingenomen, en door de veel talrijker vijanden henensloeg? Dat was zoo goed als een wonderwerk.
Buchman. Was het niet bij die gelegenheid dat hij gekwetst werd?
Halder. Is hij gekwetst geweest? Wat ben ik blijde dat ik het niet geweten heb! Waar hebt gij dat gelezen?

{==348==} {>>pagina-aanduiding<<}

Buchman. In dit blad; daar is het dan; lees zelf.
Halder zette zijn' bril op, en las met geestdrift dit artikel:
‘De dappere Kolonel raulaun, het beroemde opperhoofd van het regiment vrijwilligers, hetwelk naar hem genoemd wordt, werd zwaar gekwetst aan den arm en in de regter zijde, in den roemrijken aanval op het fort ***. Zijn wondheeler hem gister verklaard hebbende buiten gevaar te zijn, heeft hij zich naar het Exercitieveld laten brengen, alwaar zijne soldaten vergaderd waren, en hen aldus aangesproken:
Courage, mijne vrienden, mijne dappere spitsbroeders! nogmaals zullen wij te zamen vechten, wij zullen naar de overwinning streven; indien wij bezweken, onze jongste dagen zouden niet nutteloos voor het vaderland geweest zijn, en wij zouden niet algeheel sneuvelen: want de krijgsroem overleeft den dood. Maar de dood heeft uw opperhoofd gespaard; zijne dappere wapenbroeders zal hij ook ontzien. Ik had niet verwacht, u te zullen wederzien, noch u ten strijde voeren; en het is mijne stem, die u nog toeroept: Courage, dappere spitsbroeders! Het is mijn arm, die u van nieuws ter overwinning zal geleiden, en van de overwinning ter ruste. Nog eenige weinige vermoeijenissen, en gij zult naar uwe haardsteden wederkeeren, en uwe ouders, echtgenooten, kinderen en beminden wedervinden. Zij zullen uwe krijgstogten vergelden; maar dat zij ook uwe menschlievendheid beloonen! Brengt den schrik in de vijandelijke gelederen, maar mededoogen aan de ongelukkigen, hulp aan de gekwetsten, bescherming aan de zwakken, geregtigheid aan allen. Eerbiedigt de vrouwen: want gij hebt moeders, zusters en echtgenooten. Spaart den landman: want gij zijt het geweest, of zult het worden; en de man, die u met den arbeid zijner handen voedt, is uw weldoener. Indien uw beroep u noodzake, verwoesting en slagting op het vijandelijk grondgebied te brengen, vertroost uwe harten, door uwen vrienden orde en rust te verzekeren. Doet geen ander kwaad dan hetgene gij moet doen; dit zal nog altijd meer dan genoeg zijn; en herstelt het, wanneer gij daartoe gelegenheid zult vinden. Dat de eerlijke dorpeling en de vreedzame burger niet sidderen op uwe nadering; beschermt hunne eigendommen; ongelukkig genoeg zijn zij, dat zij nabij het tooneel des oorlogs wonen; vermeerdert dit onheil niet met nutteloozen overlast. ô Mijne dappere spitsbroeders! vergeet nimmer, dat, hoewel soldaten, gij insgelijks menschen zijt.’
‘Bravo! bravo!’ riep halder, zoodra hij de aanspraak had gelezen: ‘had ik geen gelijk, toen ik u meer dan eens zeide, dat raulaun mijn held is? Het spijt mij niet, dat ik

{==349==} {>>pagina-aanduiding<<}
een dienaar des vredes ben; maar evenwel moet het aangenaam zijn, onder zulk een opperhoofd te vechten. Ik weet niet, wat ik wel zoude willen geven, indien ik hem eens konde spreken, en tot hem zeggen: “Dapper man! ik wenschte dat gij mijn zoon, mijn broeder, of mijn vriend waart; gij zijt mijn held, en gij zoudt mij den oorlog schier kunnen doen beminnen.” Maar wij moeten ons vergenoegen met hem te zien, en op zijne gezondheid te drinken.’ Zij vulden hunne glaasjes, en klonken op de gezondheid van Kolonel raulaun. Na nog eenigen tijd van hem gepraat te hebben, scheidden zij van elkander om te gaan slapen, en hunne laatste woorden waren: Morgen zullen wij hem zien!
- De Leeraar buchman verlangde, met zijne geliefde maria alleen te zijn, en over hunnen frederik te spreken. ‘Had ik ongelijk,’ zeide hij tot haar, ‘toen ik halder verzekerde, dat ik zijn lot benijdde? hij is bijkans getroost. De Couranten en Kolonel raulaun doen hem zijne paulina vergeten. En wij, wij zeggen nog: waar is onze zoon? Hij leeft, maar niet meer voor ons. De Hemel weet, of wij hem immer zullen wederzien.’
‘Hij zelf schijnt er aan te twijfelen,’ zeide maria op een' treurigen toon. ‘Lees mij zijnen brief nog eens voor, bid ik u.’
Buchman opende zijn' lessenaar, en kreeg den brief; zij heriazen dien, onder het storten van tranen. En evenwel zeide de Leeraar tot zijne maria: ‘Hoe gelukkig moeten wij ons rekenen, in vergelijking van dien rampzaligen nacht, welken het bezoek van halder, wat ik er ook tegen doe, mij telkens verlevendigt! ô God! nog verbeeld ik mij te hooren ...’ Dit zeggende, deed een geweldig kloppen aan de voordeur hen van schrik opspringen. Maria gaf een gil; bevende opende de Leeraar het venster. Voor zijn huis stonden drie mannen, en even zoo vele gezadelde paarden, welke een van hun vasthield. Een dier mannen, rijziger dan de overigen, was in een' grooten mantel bewonden; hij stond digt bij de deur, en was het ongetwijfeld, die aangeklopt had.
‘Wie is daar?’ vraagde de grijsaard.
‘De Kolonel raulaun,’ antwoordde de groote man.
‘God! het is frits! het is de stem van frits!’ riepen buchman en maria te gelijk. ‘Moeder! het is uw zoon, het is mijn zoon!’ zeide de Leeraar. Met de levendigste aandoening ging hij de deur openen, en ontving zijnen frederik in zijne armen. Maria had getracht hem te volgen; op de eerste trede van den trap was zij in onmagt gevallen; haar geliefde frits nam haar in zijne armen, en droeg haar naar hare kamer; haar in een armstoel geplaatst hebbende, viel

{==350==} {>>pagina-aanduiding<<}
hij voor haar op de knieën ... Maar wie zoude dit oogenblik kunnen schilderen, en de aandoeningen, die hen allen beroerden? Afgebrokene woorden, pogingen om te spreken, tranen, omhelzingen vulden de eerste oogenblikken. Frederik, zijnen mantel hebbende afgeworpen, vertoonde een groot en fraai Kolonels uniform, met goud geborduurd, en zijnen regter arm op eenen draagband rustende. ‘Ik werd gekwetst,’ zeide hij, ‘in den aanval op het fort ***, gevaarlijk genoeg, om te doen vreezen, dat ik u niet zoude wederzien; dit is de reden van mijn lang zwijgen, en van een' zeer treurigen brief, welken gij moet ontvangen hebben. Een bekwaam wondheeler, de oppassingen mijns vriends, en vooral de Goddelijke goedheid, hebben mij de hoop ten leven wedergegeven. - Dit geschrift,’ zeide hij tot zijnen vader, hem eene rol papiers overhandigende, ‘zal u zeggen, op welk eene wijze ik tot de misdaad werd vervoerd, en hoe het mij gelukt zij, dezelve uit te wisschen. Schatten zijn door mijne handen gegaan; zij hebben gediend om den grootsten van allen weder te vinden, den vrede des gewetens, en de herstelling in uwe liefde. Alle de sommen, en nog meer daartoe, heb ik teruggegeven, welke ik verkregen had gedurende eenen tijd, waarvan ik het geheugen wel zoude willen uitwisschen. Het bosch verlatende, had ik niets dan het volstrekt noodzakelijke behouden; al het overige werd overgelaten aan de snoode bende, aan welker hoofd ik was. Maar ik heb mij daarom niet te minder tot deze wedergave verpligt geoordeeld. Gister heb ik de laatste betaling laten doen; heden durf ik u dit Gezangboek wedergeven, zonder hetwelk ik geen oogenblik geweest ben; daaraan ben ik mijne bekeering verschuldigd; het moet u dierbaar zijn.’ De vader drukte het aan zijne lippen, en stak het vervolgens in zijnen boezem, zoo als zijn zoon had gedaan, toen hij het wegnam.
Met meer bedaardheids praatten zij vervolgens. ‘Nog eene vergiffenis,’ zeide frederik, ‘moet ik u vragen; het is, dat ik het gewaagd heb uwe rust te storen, door mijne komst op zoo een ontijdig uur, en zonder u vooraf verwittigd te hebben. Ik was er op gesteld, durf ik u bekennen, mijne vergiffenis te ontvangen ter zelfder ure ....’ Zijn vader leide hem de hand op den mond; teeder kuste hij dezelve, en ging voort: ‘Daarenboven,’ zeide hij, ‘mijne oogenblikken zijn geteld; de spoedige nadering des vijands op onze grenzen heeft mij genoodzaakt, met groote dagreizen op te trekken, zelfs voordat mijne wonde gesloten was. Morgen ochtend moet ik mijn regiment doen exerceeren, en voor den middag vertrekken; dezen nacht alleen had ik daarom voor u over. Mogt deszelfs herinnering den nacht uitwisschen, welken ik met

{==351==} {>>pagina-aanduiding<<}
al mijn bloed wel zoude willen afkoopen! Denkt althans, dat, van dat oogenblik af aan, dank zij den Hemel! uw zoon zijne rede en zijne deugd heeft hernomen. - Gij sliept dan nog heden nacht niet? Was het een voorgevoel? of door welk toeval waart gij nog niet te bed?’
‘Mijn zoon,’ hernam de Leeraar, eenigzins aarzelende, ‘mijne oude vrienden halder zijn bij ons heden avond aangekomen: aan tafel hebben wij onszeiven vergeten met over Kolonel raulaun te praten en op zijne gezondheid te drinken. God! wie zoude ons gezegd hebben? ... De dappere Kolonel raulaun is mijn held, herhaalt halder telkens. Geeft gij mij verlof u hem aan te bieden?’
In het oogenblik als halder's naam genoemd werd, verspreidde zich een nevel van droefheid over frederik's gelaat; hij bedekte het met zijne handen, en welhaast deed zijn snikken zich hooren. ‘Welaan,’ zeide hij eindelijk, ‘ik moet alles lijden en voor alles boeten; paulina's ongelukkige ouders kunnen en moeten mij even min vergeven, als ik mijzelven vergeef. Ach! paulina! paulina!’
‘Te streng beoordeelt gij uzelven, mijn zoon,’ sprak maria; ‘paulina is aan eene verouderde borstkwaal gestorven; hare ouders hebben het mij verzekerd, en zij zijn er van overtuigd. Daarenboven zijn zij onkundig van alwat er gebeurd is.’
Frits sloeg zijne oogen ten Hemel, en scheen een stil gebed te doen. Intusschen was buchman bij zijnen vriend gegaan; hij vond hem opgestaan, ontsteld van het gedruisch, welk hij gehoord had.
Buchman. Uw held, de Kolonel raulaun, verlangt u te zien.
Halder. Praatjes! ... Gij kunt niet denken dat ik u geloof.
Buchman. Ik zweer het u; hij weet hoe lief gij hem hebt, en hij bemint u ook van heeler harte. Ga dan met mij; hij wacht op u in mijne kamer.
Lagchende volgde halder zijnen vriend, zonder een woord te gelooven van hetgene hij gezegd had. Men oordeele over zijne verbaasdheid en blijdfchap, toen hij vernam, dat zijn held, de Kolonel raulaun, en zijn waarde frederik buchman een en dezelfde waren! Zijne oogen konde hij niet gelooven, en vraagde bij herhaling, waarom hij voor zijne familie en vrienden zich zoo lang verborgen had gehouden. Bedremmeld verontschuldigde hem buchman; doch frederik greep halder's hand, en drukte die aan zijn hart. ‘Dat uw vriend,’ zeide hij, ‘dat de vader van mijne geliefde paulina mijne hatelijke geheimen wete; zijne vergiffenis, zoo wel als de uwe, heb ik noodig. Misschien zal hij aan den Kolonel raulaun schenken,

{==352==} {>>pagina-aanduiding<<}
waarom frederik niet durfde vragen. Misschien zal het lezen van deze papieren zijn hart roeren. ô! Dat paulina's ouders ook mijne vergiffenis uitspraken!’ Mevrouw halder trad binnen; beiden vatteden hem in hunne armen, en zegenden hem.
‘Staat mij nog toe,’ zeide frits, ‘dat ik mijnen braven Majoor, mijnen waarden ernest, u aanbiede, die sedert zeven jaren mijn onafscheidbare medgezel is. Neen! niet zoo ongelukkig ben ik geweest als ik verdiende te zijn, terwijl ik zulk eenen vriend had.’ Hij ging hem halen, en bragt een jong man binnen van eene bevallige gestalte, dien buchman aan zijne houding voor den genen herkende, die het antwoord van onder paulina's bank gehaald had; hij omhelsde hem als een' tweeden zoon, want de zijne beminde hem als een' broeder.
Na een uur of twee meer bedaard zamensprekens, herinnerde ernest den Kolonel, dat het tijd was om te vertrekken. ‘Ik neem geen afscheid van u,’ zeide hij tot zijne beide vaders. ‘Na eenige uren rustens, zult gij, hoop ik, op de wapenplaats verschijnen .... Maar mijne goede moeder!’ Zij reikte hem de handen; hunne tranen vermengden zich, en Mevrouw halder deelde in dit teeder affcheid. ‘Wij zullen elkander wederzien,’ zeide hij, ‘indien niet hier beneden, dan in de verblijfplaats des geluks, alwaar paulina ons verwacht.’ - ‘Daarnaar haak ik,’ antwoordde Mevrouw halder, hem de hand drukkende.
‘Gij bemint dan nog uwe paulina?’ vraagde hem halder; ‘wel nu! ontvang dit geschenk van haren vader; het was voor u bestemd. Paulina moest de uwe zijn; laat haar portret uw schild wezen.’ Dit gezegd hebbende, stelde hij hem een doosje ter hand, bevattende paulina's portret in miniatuur. Frederik ontving het knielende. ‘Nu eerst,’ zeide hij, ‘gevoel ik dat God mij vergeest, en dat alles is uitgewischt!’ Hij drukte het afbeeldsel aan zijne lippen, en plaatste het op zijn hart. ‘Eens,’ zeide hij, ‘zult gij het wedervinden, wanneer dit hart niet meer zal kloppen.’ Met moeite scheurde bij zich los uit dit vertrek, en welhaast hoorde men het galopperen der zich verwijderende paarden. Niemand van hun, welke hij achterliet, konde aan slapen denken; zij plaatsten zich rondom eene tafel, en lazen, niet zonder meer dan eens te moeten afbreken, de papieren, welke hij hun had ter hand gesteld, behelzende hetgene in het vervolg zal vermeld worden.


{==353==} {>>pagina-aanduiding<<}

Gedachten over den ongehuwden en gehuwden staat.

De meerderheid van het aantal der ongehuwd levenden, een staat, over 't algemeen niet als de beste geschat, heeft de vraag doen geboren worden, ‘of dit ongehuwd leven voornamelijk aan de Mannelijke, dan aan de Vrouwelijke Sekse moet worden toegeschreven?’ Vóór dat deze vraag voldoende beantwoord is, zal men te vergeefs naar een middel tegen dit kwaad zoeken; maar het is niet waarschijnlijk dat die beantwoording schielijk zal geschieden, en wel te dezer oorzake, dat de beide partijen, best in staat om onderrigt ten aanzien van dit onderwerp te geven, zich te vrede houden met de schuld op elkander te werpen, in stede van ons eenige gronden op te leveren, waarop wij eenig denkbeeld deswege zouden kunnen vestigen. De Vrijsters geven de Vrijers de schuld, en de Vrijers werpen die op de Vrijsters. Zoo heeft de zaak reeds lang gehangen, en zal waarschijnlijk nog lang hangen blijven.
Eene bijzonderheid, in de daad, is er, welke, in den eersten opslag, het geschil geheel ten voordeele der Vrouwelijke Sekse beslist; namelijk de gewoonte, welke, van onheugelijke tijden af, bij alle beschaafde en (indien ik niet mis heb) bij alle onbeschaafde Volken heeft stand gegrepen, dat de Vrijer de verzoekende en de Vrijster de verzochte partij uitmaakt. Gevolgelijk is het ten allen tijde in de magt des Vrijers, eene poging te doen om van staat te verwisselen; terwijl der Vrijster nooit zulk eene gelegenheid voorkomt. De schuld zon, de zaak van die zijde ingezien, geheel bij den Vrijer schuilen, hadde hij zich, voor een groot gedeelte, daarvan niet weten te ontheffen, door in 't midden te brengen, dat, schoon de Vrijers het vragen in hunne magt hebben, de Vrijsters dikwijls de grilligheid bezitten om te weigeren; en dat de zoodanige, wie het nooit gevraagd is, vrijelijk verondersteld mag worden die eere niet waardig te wezen. - Deze bewijzen loopen, gelijk elk ziet, dermate tegen elkander in, dat het beter zal wezen het geschil onbeslist te laten, dan eene beslissing te wagen op zuike verwarde en onvoldoende stukken.
Ware ik genegen, om, naar mijn bijzonder gevoelen, des uitspraak te doen, 't geen ik echter niet als beslissend wage op te geven, dan zou ik overhellen om de schuld grootendeels op onze eigene Sekse te leggen. Want welke zwarigheden men ook moge inbrengen tegen de zeden en het gedrag der Vrouwelijke Sekse, of in 't algemeen, of enkel in bij-
{==354==} {>>pagina-aanduiding<<}
zondere gevallen, dezelfde redenen moeten gelden, waarom wij zouden verworpen, als waarom zij niet zouden gevraagd worden.
Gereedelijk wil ik toestemmen, dat er verscheidene klemmende zwarigheden kunnen in 't midden gebragt worden tegen de wijze van opvoeden der jonge Juffrouwen, in den tegenwoordigen tijd; eene wijze, welke ik vrees, dat niet zeer geschikt is, om getrouwe Echtgenooten, teedere Moeders, of aangename Levensgezeilinnen, te vormen. Maar ik hoop dat de wereld niet zoo geheelenal bedorven is, dat de ongehuwde Heeren aan zichzelven deugden toeschrijven, welke niet langer bij de Vrouwelijke Sekse gevonden worden, en dat de gewoonlijk in de [Engelsche] nieuwspapieren gestelde omschrijving, ‘bezittende alle hoedanigheden om den Huwelijken-staat gelukkig te maken,’ van de Bruid afgenomen en alleen op den Bruidegom moet toegepast worden. Indien dit zoo ware, moeten wij alle de spreekwijzen, bij zulke gelegenheden gebruikelijk, veranderen, en, in stede van den Bruidegom als een gelukkigen te begroeten, dit alles der andere partij toevoegen. Maar ik kan nog niet denken, dat onze Sekse zulke groote en spoedige vorderingen in deugd en kuischheid gemaakt hebbe, dat zij de andere overtreffe; en ik twijfel weinig, of een Man zal eene Vrouw, zijns waardig, kunnen vinden, wanneer hij in ernst er eene zoekt, welke met zijn karakter zamenstemt.
Derhalve, van gedachten zijnde, dat de schuld, voor een groot gedeelte, bij de Mannelijke Sekse schuilt, zal het der moeite waardig wezen te onderzoeken naar eenige der oorzaken, welke hun beletten in een' staat te treden, tegen welken zij geen' natuurlijken of ernstigen wederzin hebben.
De eerste dezer oorzaken heeft men, mijns achtens, daarin te zoeken, dat zij meer van het Huwelijk verwachten, dan hetzelve kan opleveren. Hunne verbeelding, dat het een staat is van het hoogst en onafgebroken geluk, doet hun den tijd verliezen met in de wereld rond te zien naar eene Vrouw, welke hun dit aardsche heil kan bezorgen. Wie dusdanige denkbeelden van het Huwelijksleven vormt, zal ongetwijfeld teleurstelling ontmoeten: want het geluk van den Echten- staat is eene loutere hersenschim, indien men hetzelve laat afhangen van ééne der Partijen alleen: de vereeniging van een Engel met een Beest zou, indien ik het zoo eens moge uitdrukken, even zeer geluk kunnen aanbrengen. De begeerte en de bekwaamheid om te behagen moet wederzijds wezen; en dan is er zoo veel kans van geluk, als verwacht kan worden in het lot der zwakke stervelingen.
Daarenboven, het denkbeeld; dat de Huwelijke-staat een leven schenkt van het hoogst en onafgebroken geluk, is volstrekt valsch. Ook geloof ik, dat het niemand in het hoofd

{==355==} {>>pagina-aanduiding<<}
zou gekomen zijn, ware het niet het slot geweest van zoo vele Romans, als de wereld overstroomen, wier invloed in onze gezelschappen werkt, en meer krachts uitoefent, dan velen gereedelijk willen toestaan.
Het hoogste geluk in 't Huwelijksleven blijkt te bestaan in een getrouw, teeder en deelnemend waarnemen van de pligten, daaraan verbonden: doch wie deswege een regtmatig begrip vormt, behoeven wij niet te vermelden, dat de vrees, de ongerustheden, de zorgen dikwijls de gelukzaligheden evenaren. Hoe menigmalen worden de gewone rampen des menschelijken levens, waaraan allen, die gevoelen en denken, zich onderhevig vinden, in den Echten-staat verzwaard door verkeerdheid van geaardheid, door ondankbaarheid der kinderen! Er zijn, derhalve, in beide de staten, rampen te wachten. De vraag is, waar het grootste deel van geluk gevonden wordt? Gemakkelijk valt hier op te antwoorden, indien wij opregt met onszelven willen handelen, en in aanmerking nemen, dat hij, die in het Huwelijksleven ongelukkig is, in den ongehuwden staat niet geheel gelukkig was; en dat er geen levensstand op aarde gevonden wordt, ontheven van af hankelijkheid van uiterlijke omstandigheden, welker invloed, zoo niet het geluk, ten minste het genoegen des levens daarstelt.
Een ander blijk van gezond verstand en opregtheid zullen wij geven, wanneer wij in een ander niet verwachten die volmaaktheid, welke wij weten dat noch bij onszelven, noch ergens gevonden wordt. Men houde steeds in 't ooge, dat het een sterveling, geen Engel, een zwak medeschepsel, geene Godheid is, waarmede wij ons vereenigen. De gegrondheid dezer bedenking zal na het voltrokken Huwelijk welhaast ten volle blijken; doch het ware veel beter, dit vooraf ernstig te bedenken. In zulk een geval zouden wij de kwelling van teleurstelling ontgaan, en niet behoeven te twijfelen aan onze kennis van de menschelijke natuur.
Senex, een mijner oude kennissen, heeft de laatste dertig jaren zijns levens zijne zwarigheden tegen het Gehuwde Leven aangevoerd, en, behalve zijnen gevestigden afkeer van dien levensstand, mag hij thans gerekend worden allen gevaar te boven te zijn van verzoeking, om zijne gelofte, van ongehuwd te leven, te verbreken. Zijne hoofdreden tegen den Echten-staat is de behandeling eener Vrouwe, welke, zijns bedunkens, door de Mannen, in 't algemeen, verkeerd begrepen en uitgeoefend wordt, doch bij hem een gewigtig stuk zou uitgemaakt hebben, hadde hij immer tot het Huwelijk besloten. Zijn denkbeeld over de behandeling eener Vrouwe is niet in allen deele klaar; doch, voor zoo verre ik uit een en ander gesprek met senex over dit onderwerp heb kunnen opmaken, zou zijn gevoelen desaangaande niet zoo wel met de denkbeelden van onze Vrouwen strooken, als met

{==356==} {>>pagina-aanduiding<<}
die der wilde Indianen, en beter aan de oevers van het meer Ontano, dan aan den zoom des Amstels passen.
Met dit al heeft senex oorspronkelijk geen afkeer van het Huwelijk; en is dit, denk ik, het geval van weinig Jongelingen: dan hij ontmoette steeds zoo vele hinderpalen, die hem onverzettelijk voorkwamen, dat hij nooit eene partij, met zijne begeerten strookende, kon aantreffen. Was de Juffrouw rijk, zij was of niet schoon of niet jong genoeg; was zij rijk, schoon en jong, zij zou zich al te veel op 't geen zij ten huwelijk bragt laten voorstaan; was zij alleen schoon, zij zou het voorwerp wezen van het bejag veler wellustelingen; was zij arm, dan oordeelde hij dat er toch iets noodzakelijk was om van te leven, schoon hij van geene gierigheid kon beschuldigd worden. Somtijds was zij al te geestig, somtijds te koel; somtijds had zij geene opvoeding; somtijds liet zij zich te veel op haar lezen voorstaan; somtijds was zij stil als een beeld, somtijds snapachtig als een papegaai. - Kortom, geene Vrouw scheen, in de oogen van senex, genoegzaam volmaakt; en dewijl hij wanhoopte gelukkig te zullen kunnen wezen, als hij er geene aantrof boven alle tegenwerping verheven, versleet hij zijne beste dagen in proefnemingen zonder gelukkigen uitslag, in naspeuringen zonder voldoening, en in verwachtingen, die op teleurstellingen uitsiepen, omdat zij ongegrond en onredelijk waren. Senex is thans een eenzaam levend Vrijer van vijf-en-zestig jaren; en hoort men hem nu wel eens zeggen: ‘Heeft het Huwelijksleven vele moeijelijkheden, de ongehuwde staat schenkt geen vermaak!’
In dezer voege misleiden en bedriegen de menschen zichzelven, door van het Menschelijk Leven te verwachten, wat hetzelve niet kan opleveren, en door te streven naar eene volmaaktheid, welke niet bestemd is het deel te zijn van schepselen in eenen staat van Beproeving.

Lord Peterborough en de Aartsbisschop Fenelon.

Een treffend bewijs van den invloed eens goeden Voorbeelds, ter bekrachtiging van eene beledene Leere, levert het zeggen op van Lord peterborough, bekend als een tegenstrever des Christendoms. Bij den Aartsbisschop fenelon te Kamerijk zich eenigen tijd onthouden hebbende, voelde hij zich dermate getroffen door de begaafdheden en deugden diens Geestelijken, dat hij bij 't afscheid uitriep: ‘Indien ik hier langer vertoefde, zou ik, in spijt van mijzelven, een Christen worden!’






{==357==} {>>pagina-aanduiding<<}

Mengelwerk, tot fraaije letteren, kunsten en wetenschappen, betrekkelijk.

Redevoering over het belangrijke der briefverzamelingen van gewigtige personen.

Door Mr. P.J.B.C. van der Aa (*).

Het is buiten allen twijfel, dat de getrouw beschrevene Geschiedenissen van ouden en lateren tijd, de welgestelde Redevoeringen, of van den Leerstoel, of in de Pleitzaal, of in de Staats- en Volksvergaderingen gehouden en tot ons overgekomen, de treffende Dichtstukken, waarin de eer der Goden, de roem der Staten, de lof der Helden, de bloei der schoonheid, het vuur der driften bezongen werd, ja zelfs die verdichte schilderingen of dichterlijke omkleedingen van ware geschiedenissen, welke wij gewoon zijn Fabelen en Mythen te noemen; dat die allen, zeg ik, bij uitstek veel hebben bijgedragen, om ons Gewoonten en Zeden, Volken en Personen te leeren kennen, en de Letterkunde in het algemeen, die van ons Vaderland in het bijzonder, aanmerkelijk uit te breiden.
Dan geenen van dezen hebben, naar mijn inzien, zoo veel toegebragt, om ons met hoogst belangrijke, hoe zeer somtijds minder in uiterlijken glans schitterende, personen bekend te maken; geenen hebben ons zoo, als 't ware, zelfs in de familien der voornaamsten ingelijfd, en aan ons

{==358==} {>>pagina-aanduiding<<}
oog den uiterlijk grooten en belangeloozen, van het omkleedsel der veinzerij ontdaan, of den weinig uitblinkenden braven, juist gelijk hij was, zoo duidelijk vertoond, als de Verzamelingen van Brieven, door of aan belangrijke Personen geschreven.
Velerlei soort van Brieven is ons in schrift nagelaten. Men heeft Dichtstukken, die, aan eenen of aan meerdere bepaalde personen bijzonderlijk gerigt, over een onderwerp, hem of hen voornamelijk betreffende, veelal den naam van brieven dragen; waarvan wij ons als een uitmuntend voorbeeld mogen herinneren het sierlijk schrijven van horatius flaccus aan de pisonen, waarschijnlijk ten oogmerk gehad hebbende, om vooral den jongen cn. calpurnius piso, kort nadat hij onder de Grooten, die augustus en tiberius omringden, of, hetgeen toen hetzelfde was, onder de vereerders en beoefenaars der dichtkunde, meerderen omgang gekregen had, eenige nuttige lessen en welgepaste vermaningen te geven, opdat hij niet, door den geest des tijds weggesleept, te groot gezag aan het genie, te weinig aan de kunst mogt toekennen; en welk heerlijk dichtstuk vandaar, in lateren tijd, onder den naam van horatius Dichtkunst, met het hoogste regt is beroemd geworden.
Als zoodanig kennen wij onder de Grieksche schriften het werk van den dichtkundigen Schaapherder hesiodus van Kuma, naar de plaats zijner opvoedinge de Askreër bijgenaamd, die, op zachte welluidende toonen, in eenen bevalligen oud eenvoudigen stijl, in dichterlijke brieven aan zijnen Broeder perses, gezamenlijk onder den titel van werken en dagen bekend, uitmuntende lessen gaf, omtrent het arbeidzaam leven, het huisselijk gedrag in het algemeen, en het drijven van Landbouw, Koophandel en Zeevaart in het bijzonder.
En wie vereert niet, onder de voortbrengselen van den Vaderlandschen grond, het hartelijk, welmeenend, zuivere vriendschap en ware godsvereering ademend, het echt Christelijken troost mededeelend schrijven van den van oorspronkelijken geest overvloeijenden constantijn huigens, aan zijne Vriendin lucretia van trello (*), onder den naam van parthenine, ter vertroosting over de ver-
{==359==} {>>pagina-aanduiding<<}
duistering van een harer oogen, met het regt passend opschrift van Oogentroost, toegezonden?
Dat ook dusdanige dichterlijke brieven, daar zij in eenen meer vrijen, meer vertrouwelijken trant, dan andere dichtstukken, geschreven zijn, veel boven deze in bevalligheid vooruit hebben en den Lezer meer innemen, zal niemand ontkennen.
Men heeft ook dichterlijke brieven van eenen anderen aard, waarin ons door den Schrijver belangrijke personen, als aan anderen vertrouwelijk hunne gedachten mededeelende, worden voorgesteld. Van dezen aard zijn de Heldinnenbrieven van ovidius, verscheidene ons nagelaten door barlaeus, die in ons Vaderland de Latijnsche lier zoo zuiver als sierlijk bespeelde, en vele bij onze Nederlandsche Dichters te vinden. Deze soort van dichtwerk is bij uitstek geschikt, om ons met den geest van hem, dien de Dichter als schrijvende invoert, bekend te maken.
Immers wie erkent niet den geest eener van minnevuur hevig blakende en van spijt schier barstende dido, in haren brief aan eneas, door ovidius gedicht, en door de decker in een Nederlandsch kleed gehuld? Wij hooren, als 't ware, de versmade dido vleijen, smeeken, dreigen, naar mate de wending harer driften haar de woorden schijnt in den mond te leggen. Wij zien haar, in onze verbeelding, aan eneas voeten neergezegen, met teederheid zijne knieën omhelzen, om hem het wijken te beletten, en, als zij ook hierdoor niets verwerven kan, met woede oprijzen, de wanhoop als eene vlam haar ten verwilderden ooge uitslaan, en met het ontbloote staal, van zijne eigene hand ontvangen, den blanken boezem bedreigen, om alzoo hemzelven, als haren moordenaar, bij Goden en menschen aan te klagen. Dit meenen wij te hooren en te zien, schoon de Dichter ons de personen niet als in elkanders bijzijn afschildert, en het geheele dichtstuk eene vrucht is van dichterlijke verbeelding. En waarom heeft dit op ons zoo krachtige uitwerking? Alleen door het nabootsen van den briefstijl, die de natuur van een gesprek getrouw navolgt, en alle afstand gereedelijk doet vergeten.
Zoo weenen wij immers met eene maria de medicis, hoe billijk wij haar veroordeelen, wanneer de in dit opzigt waarlijk bijna onvergelijkelijke van merken deze Weduwe en Moeder en Bloedverwante van Koningen en Vorsten invoert, als haren eigenen Zoon met eenige regelen

{==360==} {>>pagina-aanduiding<<}
schrift, in bitteren nood, om bijstand smeekende. Zoo gevoelt zich de Held en Staatsman tot moed aangevuurd, tot wijs beleid en edele gematigdheid genoopt, wanneer van merken louize de coligny aan haren Zoon fredrik hendrik, met haar laatst vaarwel, hare moederlijke raadgevingen briefsgewijze doet mededeelen. Zoo wordt in het hart van elk echt Nederlander het heilig vuur der oude Vrijheids- en Vaderlandsliefde weder ontstoken, wanneer claudius civilis zijnen Neef julius briganticus, met de welversnedene pen derzelfde Dichteresse, tot zijnen Vaderlandschen pligt te rugge roept.
Heeft nu zelfs een dichterlijke brief zoo krachtige uitwerking op den Lezer, omdat hij onwillekeurig, als 't ware, gedrongen wordt zich te stellen in de plaats van hem, aan wien dezelve gerigt is; hoe veel grooter moet dan niet de uitwerking zijn van brieven, die hunnen oorsprong niet verschuldigd zijn aan het vindingrijk veruuft eens Dichters, die schrijvende zich verplaatsen moet in geheel andere omstandigheden, dan waarin hij zich met de daad bevindt; maar die, in ongebonden stijl, de aandoeningen, meeningen en gevoelens, welke de Schrijver over zijn onderwerp heeft en koestert, getrouwelijk uitdrukken, en ons als met den Schrijver zelven, niet met den persoon, dien hij verbeeldt, doen spreken.
Van dezen aard zijn, in de eerste plaats, Verhandelingen over wijsgeerige, staatkundige, godsdienstige en andere wetenschappelijke onderwerpen, onder den naam van Brieven uitgegeven, gelijk die van seneca onder de Romeinen, en, om van lateren te spreken, die van rousseau over de toonkunst, en van ons werkzaam en kundig Medelid, Mr. rhynvis feith, over verschillende dichtkundige onderwerpen. In meest alle talen en bij alle Volken worden zoodanige gevonden; en hoewel zij veelal niets met eigenlijke brieven gemeen hebben, dan het opschrift en het van tijd tot tijd toespreken van iemand in den tweeden persoon, zal niemand echter ontkennen, dat zij juist door die toespraken meerderen invloed op den Lezer hebben, hem meer bezig honden en met het onderwerp als vervullen, dan in den eigenlijken Verhandelingsstijl vervaardigde opstellen. Wij blijven toch allen zinnelijke menschen; en de verbeelding, dat waarlijk tot ons het woord gevoerd wordt, heeft iets zinnelijks, hetgeen ons streelt en inneemt.
Is het nu, dat die brieven, over een of ander onder-
{==361==} {>>pagina-aanduiding<<}
werp, niet in het algemeen, maar aan dezen of genen persoon in het bijzonder gerigt zijn, dan verkrijgen zij dadelijk meerdere bevalligheid, wekken meer deelneming, en de omstandigheden der personen geven aan dezelve meerdere verscheidenheid en leven, hoezeer zij eigenlijk nog meer de zaak dan de personen betreffen. Van dien aard zijn de meeste uitgegevene brieven van rousseau, gelijk ook vele van de groot, barlaeus, arminius, episcopius, uitenbogaert en anderen, te vinden in den bundel, uitgegeven onder den titel van Brieven van verscheide vermaerde en geleerde Mannen over veelderhande hoochwichtige Theologische materien en saecken, den stand der Kercken betreffende, meest uit het oorspronkelijk Latijn vertaald.
Eindelijk dubbel belangrijk worden deze brieven, bijaldien zij, tusschen gemeenzame Vrienden gewisseld, meer om de personen zelve, dan om de onderwerpen in dezelve behandeld, geschreven zijn.
Van dezen aard zijn er tweederlei. Immers sommige zijn meer of min gekunsteld, die blijken dragen van vooraf wel overdacht, en met zekere oplettendheid en zorgvuldigheid op taal en stijl te zijn opgesteld. Zij zijn daarom altoos, hoe levendig ook, echter minder natuurlijk en bevallig. Tot deze soort behooren die van anthisthenes, aristippus, aeschines en philo onder de Grieken; die van cajus plinius caecilius secundus onder de Romeinen, en van meest alle Schrijvers van lateren tijd, wier brieven in de Latijnsche taal zijn uitgegeven. Hoe zeer ik ten hoogste bewonder het doordenkend verstand, den vluggen geest, de gulle vriendschap, de edelheid van hart, alom doorstralende in de brieven van den Voorganger in de Nederlandsche Letterkunde, den onsterfelijken Drossaard hooft, moet ik, naar mijn inzien, zijne uitgegeven brieven onder de evengemelde rangschikken. Immers de geestigheid in dezelve is niet zelden meer gezocht, de stijl meer gekunsteld ên gedwongen, dan men in gemeenzame brieven met regt verlangen mag. Niettegenstaande dit alles, zijn ook dusdanige brieven van buitengewone waarde, omdat zij ons van naderbij bekend maken, niet alleen met de omstandigheden der personen, door, aan en omtrent welke zij geschreven zijn, maar ook met vele gebeurtenissen, welke tot opheldering van geschiedkundige waarheden zeer veel bijdragen.
Dan de allerbelangrijkste brieven zijn die, welke, niet te voren overdacht, uitstortingen van het oogenblik zijn,

{==362==} {>>pagina-aanduiding<<}
enkel ontstaan bij voorkomende gelegenheden, en alleen geschreven voor hem, die dezelve ontving, waarin de stijl derhalve is geheel zonder kunst, nu verheven, dan nederig, nu bijtend, dan zacht, nu ernstig, dan los, naar mate het onderwerp dit als van zelven opgeeft; waarin de beelden en sieraden, hier en daar voorkomende, als onachtzaam daar henen gestrooid zijn, en alles uitgedrukt is, niet met statelijke en uitgezochte woorden, maar met zoodanige, welke in de dagelijksche zamenleving gangbaar, echter niet laag, plat of onedel zijn; waarin natuurlijke bevalligheid, ongezochte geestigheid en onderhoudende levendigheid alomme voorkomen, en in welke, met één woord, slechts één hoofdregel is in acht genomen; te weten, de Natuur te volgen en gemaaktheid te vermijden.
Zoodanig een brief is eigenlijk eene schriftelijke woordwisseling met eenen afwezigen, in den gemeenzamen toon der beschaafde verkeering gehouden.
Wie zal niet reeds hebben opgemerkt, dat ik hier eigenlijk alle die eigenschappen heb aangeroerd, welke men uitmuntend vereenigd vindt in de weinige gemeenzame brieven van xenophon, tot ons overgekomen; maar vooral in dien keurigen en overkostelijken bundel van eenige honderd, ons door den onverbeterlijken Latijnschen Briefschrijver cicero nagelaten. Immers zoo wij slechts het oog slaan op die, welke hij aan zijnen boezemvriend atticus geschreven heeft, mogen wij gerust met eenen Hoogduitschen Schrijver zeggen, dat wij in dezelve den Redenaar, den Vriend, den Staatsman, den Wijsgeer en den geheelen cicero wedervinden. Ja, brieven van dezen stempel verdienen onbetwistbaar, als uitmuntende bijdragen tot menschen karakterkunde, boven alle andere den voorrang: zij toch leggen niet zelden de meest verborgene gevoelens en geheimste drijfveren der menschen als voor onze oogen bloot, en zijn voor de Letterkunde zelve ten hoogste belangrijk.
Hoe jammer is het dan niet, dat wij, die ons beroemen mogen, zoo vele nuttige en waardige Mannen onder onze Landgenooten te kunnen tellen, geenen bundel van zoodanige hunne gemeenzame brieven, in onze moedertaal geschreven, tot hiertoe in druk zagen verschijnen; schoon er echter zeer vele van dien aard tusschen hen gewisseld zijn. Wij hebben wel hier en daar enkele brieven, die als bijlagen achter een of ander Werk van of over den Schrij-
{==363==} {>>pagina-aanduiding<<}
ver gedrukt zijn, gelijk die van spiegel in de uitgave zijner Dichtwerken, en eenige van jeremias de decker aan jacob westerbaen, ons door den verdienstelijken jeronimo de vries medegedeeld; dan deze betreffen meestal meer zekere bepaalde zaak dan den persoon, en zijn weinig in getal en verspreid. Ik verheug mij dus hartelijk, in de gelegenheid gesteld te zijn ter mededeelinge van twee gemeenzame Brieven van roemwaardige Landgenooten; de een van den Dichter der Batavische Arcadia, jacob heemskerk, en de ander van dirk raphelsz kamphuyzen, beiden mij gulhartig medegedeeld uit den rijken schat van Handschriften van beroemde en geleerde Mannen, grootendeels bijeenverzameld door den ijverigen Advocaat-Fiscaal van limborch, den Broeder van philippus, aan wien wij de uitgave der Epistolae praestantium et eruditorum Virorum te danken hebben, en thans de eigendom mijner waardige Vrienden, Mr. johan frans van der meersch en cornelis felix van maanen. De omstandigheden, onder welke, de stijl, waarin, en de onderwerpen, waarover deze twee Brieven zijn geschreven, loopen zeer uiteen; en juist daarom oordeelde ik, dat dezelve tot eene proeve als deze bij uitstek geschikt waren.




Brief, geschreven door den Heer Jacob Heemskerk aan zijnen Neef.

Zijnde deze te vinden in originali in de Autographa Vivorum illustrium ac eruditorum, toebehoorende aan de Heeren Mr. c.f. van maanen en Mr. j.f. van der meersch, No. 22 van het Deel, beginnende met een' Brief van Karel I, Koning van Engeland, en naar het origineel door mij aldus gecopieerd.

Mons. et Cousin.

UE. geheel aengenamen van den 24 deser is my op gisteren met het nevenskomende bruylofts-dicht behandicht. Ick vinde hetselve soet, en aerdigh, en vol geests. Volgens UE. begeren, heb ter vlucht int lesen eenighe aenteyckeninghen daer op gedaen, niet uyt bet wetens waen, maer om UE. te tonen dat het veel lichter valt, yet beter te willen hebben dan beter te konnen maecken, en ick

{==364==} {>>pagina-aanduiding<<}
verseecker UE., datter niet een ghedicht uyt myn pen gevloeyt is, daer in ick niet hetselfde soude konnen doen, en mogelyk meer aen te herstellen soude vinden, als my de moeyte luste, hoewel oock somtyts de verbeteringhen verergeringhen vallen, van slim in slimmer als men seyt, welck verwyt het hooghvliegende verstant van den deftighen Poët Julius Caesar Scaliger selfs niet heeft konnen ontvlieden, wien in syne verbeteringhen van de misslaghen der oude latynsche poëten, dickwils, in deterius, op syn brood geleyt wert. Maer van 't geen ik UE. terstont van myn eyghen dinghen seyde sal ick UE. een levendich bewys geven. Als de Heer Cats myne heldenspraecke van den Admirael Heemskerk een onverdiende lof gegeven, en daer veel meer van hadde getoont te houden dan se op verre nae waert was, so antwoorde ick syn Edl. dat niemant beter dan ick selfs en wist hoe grotelijks ick in sulcke saecken te kort schoot, ende opdat syn Edl. mocht sien dat het my aen 't oordeel niet en gebrack, om myn gebreecken te kennen, maer aen de moeyte van die te beteren, so sond ick hem een halff vel vol, off van woorden die herstelt konden werden, off van wysen van spreecken, die off deftigher off aengenamer behoorden te wesen, off van yet anders daer wat aen haperde, en nochtans moet ick bekennen, dat die heldenspraecke onder myne slechte rymen de slechste niet en is. En daer by verhaelde ick syn E. een aenmerckelyk voorval van den Poët Ovidius (wiens aerdighe aengenaemheyt en voortlopende vaerdicheyt, sonder eenigh stuyten off tegenstoten, by de minste verstanden konnende gelesen en begrepen werden, my boven alle andere altyt aengestaen heeft en so veel mogelyk in myn kleinicheyt gevolght is geweest.) Want als sommighe van syne vrienden meenden dat syn vaerdig verstant al te licht met veele dinghen daer over heen liep, so wilden sy hem op een bevallighe wyse sulckx aenwysen, en versochten, dat se een halff dosyn veersen, uyt seecker boek van hem, souden moghen
nytkennen, die hy soude moeten verbeteren; hy was te vreden, mits dat ser hem eerst een half dosyn souden laten teghen uytkiesen, die hy niet verbetert wilde hebben, twelck alst gedaen was so bevonden sy, dat het d'eyghen selfde veersen waren, diese hem meenden op te geven. Waerin hy hun met een soeter bevallicheyt toonde, dat hy so wel kost sien als sy waert haperde, maer dat hem de moeyte niet en luste om alles so naeuw te beschaven en te

{==365==} {>>pagina-aanduiding<<}
bedlsselen, noch hem groten arbeyt wilde laeten kosten, 't gunt maer voor tytverdryff en tot geests vermaeckingh gedaen wiert.
En dus gaet het met my oock neeff; behalven dat alles so naeuw te willen siften, en so netjes uyt te wercken, te futselachtich is, en dickwils de schilderyen slacht van de oude meesters der voorleden eeuwe, waer in alles tot op een haertje op 't netste en werckelykste is uytgewrocht, en evenwel en hebbense in den omtreck die aerdicheyt noch aengenaemheyt niet, die de stucken van de kunstenaers van onsen tyt, hoewel met een rouwer pinceel, en robuster hant, ontworpen, aent oogh geven. Want de dichten hebben haer ziel en lichaem, also wel als de mensch diese maeckt, de woorden voort lichaem, ende de geest die der in is, voor de ziele verstreckende. Nu UE. sal my toestaen, dat de ziele verre vóór 't lichaem te prefereren is, en so doed oock de geesticheyt van een veers vóór de sraye woorden, maer alsse beyde 't samen gaen, so maecken se op een volmaeckte volkomentheyt, even als een aerdighe ziele in een schoon lichaem. Maer hoe selden wert dit by een gevonden en daert gevonden wert ist voorwaer hoochlyk te achten. Voor my ick weet, dat ick noch 't een noch 't ander en hebbe, en isser yet dat in my recommandabel soude moghen gevonden werden dat is een vaerdighe voortvloeyentheyt, die my by naest alles sonder moeyte uit de pen doed vallen, en als die aent glyen is, dat ick dan hier en daer op een woortjen, daer ick wel voel dat het hapert, soude-willen blyven staen, so souden my ondertusschen de concepten, die maer (als een aensicht in een spieghel) los in de inbeeldinghe hanghen, uyt het hooft gaen, en dan soudender nette veersies, met sluwele woortjes uytghewrocht, voor den dach komen, maer daer dickwils noch geest noch leven in soude wesen; en die daer sin in hadde, soude Pygmalion slachten, die op een marbren beelt verlieft wiert.
Ick sie wel ick soude in dese praet verwerren, indien my de koude niet en vermaende, dat myn hant by naest verkleumt synde, ick alrede al meer schrifts, als een ordinarissen brief moet geschreven hebben.
Dies tot verder antwoort van den uwen komende dient, dat myn advys aldaer vermelt, door onkunde een magher advys is geweest, echter soude ick de versoeckers, die UE. seght my so goede vrienden te syn, wel willen kennen.
In u suspitie, nu ick sie waerse vast is, verseeckerick

{==366==} {>>pagina-aanduiding<<}
UE. dat ghy in gedwaelt hebt, ende dat my niet een enckel woort dien aengaende uyt de mont gevallen is, veel min eenighe letter uyt de pen soude gedropen wesen. Ick meende dat het van yet anders was, daer UE. mede yet wat tegens my voor myn bed van geseyt hebbende, een veel opender verhael van aen tafel maeckte. Ick konde niet bedenken waer dit mocht haperen, myns selfs bewust synde, dat ick uyter aert niet segh - achtigh en ben, des 't my aen myn hert seer dede, dat ick daer in sulcken misslach als UE. vermoede, soude begaen hebben; dan 't is my lieff, dat ick nu sie, dat ghy gelooft, dat ghy gedwaelt hebt, en voor sulcke dwaelinghen moeten de geene die wys willen syn haer wachten.
Het accoort door UE. met de Coymaecker beraemt is redelyck, ende wat UE. daer in, gelyck oock met de Appelwyven doed, sal welgedaen wesen.
Beyde UE. brieven hebbe terstont nae den ontfangk sorghvuldelyck doen bestellen, de behoorlycke adressen van dese twe nevensgaende wert UE. insgelyckx gerecommandeert.
Waer mede
UE., met Oom van Heemskerk, onse waerde nichte UE. huysvrouw, de soete kinderen, ende alle d'andere wesende aldaer, opt hertelyckste groetende, ende Gode in genaden bevelende, so blyve

Mon Cousin

UE. geheel dienstwilligen en welwillenden neeve

Utrecht den 16/26 Febr. 1636.
J. Heemskerk.

(De andere Brief, benevens eenige aanmerkingen op beide, ter eerste gelegenheid.)

Iets over den invloed van woonplaats of verblijf op de gezondheid.

‘Deelden wij onlangs de bedenkingen eens geleerden Uitlanders, de Heer john sinclair, mede, over den invloed der ziele op de gezondheid des ligchaams en de duurzaamheid des levens, en werden dezelve van velen onzer Lezeren met genoegen ontvangen, niet

{==367==} {>>pagina-aanduiding<<}
minder aangenaam, vertrouwen wij, zullen hunde volgende bedenkingen zijn; en het is in deze verwachting, dat wij dezelve hier mededeelen.’

Geen schepsel is er, op hetwelk verandering van klimaat, voedsel en verblijf zoo weinig invloeds heeft, als op den mensch. Veel meer ruimte heeft hij dan eenig ander dier in de keuze van zijn levensonderhoud, veel meer hulpmiddelen om zich voor de ongematigdheden der lucht te beveiligen, veel meer vernuft om zich een verblijf te bereiden, naar de verschillende omstandigheden, in welke hij zich bevindt, berekend. - Niet minder waar is het intusschen, dat er, zelfs voor den vernuftigsten en door de Natuur gunstigst bedeelden mensch, omstandigheden zijn, veel voordeeliger dan andere, ter bewaringe van de gezondheid en ter verlenginge van het leven. Laat ons zien, hoe verre men het, in dit opzigt, heeft kunnen brengen in de bepaling van den invloed van ieder der verscheidenheden, die tusschen dezelve kunnen plaats hebben.
1. Invloed van het klimaat. De matigheid, aan de bewoners van warme landen eigen; de geringe moeite, met welke zij zich van voedsel voorzien, zonder tot zwaar werken genoodzaakt te zijn; de weinige kleederen, welke zij noodig hebben, of eene woning, die hen tegen de ongematigdheden van het weder beschut; omstandigheden, welke de laagste klassen der zamenlevinge verheffen boven drukkende behoefte, en de kwellingen van den geest, welke er het gevolg van zijn: dit alles moet, in het algemeen, deze landen gezonder maken, en voordeeliger voor het opbrengen van een groot getal kinderen, dan de koude landen. Van hier dat de reizigers hebben opgemerkt, dat, hoewel de landen, tusschen de keerkringen gelegen, ongezond zijn voor de vreemdelingen, die aldaar komen, de landzaten, echter, en zelfs de afstammelingen van Europeanen, aldaar geboren, er bijkans allen eene goede gezondheid genieten. De Negers, die de kust van Guinee bewonen, zijn, in het algemeen, voor ziekten bevrijd, sterk en kloek. Zij hebben vele kinderen, en brengen ze met kleine moeite groot. Niet zeldzaam is het, er tweehonderd te zien, aan een eenigen vader behoorende, en allen gelijktijdig levende. Jaarhjks worden uit dit land ongeveer zestigduizend slaven uitgevoerd; en men vergroot zekerlijk de

{==368==} {>>pagina-aanduiding<<}
zaak niet, indien men onderstelt, dat, sints den aanvang van den Slavenhandel, het getal der uitgevoerden op meer dan achttien millioenen te schatten zij. Indien het land niet zeer gezond en zeer voordeelig voor de bevolking ware, zoude het niet zoo talrijke verzendingen hebben kunnen opleveren. - Intusschen, hoewel de bewoners van warme landen, over het algemeen, eene goede gezondheid genieten, bereiken zij, echter, zeer zelden eenen hoogen ouderdom. Het leven wordt er al te zeer verhaast; de mannen bereiken er te vroeg hunne volwassenheid; de vrouwen worden er moeders op eenen ouderdom, in welken zij, in koude of gematigde landen, naauwelijks de kinderschoenen hebben uitgetrokken; het ligchaam wordt er te spoedig uitgeput, door het vleeschelijk genot, en door de verslapping, het gevolg der gestadige uitwaseming, aan welke het aldaar onderhevig is. De spijzen zijn er niet zeer versterkende. De hartstogten zijn er geweldiger. Alle deze oorzaken bijeengenomen verkorten er doorgaans aanmerkelijk den levensduur. Alle de reizigers hebben er den vroegtijdigen ouderdom der Negers opgemerkt. Weinigen bereiken den ouderdom van zestig jaren; en op den ouderdom van vijfënveertig jaren, en dikmaals vroeger, hebben zij reeds gevoel van de verschijnsels des afgeleefden ouderdoms. Het eenige welbevestigde voorbeeld van een hoogen ouderdom, mij bekend, is dat van eenen Neger, adoo genaamd, die nabij de rivier Sherbro woonde, en in den jare 1796 bij de honderd jaren oud moet geweest zijn, omdat hij zich toen herinnerde, toen hij vijftien jaren oud was, naar het eiland Barbados te zijn overgevoerd, ten tijde van Koningin anna, hetwelk hij aanduidde met te zeggen, dat het was voorgevallen, toen de Koning van Engeland eene vrouw was. - Men gewaagt indérdaad in Bengale van zekeren numas de cugna, die, zegt men, in den jare 1566, in
den ouderdom van drichonderd zeventig jaren overleed. Maar het geval, hoewel verhaald door twee Portugeesche Schrijvers, die voor geloofwaardig worden gehouden, is te zeldzaam en ongemeen om eenig geloof te verdienen. En dat zelfs in Azie de hitte van het klimaat voor een lang leven niet gunstig is, kan ten bewijze dienen, dat in China, welks grootste gedeelte zekerlijk als een warm land kan worden aangemerkt, ten tijde als Keizer kien-long, in den jare 1784, door de geheele uitgestrektheid zijns Keizerrijks, alle de grijsaards, ouder dan hij, deed opzoeken, met bevel om dezelve naar Pekin te brengen,

{==369==} {>>pagina-aanduiding<<}
er niet meer dan vier werden gevonden, die boven de honderd jaren oud waren. Maar China bevat voor het minst tweehonderd millioenen inwoners: en wat zijn vier honderdjarige grijsaards tegen een zoo groot getal? Reden is er te gelooven, dat er meer in Schotland zijn, alwaar het getal der inwoneren geene twee millioenen bedraagt.
In het algemeen mag het dan gezegd worden, dat de warme klimaten voordeeliger voor de gezondheid dan voor een lang leven zijn. Het tegendeel heeft plaats in koude landen. De ziekten, vooral dezulke, die bij voorkeuze de kinderen en de jonge lieden aantasten, zijn er menigvuldiger en zwaarder. Meer moet er gewerkt worden, om zich van voedsel te verzorgen en om zich tegen de guurheid der lucht te beveiligen. Doch deze zelfde oorzaken, die eene groote menigte in de eerste levensjaren doen omkomen en den voortgang der bevolking vertragen, versterken het ligchaamsgestel, en werken mede om de menschen aldaar langer te doen leven. - Van de voorbeelden van hoogen ouderdom, welke de koude landen voortbrengen, levert Noorwegen, misschien, de merkwaardigsten op. - De Koning en de Koningin van Denemarken, in den jare 1733, eene reis door dat land doende, genoten het zeldzame vermaak van tegenwoordig te zijn bij eene huwelijksinzegening, welke tot hun genoegen werd gevierd, tusschen zes personen, die hun werden voorgesteld, en ieder van welke over de honderd jaren oud was. - In het kerspel Aggerhus telde men, in den jare 1763, honderdvijftig paren, die bij de tachtig jaren gehuwd geweest waren. Deze driehonderd menschen moesten derhalve dooreen genomen bij de honderd jaren oud zijn; en misschien waren velen hunner nog ouder. - Onder de zesduizend negenhonderd negenëntwintig menschen, van allerlei ouderdom, welke, in den jare 1761, in het distrikt Christiana stierven, telde men driehonderd vierënnegentig, oud tachtig jaren, achtënzestig van honderd jaren, en zeven, nog ouder. Van de tweeduizend vijfhonderdtachtig, welke in dat zelfde jaar in het distrikt van Bergen overleden, hadden achttien den ouderdom van honderd jaren bereikt, behalve eene vrouw, welke honderdënvier, en eene andere, welke honderdënacht jaren oud was geworden.
Intusschen is een zeer hooge graad van koude gewisselijk nadeelig voor den levensduur. Op IJsland, en in de

{==370==} {>>pagina-aanduiding<<}
noordelijke gedeelten van Azie, Siberie bij voorbeeld, is het iets zeer zeldzaams, dat de menschen onder worden dan zestig of zeventig jaren. - Het zijn, derhalve, over het geheel genomen, de gematigde klimaten, alwaar men de meeste kans heeft om gezond en lang te leven. Alles spant te zamen ter daarstellinge van dit voorregt: de lucht, het voedsel, de kleeding, de inrigting der woningen, de opvoeding, de geestgesteldheid der landzaten, de langzame en regelmatige wederkeering der saizoenen, enz. In Griekenland en Italie heeft het menschelijk geslacht den hoogsten trap van volkomenheid bereikt; en wanneer van elders inkomende oorzaken, als de verovering van het land, deszelfs overheering, de natuur van den regeringsvorm, enz. daarin geene belemmering hebben te wege gebragt, is het verstand hier insgelijks meest gekweekt en de heerschappij der driften best beteugeld. Gelukkig zij, welke hunne geboorte, hunne bezigheden of hunne bekwaamheden in gunstige omstandigheden brengen, om hunne woning in deze schoone landstreken te vestigen!
2. Meer- of minder hooge woonplaats. Lord bacon was de eerste, die hooge woonplaatsen heeft aangeprezen, als voordeeliger voor de gezondheid en een lang leven. Hij beroept zich op het voorbeeld der vogelen, die over het geheel zeer oud worden; hij schrijft dit toe aan de zuiverheid der lucht, welke zij inademen. Waar is het, dat pallas, in de provincien van Rusland, welke hij doorreisd heeft, vele grijsaards in de hooge oorden heeft gezien, en zeer weinigen in de valleijen. Buffon heeft hetzelfde aangemerkt, en hij beroept zich op de bergen van Schotland, van het land van Wales, van Auvergne en op de Zwitsersche bergen, als vertoonende een veel grooter getal oude lieden dan Holland, Vlaanderen of Polen. - Ligt laat de reden van dit onderscheid zich begrijpen. Op hooge plaatsen is de lucht zuiverder, meer ontheven van moerassige of stinkende dampen, wordende dikmaler vernieuwd dan in de vlakke landen; en de ontdekkingen der latere Scheikundigen hebben bewezen, van hoe veel belangs deze omstandigheden voor de gezondheid zijn. Dit verschil, intusschen, heeft zijne palen, en men moet niet denken, dat, hoe hooger eene woonplaats zij, de bewoners aldaar de voordeelen eener goede gezondheid en van een lang leven in ruimer mate moeten genieten. De ondervinding heeft geleerd, dat dezelve veel minder genoten wor-
{==371==} {>>pagina-aanduiding<<}
den op de toppen der Alpen, of op de hoogste bewoonde plaatsen, dan in de lage valleijen; en Zwitserland, hetwelk onwedersprekelijk het hoogste gewest van het oude vaste land is, heeft veel minder voorbeelden opgeleverd van zeer hoogen ouderdom dan Schotland. Hiervan kan de reden zijn, of dat de lucht, aldaar te droog, te zuiver, te fijn zijnde, te spoedig het leven verteert, of
liever omdat de temperatuur der lucht aldaar te veranderlijk is, en hare veranderingen zeer spoedig zijn: omstandigheden, die, volgens de aanmerking van hufeland, zeer nadeelig voor de gezondheid zijn, inzonderheid wanneer de dampkring tevens regenachtig en vochtig is.
3. Ligging. Veel meer acht gaven de Ouden dan wij op de ligging hunner steden en huizen. Waar is het, dat zij de gelukkige uitvinding van het glas niet kenden, door middel van hetwelk wij tegen koude en winden ons gemakkelijk beschutten, zonder daarom het genot van het licht te verliezen. Maar, gelijk Lord bacon heeft aangemerkt, ‘hij, die, zelfs met dit voordeel, een fraai huis op eene slechte ligging bouwt, veroordeelt zichzelven om er gevangen te zijn;’ en dit is eene zaak, wel waardig dat onze bouwkundigen er meer achts op slaan dan zij gemeenlijk doen. Alle klimaten hebben, in dit opzigt, niet dezelfde behoeften, zoodat daaromtrent geen algemeene regel kan worden voorgeschreven. Varro, palladius en columella, die het klimaat van Italie inzonderheid schijnen in het oog gehad te hebben, willen, dat men, tot het bouwen van een Landhuis, zoodanig een stand zal kiezen, dat de voorgevel naar de opgaande zon gekeerd is, ten einde het tegen de winterstormen te beveiligen. Nog verder gaat plinius. Zijn raad is, dat de voorgevel moet gerigt zijn naar het noorden in de warme landen, naar het zuiden in de koude klimaten, en naar het oosten in de gematigde streken. Zeer oordeelkundig schijnen zijne aanwijzingen in dit opzigt te wezen. Zeer nuttige aanmerkingen ontmoet men ook hieromtrent in de schriften van pansa en dickson. Even zoo weinig onverschillig is de keuze van eenen goeden stand ten aanzien van de huizen in de steden. Altijd, vooral in koude landen, moet men de voorkeuze geven aan dezulke, die den voorgevel naar het zuiden hebben, in voege dat men het volle van de winterzon kan hebben in dat sombere saizoen.
4. Nabijheid van water. Veel eenpariger is de tempe-
{==372==} {>>pagina-aanduiding<<}
ratuur van het water dan die der lucht; niets is bekwamer om de overmatige hitte van den zomer te temperen, of de gestrenge winterkoude te verminderen, dan de nabijheid van eene groote menigte waters, die daarenboven het voordeel bezit van de schadelijke uitwasemingen op te slorpen, en daardoor de lucht zuiverder en gezonder te maken, vooral wanneer dit water niet stilstaat: want alsdan onderhoudt deszelfs beweging in den dampkring luchtstroomen, die de lucht vernieuwen en ververschen, en haar bederf beletten (*). Van hier, dat de lucht, die aan het zeestrand wordt ingeademd, voor zeer gezond wordt gehouden; en hoewel de zoutdeelen, welke uitgedampt worden, in een zekeren trap schadelijk voor den groei der planten zijn, worden zij als dienstig voor het menschdom beschouwd. De groote meren van zoet water schijnen eenen treffenden invloed op den levensduur te hebben. Nergens levert Schotland zoo talrijke voorbeelden op van hoogen ouderdom, dan in de ommestreken van Lomond, zijnde de grootste en schoonste zoetwaterkom, welke men in Groot-Brittanje ontmoet. Eene naauwkeurige volkstelling in het kerspel Luss, aan de oevers van dat meer, leverde, in den jare 1803, eenëntwintig personen, boven de tachtig jaren oud, onder eene bevolking van negenhonderd drieënvijftig zielen
van allerlei ouderdom. Erfelijk schijnt in dit kerspel de hooge ouderdom te zijn. - In verrukking opgetogen, en met reden, zijn altijd de Dichters, wanneer zij de voordeelen bezingen, welke eene heldere en snelvlietende beek voor de gezondheid aanbiedt, stroomende over een steenachtigen grond. Niets is zoo dienstig voor de spoedige beterschap der herstellenden en zwakken, dan zorgeloos en den geheelen dag langs de oevers van zulk eene beek te wandelen, alwaar de frischheid van het water, de zuiverheid der lucht, en hare

{==373==} {>>pagina-aanduiding<<}
gestadige vernieuwing, hun welhaast de verlorene krachten wedergeven.
5. Nabijheid van bosschen. Niet dienstig is het, onmiddellijk omringd te zijn van groote bosschen, die, behalve dat zij den omloop der lucht belemmeren, en haar bederven door de rotting der afgevallene bladeren, de vruchtbaarheid beletten, en den grond altijd vochtig maken. Maar op eenigen afstand van het huis bevorderen kleine bosschen de gezondheid, door de kracht van den wind te breken, en door het lommer, welk zij in de brandende zomerhitte veroorzaken. Daarenboven hebben de Natuurkundigen in onze dagen aangemerkt, dat alle planten, en vooral de boomen, over dag eene groote menigte gaz oxigène uitwasemen, die niet anders dan zeer gezond zijn kan. Waarschijnlijk is het insgelijks, dat zij den dampkring minder vochtig maken, en den dauw oplossen; hetwelk, van den eenen kant, de waterstof voortbrengt, welke zij opslorpen, en, aan de andere zijde, de oxigène, die de zuiverheid der lucht vermeerdert. Voegzaam echter is het nimmer, vooral in een vlak land, al te nabij een huis boomen te planten; niet genoeg acht geven hier op de Engelschen (en ook de meeste Hollanders) in het aanleggen van Landhuizen, vele van welke al te zeer belommerd zijn.
6. De natuur van den grond. Zeer ongezond zijn zonder tegenspraak de moerassige gronden, waarschijnlijk uit hoofde van hunne uitwasemingen, welke voornamelijk bestaan uit het schadelijkste van alle gazen, de koolwaterstof. Dit is eene daadzaak, duidelijk bewezen door de Tafels, door den Heer muret, Leeraar te Vevey, in het licht gegeven, omtrent de levenswaarschijnlijkheid in onderscheidene distrikten van Zwitserland. Uit deze Tafels, in het Werk van Dr. price voorhanden, blijkt het, dat de helft der kinderen, die in bergachtige landen geboren worden, zevenënveertig jaren bereikt; terwijl dezulken, die geboren worden op een moerassigen grond, bij hunne geboorte geen grooter kans hebben, dan dat zij zesëntwintig jaren zullen oud worden. - Daarenboven rekent men onder de honderd kinderen, die op de bergen worden geboren, vijf, die den ouderdom van tachtig jaren bereiken, en in de moerassige vlakten naauwelijks twee. - Met reden heeft Lord bacon aangemerkt, dat de uitwasemingen der moerassen nadeeliger zijn voor de vreemdelingen dan voor de landzaten; en hij voegt er nevens,

{==374==} {>>pagina-aanduiding<<}
dat de moerassen, welke open liggen voor eb en vloed, ongezonder zijn dan andere, ongetwijfeld omdat de zee aldaar een grooter getal insekten en visschen aanvoert en laat vallen, die aldaar sterven, en wier verrotting de voorname oorzaak schijnt te wezen van den stank, welken de moerassen veroorzaken. - Het is, misschien, om deze reden, en omdat deze dieren nooit gevonden worden in het water van moerassen, welke turf bevatten, dat deze moerassen op verre na niet zoo ongezond zijn als de andere. - Hoe het zij, een kleiachtige grond, zelfs wanneer dezelve door moerassen niet besmet wordt, is altijd minder voordeelig voor de gezondheid dan de kalkaardige of zandachtige gronden, omdat dezelve het regenwater behoudt, daardoor meerdere malen en bestendiger vochtig wordt, en den dampkring koud en onaangenaam maakt. - De kalkaardige gronden zijn waarschijnlijk, over het geheel genomen, de gezondste, omdat, terwijl zij aan het water doortogt geven, zij tevens de gevaarlijke smetstoffen opslorpen.
7. Brandstoffen. Van veel belang is het, in de keuze van eene woning, vooral in koude en vochtige klimaten, gelegenheid te hebben ter bekominge van genoegzamen voorraad van brandstoffen, zoo wel tot spijsbereiding als om zich tegen de koude te beschutten, om zich bij nacht van licht te voorzien, en vooral om de vochtigheid te verdrijven, die zeer veel nadeeliger is dan de koude, omdat de kleederen daartegen geene beschutting zijn, en er geen ander middel voorhanden is om de huizen daartegen te beveiligen, dan er gestadig vuur te onderhouden. Te dien einde kan men zich bedienen van hout, turf en steenkool. De laatstgenoemde brandstoffe, indien zij van eene goede soort zij, verdient den voorrang boven de andere. Want de houtrook is schadelijk voor de oogen, en de turfrook heeft een onaangenamen reuk.
8. De dampkring. Men zoude kunnen denken, dat aanhoudende vochtigheid voor de gezondheid zeer nadeelig zijn moest. En echter wordt Egypte, een land, alwaar zeer zeker de lucht zoo droog is als ergens, omdat het er nooit regent, en het aan de overstroomingen des Nijls zijne vruchtbaarheid is verschuldigd, voor een zeer ongezond land gehouden; terwijl Ierland, alwaar de vochtigheid van den dampkring bijkans aanhoudende is door den regen en de nevels, met regt vermaard is om de gezondheid, de rijzige gestalte en de sterkte zijner bewone-
{==375==} {>>pagina-aanduiding<<}
ren. Andere oorzaken werken ongetwijfeld hiertoe mede; doch men kan er ten minste uit besluiten, dat een bestendig vochtige dampkring niet zoo nadeelig is als men wel zoude denken. - Inderdaad, elk begrijpt, dat de temperatuur aldaar eenpariger is; dat men er niet zoo dikmaals en niet zoo spoedig van eene zware hitte tot eene hevige koude overgaat, en wederkeerig; en dat deze gestadige vochtigheid de zintuigen in eenen staat van zachtheid en buigzaamheid onderhoudt, zeer dienstig ter vertraginge van de verharding, aan welke de zwakheden van den ouderdom voornamelijk moeten worden toegeschreven.
9. Eilanden of vast land. De gelijkheid der temperatuur van den dampkring, welke men op de eilanden geniet, de welbevestigde zuiverheid der zeelucht, die hen omringt, de winden, die hen versrisschen en de schadelijke uitwasemingen van daar verdrijven, stellen dezelve over het algemeen tot eene gezonder woonplaats dan het vaste land. Van hier dat er geen land is, hetwelk, naar evenredigheid van zijne bevolking en uitgestrektheid, meer voorbeelden van eenen zeer hoogen ouderdom heeft geleverd dan Groot-Brittanje. Verre overtreft het, in dit opzigt, Duitschland, Frankrijk en de andere landen des ouden vasten lands; en indien men den Heere withurst moge gelooven, moet het vaste land van Noord-Amerika, ten aanzien van de gezondheid, voor hetzelve verre onderdoen. Intusschen heeft een hedendaagsch Schrijver, de Heer barton, in de Amerikaansche Handelingen (American Transactions) aanmerkingen geplaatst omtrent de levenswaarschijnlijkheid in de Vereenigde Staten, in welke hij zeer krachtige bewijzen aanvoert, welke doen gelooven, dat dezelve aldaar zeer groot is, en dat de bewoners aldaar hooger ouderdom bereiken dan ergens elders. Maar misschien is Amerika dit voordeel minder verschuldigd aan zijne ligging op het vaste land, dan aan de groote menigte zijner bewoneren, die bestendig ten platten lande hun verblijf houden, in vergelijking van hun, die in de steden wonen. Van dat gevoelen is ook Dr. waterhouse van Cambridge, die, de gevoelens van Dr. barton bevestigende, er nevens voegt: ‘Aan de middelmatigheid onzer bezittingen moet vooral de goede gezondheid onzer oude lieden worden toegeschreven. Wij zijn niet rijk genoeg om ons aan de weelde over te geven, en niet zoo arm, dat wij een ontijdigen dood zouden

{==376==} {>>pagina-aanduiding<<}
sterven. Geen mensch is er in dit gelukkig land, die onder den last der behoefte kan bezwijken, althans indien hij geen dronkaard zij.’
Maar het zijn inzonderheid de kleine eilanden en de schiereilanden, van de zee omringd, welke, indien zij geene moerassen bevatten, met groot regt als de wieg en bakermat van oude lieden kunnen worden aangemerkt. Hier ziet men een groot getal het levensperk over de grenzen, in andere landen ongewoon, uitbreiden: en dit voorregt heeft plaats op allerlei breedten. In het Zuiden hebben wij de Bermudes-eilanden, Barbados en Madera; in het Noorden de Hebrides, de Orcadische, en de Shetlandsche eilanden, die altijd gehouden zijn voor een zeer gezond en voor hoogen ouderdom gunstig verblijf. En dit is niet vreemd, aangezien, volgens de aanmerking van Lord bacon, de zeelucht zoo wel het ijs van het Noorden, als de brandende hitte van het Zuiden tempert.
10. Verblijf in eene stad, in een dorp, of ten platten lande. De opeenstapeling van menschen en tamme dieren in eene groote stad; de stinkende uitwafemingen, welke aldaar opgaan uit de slagterijen, de kerkhoven, de riolen, de stallen, de markten, uit eene groote menigte werkplaatsen; de rook, die, gelijktijdig uit vele duizenden schoorsteenen opklimmende, op de stad nedervalt en haar omringt met een dikken damp, die haar van de warmte en het licht der zon berooft, en nog meer de weelde, de zinnelijkheid en de lichtmisserij, het nachtbraken, het laat en ongeregeld ter ruste gaan: om alle deze redenen bijeengenomen moeten noodwendig de steden een zeer ongezond verblijf zijn, in vergelijking van het platte land. Van hier dat onze sterflijsten beslist hebben, dat, indien de levensduur in een dorp op vijftien jaren wordt geschat, dezelve in de hoofdstad niet hooger dan op tien en een half jaar kan gesteld worden. Maar, zal dit verschil plaats hebben, moet het dorp eene goede ligging hebben, op een droogen grond. Op eene flaauwe helling, en nabij een loopend water, moeten er de huizen niet onmiddellijk aan elkander staan, moet er slechts een regel huizen, en geene eigenlijk genoemde straten zijn. Zelfs nog grooter is, op deze voorwaarden, het verschil tusschen de gezondheid van het platte land en die der steden dan ik gemeld heb, naardien de Schrijvers, die de sterflijsten van onderscheidene landen en plaatsen vergeleken

{==377==} {>>pagina-aanduiding<<}
hebben, berekend hebben, dat er jaarlijks in de groote steden sterven van den negentienden tot den vierëntwintigsten der inwoners, in de steden van middelbare grootte van den vijfëntwintigsten tot den achtëntwintigsten, en ten platten lande van den vijfëndertigsten of veertigsten tot den vijftigsten of zelfs den zestigsten. - Ongetwijfeld moet aan dit groot verschil der sterfte tusschen de steden en het platte land worden toegeschreven de spoedige aanwas der bevolking, welke in Amerika heeft plaats gehad, alwaar dezelve, naar men wil, in eenige provincien om de vijftien jaren verdubbelt, en over het geheel in de Vereede Staten om de vijfëntwintig jaren. Want hier maken de bewoners der steden slechts een zeer klein gedeelte der natie uit.
Eenige Schrijvers hebben beweerd, dat de mensch bestemd is om even als de dieren des velds te leven, met de zon op te staan en te gaan slapen, het meeste gedeelte van den tijd in de opene lucht door te brengen, zijn ligchaam tot sterke oefeningen en tot de ongematigdheid der saizoenen te harden, zijne maaltijden naar het gevoevan honger en dorst alleen te regelen, enz. Dit is overdreven. Ongetwijfeld is het gezonder, ten platten lande dan in de steden zijnen leeftijd te slijten; grooter kans heeft men aldaar om er lang te leven. Maar lang te leven is niet het eenige doel onzer aanwezigheid; en wat zoude er van de zamenleving, hare vermaken en genietingen, worden? Welke voortgangen zouden de kunsten en wetenschappen maken, indien de menschen geroepen waren om altijd van elkander afgezonderd te leven, hier en daar over den aardbodem verspreid, zonder de gelegenheid te hebben om onderling te verzamelen? Laat ons niet vergeten, dat de mensch niet bestemd is om eenzaam te leven, en, hoedanig ook de omstandigheden mogen wezen, in welke het lot hem geplaatst heeft, de zucht om zijn aanwezen te verlengen altijd moet bepaald worden door het vermogen om wel te doen. Maar na een nuttig besteden leeftijd in den dienst van zijn land, en tot verbetering van het lot van deszelfs bewoneren, kan het verstandig zijn, zich naar het platte land te begeven, om aldaar de rust te genieten, welke de hooge ouderdom vordert, en aldaar bedaard en stil zijnen loop te voleindigen, door denzelven te verlengen in de aangename werkzaamheden van den landbouw, niet minder belangrijk, maar onvergelijkelijk zekerder, veel voordeeliger voor de gezond-
{==378==} {>>pagina-aanduiding<<}
heid, meer overeenkomstig met 's menschen ware bestemming, en veel eerwaardiger, dan de ijdele en vermoeijende najagingen van belang en eerzucht.
Voordat wij van de woonplaats afstappen, moeten wij van de verandering van klimaat nog met een woord gewagen. Menschen, in een heet klimaat geboren en opgevoed, bevinden er zich gemeenlijk kwalijk bij, dat zij naar een koud klimaat verhuizen. Moeijelijk verdragen zij aldaar de veranderingen der luchtsgesteldheid, welke zij aldaar ondergaan. Niet gewoon aan het nemen van behoedmiddelen, om zich tegen derzelver invloed te beveiligen, en altijd genegen om die behoedmiddelen als nutteloos te beschouwen, lijden zij veel van de ongematigdheid der saizoenen, klagen er bitter over (even als de Italiaansche heer, welke zeide en ter goeder trouwe geloofde, dat de Maan in zijn land warmer was dan de Zon in Engeland) en worden veelal de slagtoffers der winters. - Eveneens is het gelegen met dezulken, die uit een droog naar een vochtig klimaat verhuizen. De Priesters uitgezonderd, die, een geregelder leven leidende, tegen die veranderingen beter gehard zijn dan hunne landgenooten, hebben de meeste Fransche Emigranten, die naar Engeland zijn overgestoken, zich beklaagd over de vochtigheid van dat land. Veel hebben zij er inzonderheid aan de oogen geleden. - Voordeelig daarentegen is doorgaans eene verandering van klimaat voor bejaarde lieden, die uit een koud en vochtig naar een droog en warm klimaat verhuizen. De traagheid, aan hooge jaren eigen, weet er zich wonder wel naar te schikken, dat zij tegen koude en vochtigheid geene voorzorge meer heeft te gebruiken, en de mogelijkheid om dagelijks in de opene lucht te wandelen, zonder er iets door te lijden, is aangenaam en nuttig voor verzwakte en door den ouderdom gedrukte ligchamen. Men wil, dat grijsaards, die zelfs uit Portugal naar Brazil verhuizen, aldaar langer leven.
Natuurlijk zouden deze aanmerkingen aanleiding moeten geven, om op middelen bedacht te zijn, om zich kunstmatig een klimaat te scheppen, hetwelk aan oude en zwakkelijke menschen deze voordeelen konde bezorgen, zonder dat zij hun vaderland behoefden te verlaten. Vreemd is het, dat geen Engelschman den inval heeft gehad om zich dit voordeel aan te schaffen. Ligt zoude het vallen, door mid-
{==379==} {>>pagina-aanduiding<<}
del van kagchels en warmteleiders, eene kamer te vervaardigen, die, aan eene groote Oranjerij palende, van glazen omringd, altijd eene zeer zuivere en zoo zachte temperatuur van lucht als men begeert zoude bevatten. Dagelijks zoude men aldaar het vermaak eener wandelinge kunnen genieten, midden in eenen tuin, die, met bloemen versierd, zelfs door vogelen verlevendigd, het zonnelicht onbelemmerd genietende, de Lente in alle opzigten zou verbeelden, en alle hare voordeelen vereenigen, te midden zelfs van den hardsten winter. Dr. rush verhaalt, dat wijlen Dr. de wit, van Germantown, die bij de honderd jaren oud is geworden, alle de laatste jaren van zijn leven had doorgebragt in eene kamer, die bestendig in dezelfde temperatuur werd gehouden, zoodat hij er zelden eene lucht ademde, beneden de zeventig graden op den Thermometer van fahrenheit, zijnde achttien graden op dien van reaumur. In de noordelijke landen, als Rusland en Zweden, gebruikt men dezelfde voorzorge: alle de huizen worden er bestendig tot den zelfden graad (of een weinig minder) verwarmd, gedurende den winter. Gemakkelijk zoude dezelfde voorzorge kunnen gebruikt worden in de gestichten, welke men zoude kunnen aanleggen voor lieden, in jaren gevorderd, en voor dezulken, die om hunne zwakheden genoodzaakt zijn zich zorgvuldiger voor de koude te wachten. Met regt zouden deze huizen, naar den voorslag van Dr. beddoes, kunnen genoemd worden,
bewaarplaatsen des Ouderdoms. Gestichten zouden dit zijn, waarschijnlijk zoo nuttig als vele andere, inzonderheid indien dezelve niet enkel als liefdadige gestichten gebruikt, en aldaar als kostgangers de zoodanigen werden opgenomen, die in staat zouden zijn, de kosten der stichtinge te helpen dragen.

Proeve, over natuurlijke en door kunst gemaakte schoonheid.

Een geestig Schrijver heeft eens de vraag ter bane gebragt, op welk een tijd eene Vrouw het denken aan hare schoonheid behoore op te geven. Dan hij heeft die vraag onbeantwoord gelaten, en ook vind ik mij niet geschikt om er een regtstreeksch antwoord op te geven;

{==380==} {>>pagina-aanduiding<<}
doch uit hetgeen ik in deze Proeve zal bijbrengen, zullen mijne Lezeressen zoo iets kunnen opmaken, 't geen naar een antwoord gelijkt.
Zeker, indien wij het voorgedragene geval zouden beoordeelen volgens het gedrag van vele Dames, en wel Dames van rang en fatsoen, of indien wij aan deze overlaten om oordeelaressen te wezen, dan zouden wij moeten antwoorden, dat geene Vrouw het denken aan hare schoonheid behoore op te geven, zoo lang zij in 't geheel het vermogen van denken bezit, en dat hare bekoorlijkheden niet dan met haar leven ophouden. - Tot dit gevoelen zullen wij desgelijks overhellen, wanneer wij niet alleen het gedrag der gemelde Dames in opmerking nemen, maar ook wanneer wij het oog slaan op het bedrijf dier Mannen, wier hoofdbezigheid het is, de Dames de middelen te verschaffen tot het bewaren van 't geen men veronderstellen mag haar zeer dierbaar te wezen. Ik heb het oog op dat heerleger van Mannen, die in kunstmiddelen doen om de schoonheid te onderschragen en te herstellen, en onderling krijg voeren wegens de verdienste van eene uitvinding, tot dat einde strekkende: geschillen, welke ik niet van eene zoo beuzelachtige natuur houde als velen. De man, die zich op deze kunstmiddelen toelegt, en te voorschijn treedt als den ontdekker van een geheim om de jeugd te verlengen en den ouderdom te vertragen, heeft zeker zijne soortelijke verdienste.
De vrage, in 't begin mijner Proeve vermeld, behelst het veelbeduidend woord behoore; en ik zet mij thans om te doen zien, hoe het met de zaak dadelijk gesteld is, met oogmerk, om, indien mogelijk, bepaald op te geven, hoe het met dezelve gesteld behoore te wezen.
Ik beweer, op grond van een gezag, 't geen niet ligt zal gewraakt worden, dat vele Dames in ons Land hare schoonheid pogen te bewaren tot het laatste tijdperk haars levens, door het aanwenden van zekere wateren, smeersels, enz. die verondersteld worden tot dat belangrijk einde te strekken. Het is, daarenboven, even zeker, dat vele Dames de werking dier middelen inroepen op een' leeftijd, lang voor dat de Natuur, volgens den algemeenen loop, begint te vervallen en de hulp der Kunst behoeft; even of door kunst gemaakte bloemen in Hooimaand zoo noodig waren als in Wintermaand.
Twee onderscheidene bedenkingen ontstaan uit de gemelde daadzaken. Vooreerst moeten wij in aanmerking

{==381==} {>>pagina-aanduiding<<}
aemen, dat de Natuur aan alle Vrouwen het een of ander aangezigt gegeven hebbe, schoon of middelmatig, (want ik haat het woord leelijk.) - Ten andere gebeurt het dikmaals, dat het schoonste gelaat, in het verloop van zeker aantal jaren, dermate de prooi worde van tijd of ziekte, dat hetzelve de hulp der Kunst schijnt te behoeven, om die schade te herstellen. Of dit nu mogelijk zij, dan niet, is een gewigtig vraagstuk. Het voegt ons, ernstig te onderzoeken, of het in der menschen vermogen zij, schoonheid te geven, waar de Natuur dezelve geweigerd heeft, of de fraai- en frischheid des gelaats te herstellen, wanneer de Natuur goedgevonden heeft deze weg te nemen? - Hoewel ik bepaald van gevoelen ben, dat deze vraag ontkennend behoort beantwoord te worden, zal ik nogtans in de beantwoording van stap tot stap voortgaan, ten einde ik eenigen niet te streng en anderen niet te overhaast schijne. Het is geen onderwerp, 't welk eene lange aaneenschakeling van redebetoog vordert: eenige weinige erkende en eenvoudige daadzaken zullen ons ter volkomene overtuiging brengen.
Als een grondregel stel ik, in de eerste plaats, vast, dat het kloekst vernuft van alle menschen, die thans op aarde zijn, en de vereenigde wijsheid van allen, die ooit dezen kloot betraden, zamengenomen, niet in staat zijn om de Natuur te evenaren, zelfs in de minste harer werken. Alle de Joodsche of Christen salomos, alle de Heidensche Wijsgeeren, alle de Grieksche en Romeinsche Wetgevers en Staatslieden, alle de newtons, bacons, boyles van lateren tijd, en duizend anderen, beroemd van wege hun vindingrijk vernuft en kunstbewerkingen, zijn zoo min in staat, een Grasscheut, een Koornhalm, een Zandkorrel, of het geringste gedeelte van het minstgeachte Insect, te maken, als de domste kinkel, die zijn brood bedelt omdat hij geen verstands genoeg heeft om het te winnen. Indien dit worde toegestemd, en ik heb het niet hooren tegenspreken, kunnen wij dan veronderstellen, dat een zoo zeer zamengesteld gedeelte van het menschelijk ligchaam, als het Gelaat, anders kan gevormd worden, dan de Natuur het gemaakt heeft, enkel door het aanleggen van witte en roode verwe? Schoonheid hangt voornamelijk af van de wezenstrekken, somtijds van de kleur en levendigheid der oogen, en dikwijls van eene bevallige gedaante der gelaatstrekken, in 't spreken, in 't lagchen,

{==382==} {>>pagina-aanduiding<<}
in 't uitdrukken der gemoedsdriften. Wat willen blanketmiddelen hier uitvoeren?
Maar men zal mij tegenwerpen, dat het voornaam gebruik der Blanketmiddelen bestaat in het herstellen van het verval der kleur, in het weder aanbrengen van die rozen, dat mengsel van rood en wit, 't geen het fraaije der kleur uitmaakt. Weldadig waren deze middelen, indien zij zulks uitwerkten, en de Uitvinder verdiende een Standbeeld. Doch ik begrijp, dat de misvatting hier ontstaat uit eene onoplettendheid op de wezenlijke schoonheid van kleur, zoo als de Natuur dezelve schenkt. Indien deze geheel en al afhing van een ovaal van rood, geschilderd op iedere kaak, terwijl het overige des aangezigts met wit gekleurd is, dan zou de leelijkste Vrouw eene Venus in schoonheid kunnen worden, en eene doodschbleeke kleur een wonder wezen. Dan hij, die immer de schoonste werkstukken der Natuur gadesloeg, en uit dien hoofde voor een kenner mag doorgaan, zal gereedelijk toestemmen, dat de schoonheid van het fijnste menschelijk aangezigt niet afhangt van eene geregelde schikking der kleuren, zoodanig als dezelve volgens zekeren regel zouden kunnen gelegd worden; maar van de gestadige verandering van tinten, ontstaande uit verscheidenheid van de uitdrukkingen der zielsgesteltenisse. Een gelaat, altoos van dezelfde kleur, en zonder eenige meerdere verandering dan men ontdekt in eene schilderij aan den wand, zal binnen korten tijd zielloos en onaantrekkelijk wezen. Zoodanig iets loopt aan tegen de beginselen van schoonheid: wanneer men van eene schoone maagd zegt, dat ze een beeld gelijk is, weet elk, dat dit laatste het eerste vernietigt, en er alle aanvalligheid aan ontzegt. - Wanneer wij, naar ons goeddunken, met het penseel een beeld fraai kleuren, en naar onzen zin het rood en wit verdeelen, houden wij ons verzekerd, dat dit beeld aan de gevoelige aandoeningen der nature niet kan beantwoorden. Wij mogen er een' altoosdurenden blos aan geven; in dit geval is die afbeelding gelijk aan een stilstaand
uurwerk, 't welk ééns op een dag regt wijst: doch waar is dat keurig mengsel van bleekheid, afgewisseld met een blos, zigtbaar wanneer dezelve volkomen is, doch onzigtbaar in de opkomst; terwijl die eigenste dus gevormde blos zoo veel verrukkends aan het gelaat bijzet? Waar is die kleurverandering, zonder welke eene Dame er stom en onbezield moet uitzien, en met dezelfde onverschilligheid eene beleediging als eene lofspraak hooren, en

{==383==} {>>pagina-aanduiding<<}
eene tijding van vrolijkheid of droefenisse ontvangen? Ik vertrouw men begrijpt dat ik spreek van de gevoelens van het beste gedeelte der Sekse. Men bemint zulk een gelaat niet.
Sommigen zullen misschien hierop aanmerken: wij staan dit alles ten volle toe; doch het Blanketsel is dienstig om aan het gelaat het voorkomen van gezondheid en eene goede kleur bij te zetten, en dit is veel gewonnen, hoewel dat gelaat zoo bezield niet voorkome als gij verlangt. - Op dit inbrengen is reeds geantwoord; dan ik mag er nog bijvoegen, dat, indien het gelaat de bezieling van de Natuur ontbeert, er niets gewonnen is. Wat niet natuurlijk is, nadert tot het wanstaltige. Daarenboven is het hier gestelde bezijden de waarheid. Blanketsel zet niemand het voorkomen van een gezond en schoon gelaat bij. Het bedekt de slechtheid der kleur, of de gevolgen van eene ziekelijke gesteltenisse, even gelijk een pleister eene wonde dekt en teffens aanwijst. In een geblanket aangezigt ontdekken wij geene frissche gezondheid; wij zien alleen verwe. Heeft men eenigen tijd van beschouwing, de misleiding houdt op.
Naauwelijks één uit honderd weet de kleuren zoo aan te leggen, dat de hand der kunstenaresse verholen blijft. Vordert het de hand eens welafgerigten en kundigen schilders, eene goede afbeelding van iemands gelaat te geven, kunnen wij dan verwachten, dat eene kamenier talenten bezit om een oorspronkelijk gelaat te verbeteren? Maar vele doen zelfs geene pogingen om de kunst te verhelen. Zoo grof en smakeloos gaat men hier te werk, dat de aanschouwers van zulk eene tronie bij zichzelven zeggen, of anderen met woorden te verstaan geven: Hoe schrikkelijk is zij geschilderd! - Nu, wanneer het bedrog ontdekt is, zien wij niet langer een menschelijk aangezigt, maar een masker. - Brengt men hierop in, dat een welgeblanket gelaat een aangenamer voorwerp is, dan een geel taankleurig vel, of een met putten en naden bezet aangezigt, ik zeg er neen op; het is niet aangenamer, omdat het een bedrog is, en ons altoos doet denken om 't geen er onder schuilt, welks afzigtigheid de verbeelding alsdan doorgaans nog vergroot; terwijl wij intusschen daarmede door den tijd zoo gemeenzaam zouden worden, dat wij het niet zoo afzigtig vonden.
Men zal verder misschien inbrengen, dat, schoon er eenige onvoegelijkheid en ongerijmdheid in ligge opgeslo-
{==384==} {>>pagina-aanduiding<<}
ten, dat men zich wil geven, 't geen ons de Natuur geweigerd heeft, de Mode nogtans, die magtige heerscheresse, dit bedrijf wettigt, zoo niet tot een pligt maakt. Het is mijne zaak niet, mij in het strijdperk te begeven met eene Gezagvoerster, wier bevelen, het smert mij zulks te moeten zeggen, zullen gehoorzaamd worden door velen, wanneer die van eenig ander souverein versmading ontmoeten, en naar welke men zoo dikwijls luistert, ondanks de eischen van noodzakelijkheid, tegen de verpligtingen der deugd en de banden der Nature. Dan, schoon ik mij tegen deze Albeheerscheresse niet in het strijdperk begeve, kan ik niet nalaten aan te merken, dat deze verschooning van een' zeer zwakken aard is, en dat wij elders eene beter verdediging aantreffen.
Het is te bejammeren, dat de Mannen, terwijl zij over de zwak- en dwaasheden der schoone Sekse klagen, zeldzaam overwegen, of deze niet grootendeels aan hun te wijten zijn. De begeerte om te behagen is prijzenswaardig en beminnelijk in de Kunne, en ik houd mij ten volle verzekerd, dat, wanneer zij in de middelen mistasten, wij menigmaal daarin meer schulds hebben dan zij. In een gemengd gezelschap van Heeren en Juffrouwen zien wij zeer dikwijls, dat de eerstgemelden alle hunne aandacht vestigen op, alle hunne beleefdheden bewijzen aan ééne Dame, die de overige in schoonheid overtreft. Deze handelwijze is zeer algemeen; en enkele schoonheid is zoo zeer de afgod der Mannen, dat men zich niet hebbe te verwonderen, dat Dames, die van de Natuur de gaven der schoonheid niet ontvangen hebben, hare minderheid gevoelende, van de Kunst aantrekkelijkheden zoeken te ontleenen.
Ik wil toestaan, dat verstandige Mannen en verstandige Vrouwen daar boven verheven zijn. Maar allen behooren zeker niet in die rangschikking, en men neemt weinig moeite om wijs te worden, in eene eeuwe, waarin het onderwerp dezer aanmerkingen allergewigtigst is. En tot dat wij gekomen zijn tot de gelukkige wijsheid, welke voorschrijft, dat de hoedanigheden van geest en hart alleen van wezenlijke waarde zijn, moeten de dingen hunnen loop hebben. - Schoonheid is zeker een voorwerp van algemeene bewondering. Geen Man is er geheel tegen bestand. Geen Man, ten minste weinigen kunnen nalaten er de voorkeuze aan te geven. Wat derhalve zoo begeerlijk in onze oogen is, moet eigenaardig een voorwerp van bezorgdheid bij de Sekse wezen. Dat wij overzulks

{==385==} {>>pagina-aanduiding<<}
niet al te streng oordeelen over hare bezorgdheid in dezen, of wij moeten onszelven kwijten van den pligt, om aan loutere ligchaamsschoonheid geen te verregaanden voorrang te geven.
Schoonheid moet, als eene gist des Hemels, een voegelijk aandeel in onze hoogachting hebben. De beschouwing van een schoon menschelijk gelaat is eene der behagelijkste en onschuldigste genietingen voor eenen redelijken geest, zelfs dan, wanneer er geene naauwer verbindende genegenheid uit geboren wordt. Dan hebbe men te bedenken, hoe ligt deze aan 't kwijnen slaat door ziekte, hoe vele toevallen haar bedreigen, en dat het duizender lot is, vele jaren in de wereld door te brengen, nadat alle de aantrekkelijkheden der schoonheid verdwenen zijn. Ten einde deze bedenking van derzelver ontzettenden aard te ontdoen, is het noodzakelijk en zamenstemmende met de rede der zake, reeds in een vroeg tijdperk des levens die duurzamer aantrekkelijkheden op te doen, welke ontstaan uit een welaangekweekt verstand, uit eene goede geaardheid, en het aankweeken van deugdzame neigingen. Deze nemen geen einde; deze zijn aan geene verandering blootgesteld, terwijl men op enkele schoonheid geen staat kan maken; en duizenden van de Sekse worden er mogelijk op dit oogenblik gevonden, die, met onuitsprekelijke droefheid, zich beklagen, dat haar vroege trots op ligchaams- en gelaats-schoon de bron geworden is van duurzaam leed en ellende.
Wat de Hemel niet bestemd heeft, kunnen wij niet verwerven. Alle Vrouwen zijn niet met schoonheid beschonken; slechts eenige weinige bezitten die in eene uitstekende mate, en geen redelijk denkend weezen zal dezelve immer aanmerken als een volstrekt vereischte tot geluk. En slaan wij het oog op de rampen, door schoonheid gebrouwen, op de gevaren, waaraan ze ons blootstelt, op de jammeren, daaruit geboren, wij zullen niet schromen om te dezen opzigte althans te berusten in den grondregel: ‘Alles is zoo als het behoort te zijn.’


{==386==} {>>pagina-aanduiding<<}

Bedenkingen, over de marskramerij.

(Uit Mr. heron's Journey through the Western Counties of Scotland.)

Ik geloof niet dat ik te veel zeg, wanneer ik beweer, dat Marskramers onder de voornaamste beschavers van Volken en Landen moeten geteld worden. Uit cesar en andere Romeinsche Schrijvers leeren wij, dat de reizende Kooplieden, die de Gaulen en andere Volken, te dien tijde nog in barbaarschheid gedompeld, bezochten, die of nieuwelings door de wapenen der Romeinen te ondergebragt waren, of op de grenzen der Romeinsche Wingewesten woonden, de eerste waren, die de inwoners dier streken eenigzins bekend maakten met der Romeinen levenswijze, hun eene geestdrift inboezemden, om de gebruiken van dat groote Volk na te volgen, en in de levensgerijfelijkheden, welke bij dezen plaats grepen, te deelen.
De heden ten dage het land doortrekkende Marskramers in Noord-Amerika, die de Vastigheden der Europeanen met hunne Koopwaren verlaten, hebben meer gedaan, en doen heden nog meer, om de Indiaansche Inboorlingen te beschaven, dan alle de Zendelingen, Roomsche of Protestantsche, immer derwaarts gezonden. Er doen zich redenen op, om te verwachten, dat men langs dien weg veel zal kunnen uitregten, ter beschavinge der Ingezetenen van Nieuw-Holland (*).
Niets is natuurlijker dan dit gevolg. Een onbeschaafd Volk zal bezwaarlijk, of geheel niet, zich bij andere Volken vervoegen, om levensgerijfelijkheden te zoeken, waarvan zij de namen, den aard en de waardije niet kennen, en om welke zich aan te schaffen zij weinig of geen geld, of iets gelds waardig, bezitten. Wanneer, nog-
{==387==} {>>pagina-aanduiding<<}
tans, zoodanige goederen onder hen gebragt, aan hun oog vertoond, en als nuttig aangeprezen worden, mist het zeldzaam, of zij krijgen er begeerte toe; en dikwijls zullen zij, om dezelve in 't bezit te krijgen, iets, 't geen zij reeds bezitten en van dadelijke nuttigheid is, aanbieden en geven. Zelfs worden zij tot eene werkzame levenswijze aangespoord, ten einde die vreemde gemakgevende dingen te koopen.
Men heeft Volken gevonden, schoon sommige zich voor alle verandering van levenswijze en beschaving onvatbaar of ongewillig betoonen,) die de ruwe stoffen, waarmede zij zich dekten, de lompe en gebrekkige gereedschappen, welke zij gebruikten, en waarmede zij zich, uit mangel van kennis aan betere, behielpen, voor betere verwisselden. Met deze nieuwelings verkregene levensgerijfelijkheden namen zij allengskens in beschaving toe, en zeden aan, welke daarmede beter dan hunne vorige strookten. Op het tooneel van dezen voortgang der maatschappije kon zoodanig eene verandering niet wel plaats grijpen zonder de tusschenkomst der Marskrameren.
Voorts mogen wij hier nevens aanmerken, 't geen niet weinig strekt om het nut van dezen rang van lieden te verheffen, dat zij vaak door hun gedrag en zeden, niet minder dan door den verkoop hunner waren, toebrengen tot beschaving der Volken, onder welke zij verkeeren. Dit slag van koopbedrijf geeft hun vlugheid van vernuft en scherpte van oordeel. Steeds in de gelegenheid zich bevindende om zichzelven en hunne koopwaren aan te prijzen, krijgen zij de hebbelijkheid van een verpligtend en innemend voorkomen. - Op hunne reistogten hebben zij gelegenheid om de zeden van onderscheidene menschen en plaatsen te zien, en eene goede mate van wereld- en menschenkennis op te doen.
Met deze begaafdheden voorzien, is het in geenen deele te bevreemden, dat zij, zelfs in meer beschaafde Landen, als 't ware de beste spiegels eener meerdere verfijning worden, en veel, zeer veel toebrengen om de ruwheid weg te nemen en de lompheid te verzachten. Het is slechts weinige jaren geleden, dat een Jongeling uit een afgelegen gedeelte van Schotland naar Engeland toog, met oogmerk om een Marskramer te worden. Hij bereikte dit doel en meer; zijn handel werd uitgebreider; hij won veel gelds. Twintig jaren onvermoeid bezig geweest zijnde in dit zich meer en meer uitzettend handelbedrijf,

{==388==} {>>pagina-aanduiding<<}
keerde hij naar zijn Geboorteland weder, in alle opzigten als een Heer. Hij kocht een klein Landgoed, maakte er vele verbeteringen, en hield eene levenswijze, welke in dat oord veel wezenlijke beschaafdheid invoerde.
Dan, om de gevolgen van het levensbedrijf der Marskrameren verder voort te zetten, en op te merken den voortgang van de beschaving, door het bedrijf der reizende Marskrameren begonnen: wanneer nieuwsgierigheid, smaak en verbeelding, door herhaalde bezoeken in afgelegener streken zijn opgewekt, leeren de koopers dier waren vervolgens die eigenste Kooplieden op de Markten ontmoeten. Door, bij zoodanige gelegenheden, in meer dan gewone menigte zamen te komen, krijgen zij iets gezelligers in hunne zeden en voorkomen, en leeren met elkander wedijveren in behagelijkheid van opschik en wat tot zachtheid van zeden behoort. De tijd der Markt wordt een tijdperk, op 't welk hunne hoop uitziet, en bij 't welk de een en ander eenige vordering in beschaafdheid merkteekent. Elk komt van daar t'huis, met voornemen om den tijd ijverig te besteden, en iets op te zamelen, om ter volgende Jaarmarkt grooter inkoop te kunnen doen.
De geest van vlijtbetoon en gezelligheid, door deze middelen opgewekt, blijft werken, tot den tijd dat veelvuldiger zamenkomsten tot handelbedrijf noodig worden. Vaste Markten grijpen stand. De Marskramers worden Winkeliers, en de beschaving des bloeijenden lands neemt toe, wanneer geene tusschen beide komende oorzaken, van den handel onafhankelijk, zulks verhinderen.
Men houde dit voor geene hersenschimmige gevolgtrekking. De voortgang van vlijtbetoon en van weelde gaat in de daad met deze stappen voort. De Marskramers zijn ongetwijfeld van het beschrevene aanbelang in de Maatschappij. - Ik twijfel wel zeer, of de Societeit, om de kennis van den Christelijken Godsdienst in de Highlands en op de Eilanden van Schotland uit te breiden, niet beter deed met Marskramers dan Zendelingen derwaarts af te vaardigen, of liever, dat zij de twee karakters van Marskramer en predikenden Zendeling vereenigden.


{==389==} {>>pagina-aanduiding<<}

Het geschrift voor mijnen vader (*).

Voor u alleen zal dit Verhaal zijn, beste der Vaders! niets anders dan de zuiverste waarheid zal het bevatten; gij zult het niet ontvangen, dan nadat ik uwe achting en liefde zal herwonnen hebben, of niet meer in wezen zijn zal: geen belang kan ik diensvolgens hebben om u te misleiden, in uwe oogen minder schuldig te schijnen. Dit vooral heeft mij doen besluiten, om, hetgene gij misschien als eene verdediging zult beschouwen, te vertragen; maar kan de Zoon, door u gekweekt, zich regtvaardigen, die in uwe voetstappen moest treden, en in uwe heilige ambtsbedieninge u vervangen? Kan het zich verdedigen, het geliefde kind van de beste en verstandigste der Moeders, die het een voorbeeld van alle deugden gaf? Kan hij zich verdedigen, de vriend, de minnaar, de echtgenoot van paulina? Neen! hij verfoeit zichzelven, en zijne afdwaling kan geenerlei verontschuldiging gedoogen. Doch ongetwijfeld was hij bestemd, om, ten koste zelfs der deugd, en der tranen, welke hij u gekost heeft, degenen te redden, voor welke hij duizend levens zoude gegeven hebben, en voor welke hij meer dan het leven opofferde.
Ik zal dan mijne belijdenis beginnen. Laat mijne ziel nog eenige oogenblikken vertoeven bij die dagen der onschuld en des geluks, in welke ik twee Moeders, eene Vriendin had, en in mijn geweten het zachte gevoel gewaar werd, dat ik harer liefde waardig was. Het was met deze zoo dierbare eigendommen, dat ik, na mijne tweede vacantie, naar Jena terugkeerde. Moedig dat ik uw Zoon en paulina's bestemde Echtgenoot was, en misschien ook dat ik in mijne studien eenige vorderingen had gemaakt, dacht ik boven de meeste studenten te zijn verheven, indien niet door het beuzelachtige voorregt van geboorte, althans door die des geluks, der zielsbegaafdheden, en (thans zeg ik het met schaamte, veel meer dan uit trotsheid) door mijn goed gedrag. Alleenlijk aan paulina denkende, geen ander vermaak dan in hare en uwe brieven vindende, was het voor mij kleine verdienste, dat ik de vermaken ontweek, in welke mijne medestudenten mij wel zouden hebben willen medeslepen. Het zekerste behoedmiddel tegen de losbandigheid is eene gevestigde genegenheid, en bezigheid: beide deze redmiddelen bezat ik; ik aanbad paulina, en vurig beminde ik de studie, vooral die

{==390==} {>>pagina-aanduiding<<}
der Meet- en Wiskunde. Ongetwijfeld strookten deze naauwkeurige wetenschappen met de vlekkeloosheid van mijn karakter, met eenen, durf ik zeggen, aangeborenen af keer van alles, hetgene van de regte lijn der regtvaardigheid en der waarheid afweek. God! wie zoude mij toen gezegd hebben.... Maar laat ik mijn Verhaal vervolgen. Aan de Universiteit had ik geenerlei naauwe verbindtenis gemaakt; evenwel had de jonge Baron van leneck mij zoo vele beleefdheden bewezen, zoo ernstig zocht hij mijne vriendschap, dat ik zijn aanzoek niet geheel wederstaan konde. Hij was rijk en verteerde veel gelds; hij deed mij duizend dienstaanbiedingen; ik vergenoegde mij met van hem eenige boeken en wiskundige werktuigen te leenen. Ik weigerde op zijne middagmalen tegenwoordig te zijn, die dikmaals Bacchusfeesten werden, en op de partijen, welke hij dikmaals gaf; doch dikmaals reden wij te zamen te paard uit; zeer gesteld was ik op deze ligchaamsbeweging, en de Baron had voortreffelijke paarden, van welke ik mij gaarne bediende.
Op een van onze toertjes, welke hij naar zijnen zin inrigtte, reden wij door een fraai dorp, Lubelin genaamd; de pastorij en de kerk lagen op eene hoogte, vanwaar men een heerlijk uitzigt had. De Baron sloeg mij voor, dezelve te beklimmen; het voetpad, welk derwaarts liep, was zoo steil, dat wij genoodzaakt waren af te stijgen, en onze paarden bij den toom te leiden. Wij gingen langs het kerkhof, hetwelk rondom de kerk lag; wij be wonderden de landstreek, en om er nog meer genot van te hebben, begaven wij ons op het plein der pastorij, vanwaar, zoo als de Baron zeide, ons oog een nog uitgebreider horizon zoude omvatten. Een meisje van zestien of zeventien jaren zat op den muur, die rondom het plein liep; met zoo veel aandachts las zij, dat zij ons niet zag binnen treden, en wij waren digt bij haar, toen zij het hoofd opligtte, verwonderd scheen, en met eene bevende stem ons vraagde, wat van ons begeeren was. ‘Een betooverend gezigt te zien,’ antwoordde de Baron, haar met oogen aanziende, die mij niet aangenaam zouden geweest zijn, indien dit meisje mijne paulina geweest ware; doch genoeg was het, dat zij van hare sekse, van hare jaren, en, zoo als ik vermoedde, de Dochter van den Predikant was, om er mij deel in te doen nemen. Zij was bevallig, doch belangrijk vooral om haar voorkomen van onschuld en opregtheid. Des Barons vurig aanzien belemmerde haar klaarblijkelijk; zij bloosde en wendde haar gezigt naar een anderen kant. Ik zeide haar het een en ander omtrent de fraaije ligging der pastorij, om haar van hare bedremmeling zich te doen herstellen, en, den Baron in den arm nemende, wilde ik met hem henengaan; maar hij stond er op om te blijven, en zeide het onschuldig meisje duizend

{==391==} {>>pagina-aanduiding<<}
galanterien, welke zij zelfs niet door een grimlach aanmoedigde; integendeel vertoonde zij eene zeer verlegene houding, en zag onophoudelijk naar de deur van het huis. Eens of tweemaal wilde zij zelfs henengaan; doch de Baron hield haar terug met eene vraag, of door het vatten van hare hand, welke hij in de zijne drukte. Ziende dat ik hem niet tot vertrekken konde bewegen, vraagde ik het meisje, of wij den Predikant niet spreken konden, welken ik onderstelde dat haar Vader was. Het antwoord was, dat ik het regt had. ‘En ik,’ zeide ik, ‘ben een Predikants Zoon, en leg er mij op toe om het zelf te worden; ik vereer en eerbiedig dien stand boven alle andere.’
‘Gij hebt groot gelijk, Mijnheer,’ hernam zij: ‘het doet mij leed dat mijn Vader niet te huis is; hij is kranken in een naburig gehucht gaan bezoeken, en het zal wel laat worden eer hij weeromkomt.’
‘En zijne Dochter zal van haren kant een goed werk doen,’ zeide de Baron, zijn paard aan een der boomen van het plein vastbindende: ‘zij zal huisvesting geven aan twee vermoeide reizigers, die haar verzoeken, een uur of twee bij haar te mogen rusten, alsmede een weinig water, melk of wijn: want ik heb een onuitsprekelijken dorst.’ Ik gevoelde alle de onwelvoegelijkheid van dit verzoek; het meisje gevoelde die insgelijks; zij liep naar den hoek van het plein, alwaar eene schoone bron ontsprong; op den rand stonden twee palmhouten kruiken; zij spoelde dezelve uit, vulde ze met helder water, en bragt ze met veel bevalligheids bij ons, ons om verschooning vragende, dat zij, bij haar Vaders afwezigheid, niets anders ons konde aanbieden. Men was wel genoodzaakt te drinken en haar te bedanken, hetgene de Baron met een weinig te veel drifts deed. Verschrikt, vlugtte zij met de snelheid van eene hinde, trad in huis, en wij hoorden haar van binnen de deur grendelen. De Baron zocht zijne kwade luim onder gekscheren te verbergen; hij verzekerde, dat, indien hij alleen geweest ware, zij minder schuw zoude geweest zijn. ‘Maar,’ voegde hij er nevens, ‘ik zal mij niet laten soppen; het bekoorlijk vogeltje zal welhaast uit zijne kooi komen, en ik zal alle mijne strikken spannen om het te vangen.’ Thans wetende dat het meisje in veiligheid was, lachte ik met hem over hare dwaasheid, mij verzekerd houdende dat hij 's anderendaags er niet meer aan zoude denken. Hij wachtte eenige oogenblikken; eindelijk ziende dat er niemand zich vertoonde, steeg hij te paard, en stemde in ons vertrek. Op onze terugreis bekende hij mij, dat geen bloot toeval hem aldaar had gebragt; dat hij reeds meermalen louiza werner had ontmoet, welker naam hij zeer wel kende, en dat van hare lieve ongedwongene houding het hoofd hem omliep. Zints eenige

{==392==} {>>pagina-aanduiding<<}
weken had hij gelegenheid gezocht om haar te spreken, doch zij was hem telkens ontkomen; maar hij had er zich op gezet, en besloten, alles te ondernemen om haar te temmen. ‘Ik had gedacht,’ voegde hij er nevens, ‘dat men u, als een Predikants Zoon, en met den lof van zedigheid, welke u nagaat, minder zoude wantrouwen; dat gij in de vesting zoudt kunnen doordringen, en mij aldaar kundschap bezorgen.’ Met verontwaardiging verwierp ik dit denkbeeld; ik deed de zedekunde, de geregtigheid, de menschelijkheid en alles spreken, wat ik konde bedenken, om hem van dit hatelijk ontwerp af te trekken. Lagchende hoorde hij mij aan, en zeide, dat ik verwonderlijk fraai predikte, maar dat hij mij ried, mijne predikatien voor den kansel te bewaren; dat zij hem niet zouden overtuigen, en dat hij mijne vermaningen en hulp wel konde missen. En, inderdaad, van nu af aan verzocht hij mij niet meer, hem op zijne toertjes te verzellen, en haalde mij niet meer aan. In zijne genegenheid werd ik vervangen door een jong Student, welken hij dacht minder streng te zullen wezen. Het was mijn waarde ernest, tot wien ik toen in geenerlei betrekking stond; alleenlijk wist ik, dat het een jongeling was, belangrijk om zijne zeden en zijne omstandigheden. Zijn Vader, schmitt genaamd, was een rijk koopman geweest, in eene stad, niet verre van Jena gelegen; ongelukkig was hij in zijnen handel, leed bankeroeten, en stierf van hartzeer, een eenigen ouderloozen Zoon nalatende, als zijnde diens Moeder reeds te voren overleden. Naauwelijks konde men van zijn schitterend fortuin zoo veel redden, dat men den jongen ernest konde groot brengen; hij werd naar de Universiteit gezonden, om hem in staat te stellen tot het bekomen van een beroep. Uit den aard schroomachtig, en alle gelegenheden, om kosten te maken, vermijdende, had hij met niet één Student bijzondere kennis gemaakt, en
leefde zeer afgezonderd. Onverhoeds zocht hem de Baron van leneck op, deed hem allerlei aanbiedingen, welke ernest niet durfde van de hand wijzen, hoewel hij mij sedert heeft verzekerd, dat hij nooit den Baron had bemind; maar hij liet zich medeslepen. Zij werden onafscheidbaar: alle dagen at ernest bij zijnen nieuwen Vriend, en alle namiddagen zag ik hen den weg naar het dorp oprijden, alwaar louiza woonde. Nooit speet het mij, kan ik u zweren, dat ik aan deze toertjes geen deel meer had, wier oogmerk zoo strijdig was met mijne beginselen; doch mijn geweten was er verre af van gerust te zijn; des Barons slechte oogmerken omtrent die belangrijk meisje waren mij bekend, en ik liet hem dezelve voortzetten, zonder te trachten haar te behouden, zonder er haren Vader van te verwittigen! Indien het mijne paulina geweest ware, welke dusdanig een gevaar dreigde, wat al verpligtin-
{==393==} {>>pagina-aanduiding<<}
gen zoude ik niet aan den man gehad hebben, die over haar gewaakt en haar verderf verhoed had! En is het niet onze eerste pligt, voor anderen te doen, hetgene wij willen dat voor ons gedaan worde? Indien ik eene Zuster had, die zich in zulk eenen stand bevond, zoude ik haar niet moeten beschermen? En louiza scheen mij mijne Zuster te zijn. Zoo wel als ik de Zoon, was zij de Dochter van een Dorpsredikant; zoo jong, zoo ongelukkig! Ik had naar haren Vader vernomen; men had hem mij beschreven als een man van weinig middelen, zeer hard en zeer gierig; zints een jaar was hij weduwenaar, en woonde met zijne Dochter alleen, van welke hij geen werk maakte, en eene oude dienstmeid, aan welke hij de zorge, om op haar te passen, toevertrouwde, en die gemakkelijk was te winnen. - Ik beefde van alle de gevaren, van welke louiza omringd was; en dewijl ik toevallig daarvan onderrigt was, oordeelde ik mij verpligt, haar te beschermen. - Maar hoe zoude ik dit aanvangen?
Een Vader, zoo als men hem mij had beschreven, zoude die mij willen hooren? En indien hij in mijne vrees deel name, zoude hij dan zijne Dochter niet met eene strengheid behandelen, voor welke ik haar had willen behoeden? In een geschrift, bestemd tot het doen van belijdenis van mijne misdaden, wil ik niet verbergen, dat de valsche schaamte, om des Barons vertrouwen te verraden, en in zijne oogen voor een verklikker te worden aangezien, mij insgelijks terug hield. Kwam hij eens op den inval, dat het eene lage wraakoefening over zijne tegenwoordige koelheid was? En deze drogredeneringen en de zwarigheden wederhielden mij, eenige dagen, van het doen van eenigen stap: evenwel, het beeld van dit lief en jong meisje, het slagtoffer misschien der losbandigheid, vervolgde mij onophoudelijk. Drie of viermalen, op onderscheidene tijden, wandelde ik rondom de pastorij, trad zelfs op het plein; ik wilde louiza zien, hare vriendschap, haar vertrouwen winnen; ik ontmoette haar niet. Tweemaal vond ik bij de bron de meid, die bij haar diende; ik sprak haar aan; zij was zeer norsch; en als ik haar zeide, dat ik hare jonge meesteres een oogenblik wenschte te spreken, deed een droog en ruw antwoord mij denken, dat zij mij zelf beschuldigde van hetgene ik wilde voorkomen; doch dit stelde mij niet gerust omtrent des Barons aanslagen, die middelen bezat om te verkrijgen hetgene mij werd geweigerd. Ik noemde zijnen naam bij de dienstmaagd; ik zeide haar, dat wij met ons beiden op dit plein geweest waren, en dat hij mijn vriend was. Zij schudde het hoofd met eene houding van wantrouwen, mij zeggende, dat zij mij nooit bij hem gezien had. ‘Gij ziet hem dan somtijds?’ - ‘Wat raakt dat u?’ hernam zij: ‘gij zijt wel zeer nieuwsgierig.’ Zij ging heen, en ik werd versterkt in mijne vrees.

{==394==} {>>pagina-aanduiding<<}

's Anderendaags besloot ik, derwaarts weder te keeren, aan de deur der pastorij eenvoudig aan te kloppen, en te verzoeken om den Predikant te zien; niet dat ik voor als nog voornemens was, hem over zijne Dochter te spreken, maar ik zoude hem hebben leeren kennen, en misschien het oogenblik gevonden om louiza te zien, of haar een brief te overhandigen, welken ik in allen gevalle gereed hield. Niet beter dan de voorgaanden gelukte mij deze poging; de onbermhartige oppasster kwam mij zeggen, dat de Predikant aan zijn werk was en mij niet konde ontvangen; verpligtende voegde zij er nevens: ‘Hoewel gij een zeer mooije jongen zijt, Mijnheer de Student, gij hebt hier niets te maken.’ Droevig ging ik vandaar, en had schier besloten, het lot eener inderdaad belangrijke, doch mij weinig bekende persone, aan de Voorzienigheid over te laten. De dienstmaagd, die mij zoo weinig aan de hand wilde gaan, was of eene onomkoopbare oppasster, of in des Barons belangen; misschien had louiza, als reeds verleid, mijne hulp niet meer noodig; maar indien het nog tijd ware .... Vol van gedachten over hetgene mij te doen stond, bevond ik mij voor de herberg van het dorp; ik had dorst; ik was vermoeid van mijn wandelen; ik trad binnen, om, onder het drinken van een glas bier, wat te rusten. Naauwelijks zat ik, of de welbekende galop van des Barons Engelsche paarden trok mij uit mijne mijmering; ik trad naar het venster, dat open stond; ik plaatste mij achter de gordijn, zoodat ik zien konde zonder gezien te worden. Welhaast reden er twee Cavaliers voorbij; het waren orestes en pilades, zoo als de Baron en zijn geliefde ernest toen genoemd werden. ‘Mijn geduld is ten einde,’ sprak de Baron; ‘maar vandaag zal ik weten, hoe ik het moet aanleggen; van louiza ben ik verzekerd, dit is het voornaamste, en ....’ Zij waren voorbij; ik hoorde
niets meer; ik zag hen afstijgen, en al pratende de hoogte beklimmen, welke naar de pastorij leidde.
‘Wie zijn die Heeren?’ zeide ik tot den waard, die met zijne vrouw voor de deur stond. ‘Twee Studenten van Jena; gij zult ze wel kennen. Een van hen, die de Baron genoemd wordt, heeft het oog op de Dochter van onzen Predikant, die zoo schoon is als alle de Engelen in het Paradijs. Genoegzaam dagelijks komen zij hier; de Baron gaat zijn hof maken bij den Leeraar, en de andere komt hier, om met de paarden op hem te wachten; het overige verstaat zich, wat dat zeggen wil. Maar ik verkoop mijn bier, mijn wijn, mijn hool en mijn haver, en ik vind dat alles kostelijk gaat.’
‘Ik niet,’ zeide de brave vrouw; ‘ik vind dat alles zeer slecht gaat. Deze jonge Juffer louiza, zoo onschuldig als een eerstgeboren kind, die hare moeder nooit verliet! Wat

{==395==} {>>pagina-aanduiding<<}
zoude de arme Dame zeggen, die haar als haar schat bewaarde? Ach! praat mij niet van een jong meisje zonder moeder, en zoo digt bij eene Akademie! Ik hoop zoo lang te leven dat de mijnen getrouwd zijn.... Wie zou dat van Juffer louiza gezegd hebben?’ - ‘Wat hebt gij er tegen, vrouw! een Baron, geheel in het goud gegalonneerd! dat blinkt mooi in de oogen van een jong meisje; men ziet het niet alle dagen.’ - ‘Ach! dat is hetgeen mij spijt; ware het nog de andere! Maar zie daar hem alleen terug komen; ach, lieve Hemel!’ De waard trad toe, om de paarden over te nemen; ernest sprak geen woord; hij ging in den tuin: ‘Zoo doen zij altijd,’ ging de vrouw voort; ‘hij blijft daar in den tuin, om er een uur of twee te loopen mijmeren, tot dat de verliefde weeromkomt. Warentig, die man dáár moet zich wel vervelen; ook spreekt hij tot niemand een woord.’ Inderdaad, ik zag hem met de armen over elkander en met een hangend hoofd wandelen. Straks besloot ik hem aan te spreken, en mijn best te doen, om de gevoelens van eer, welke zijn beminnelijk gelaat aankondigde, in zijnen boezem te doen ontwaken. Vóór zijne naauwe verbindtenis met den Baron, had ik dikmaals met lof van hem hooren spreken, en verlangde vriendschap met hem te maken; maar hij was niet zeer spraakzaam, en ik vergenoegde mij, hem met onderscheiding te bejegenen, als ik hem ontmoette. Sedert eenigen tijd hoorde ik zeggen, dat hij zijne studiën verwaarloosde, en dat zijn edele en rijke Vriend hem tot eene spilzucht vervoerde, voor welke zijn vermogen niet berekend was: doch de rol, welke hij bij deze gelegenheid speelde, kwam mij nog veel slechter voor. Het speet mij bijkans zoo zeer om zijnent- als om het meisjes wille; zijn voorkomen behaagde mij, en ik vond eene dubbele beweegreden om hem aan te spreken. Ik ging dan in den tuin, die vrij groot was; hij wandelde, en zag
mij niet voor dat ik digt bij hem was. Ik groette hem; hij zag op, en groette mij naauwelijks wederom; hij scheen niet verwonderd te zijn, maar zijn gelaat vertoonde de gemengde trekken van gramschap en ongerustheid.
‘Waar hebt gij toch den Baron gelaten?’ vraagde ik hem, om aan de praat te komen; ‘slechts een oogenblik verleden waart gij bij elkander.’ Hij fronste zijn voorhoofd. ‘Vanwaar hebt gij ons gezien?’ vraagde hij op zijne beurt. ‘Uit het venster van de herberg heb ik u met u beiden naar de pastorij zien gaan: is de Baron daar gebleven?’ Hij aarzelde een oogenblik en werd telkens somberder; eindelijk zeide hij met eene ontstelde stem: ‘Niets verpligt mij, op vragen te antwoorden, die mij voor het minst vreemd zouden voorkomen, indien de beweegreden daarvan mij onbekend ware. Ja, Mijnheer! mijn Vriend de Baron

{==396==} {>>pagina-aanduiding<<}
van leneck is gebleven alwaar gij niet zijt binnengelaten, en waar ik hoop dat zulks nimmer zal gebeuren.’
Gij kent mij, mijn Vader! en zult alles begrijpen, wat dit antwoord mij deed gevoelen; doch gewoon mijzelven te wantrouwen, wanneer ik voelde dat ik toornig werd, en mij eenige oogenblikken te bedenken, bedwong ik mij en zag hem zwijgende stijf aan: iets in het binnenste van mijn hart zeide mij, dat deze arme jongeling misleid werd. ‘Mijnheer schmitt!’ zoo sprak ik eindelijk, ‘hoor naar mij: wilt gij mij eene eenvoudige en openhartige uitlegging geven van hetgene gij mij gezegd hebt? en ik zal er, op mijne beurt, eene van mijn gansch gedrag geven, en van de beweegredenen van het bezoek, welk ik getracht heb afte leggen; die verklaring, geloof ik, zal u volkomen voldoen; zelfs zal ik u niet verbergen, dat ik met dat oogmerk mij bij u vervoegd heb. Tot op dit oogenblik, ernest! heb ik zeer goede gedachten van u gehad; tegenwoordig zoude ik integendeel zeer slechte gedachten kunnen hebben, en, naar het uiterlijke over u oordeelende, denken, dat gij de lage medepligtige van den jongen lichtmis waart, dien gij uw' Vriend noemt; maar ik verlaat mij op dien schijn niet, en wil u alleen gelooven. Verzet u insgelijks, ernest! tegen de opstokingen, waarvan men zich bedient om u tegen mij voorintenemen, en wees verzekerd, dat mijn eenig oogmerk is, de redder der deugd en de beschermer der onschuld te zijn.’
Zulk eenen toon van waarheid zette ik ongetwijfeld op deze woorden, dat hij er door overhoop geworpen werd; zijn gelaat kreeg eene andere uitdrukking. ‘Wel dan!’ zeide hij, ‘ik zal mij ronduit verklaren; antwoord mij eveneens. Gij bemint louiza werner, en zijt verscheidene malen hier geweest om haar te spreken.’
‘Het laatste is waar,’ hernam ik; ‘die hoop alleen heeft mij herwaarts gedreven, en ik schaam het mij niet. Ik bemin louiza niet: want ik bemin met mijne geheele ziel paulina halder, aan welke ik verloofd ben, en zal nimmer eene andere beminnen. Slechts eenmaal heb ik louiza gezien; maar ik stel belang in haar, en wilde wel, indien het nog tijd ware, haar uit het grootste gevaar verlossen.’ - ‘Haar verlossen! louiza?... uit welk gevaar, frederik? In 's Hemels naam, verklaar u! Zij loopt geenerlei gevaar, verzeker ik u. Mijn eenig oogmerk, mijn eenige wensch is, haar de gelukkigste der Vrouwen te maken.’
- ‘En daartoe laat gij haar dagelijks alleen bij hem, die haar verderf heeft gezworen?’ Hij werd bleek als de dood, en was genoodzaakt, tegen eene schutting te leunen; naauwelijks was hij in staat, met eene bevende stem te zeg-
{==397==} {>>pagina-aanduiding<<}
gen: ‘God! welk een sluijer ligt gij op! Ga voort, in 's Hemels naam! waarop rusten uwe onderstellingen...’
‘Ik maak geene onderstellingen,’ zeide ik, hem ondersteunende en op eene bank doende nederzitten: ‘bedaar wat, en gij zult alles weten. Arme arnest, van dit oogenblik af houd ik u voor onschuldig, en kan u alleen beklagen.’ Hierop verhaalde ik hem, zonder iets te verbergen, mijn laatste toertje, welk ik met den Baron gedaan had. Zwijgende luisterde hij naar mij, met de hand op de oogen. ‘Trouwelooze!’ riep hij, toen ik geëindigd had, ‘hoe hebt gij met mijne ligtgeloovigheid gespeeld!’
Vervolgens verhaalde hij mij, dat hij zints drie jaren op louiza smoorlijk verliefd was. Mevrouw werner kende zijne liefde en begunstigde dezelve; op haar sterfbed leide zij de hand harer Dochter in die van ernest, en stierf, hen zegenende; doch sedert haren dood had de oude Leeraar, die hem niet rijk genoeg vond, en die zijne Dochter aan een ouden Schout wilde uithuwen, die haar zonder uitzet vroeg, met ernest twist gezocht, en hem aangezegd, dat hij van alle voornemen van vereeniging tusschen hem en zijne Dochter voor altijd afzag; verbiedende hem voorts zijn huis, en louiza om hem te zien. Hoe kan zulk een tirannisch bevel gehoorzaamd worden, wanneer men zijn hart kwijt is? Zij vonden middel om te schrijven, en zelfs nu en dan elkander te zien. Maar, het zij dat de Vader zulks vermoedde, of er voor beducht was, hij werd strenger; louiza mogt niet buiten het plein komen, en het was den armen ernest niet meer mogelijk haar te ontmoeten. Hij was wanhopig; toen de Baron, ongetwijfeld door de dienstmaagd onderrigt, welke hij had omgekocht, zijne vriendschap zocht, en hem toertjes te paard voorsloeg. - Reeds de eerste keer bragt hij hem als bij toeval in louiza's dorp, en, even zoo als hij met mij had gedaan, stelde hij hem voor om bij de kerk en de pastorij af te stijgen, om het fraaije uitzigt te genieten. Ernest, sterkaangedaan, zoude zijn leven hebben gegeven om derwaarts te durven gaan; maar hij vreesde, den ouden Leeraar te zullen ontmoeten, of louiza te doen ontstellen: daarom weigerde hij aldaar af te stijgen, en vertrouwde aan zijnen nieuwen Vriend, die sterk bij hem aanhield, de redenen zijner weigeringe. De Baron drong niet meer, scheen getroffen van zijn ongeluk, en zeide hem, op middelen, om het te verzachten, te zullen denken: ‘Naardien de pastorij u verboden
is,’ zeide hij, ‘ga er dan ook niet meer; ik zal mijn best doen om er alleen binnen te komen, en mijne vriendschap voor u zal mij vondrijk maken. Geef mij slechts een paspoort aan uwe jonge vriendin, en alles zal ons gemakkelijk worden. Ik neem uwe briefwisseling op mij; ik zal mij bij den Vader indringen;

{==398==} {>>pagina-aanduiding<<}
ik zal van u als mijnen besten vriend spreken, en, daar hij een liefhebber van geld is en het noodig heeft, zult gij er geen gebrek aan hebben. Wilt gij het opzigt hebben over mijne landgoederen? gij zult de rijkste Rentmeester van geheel Duitschland zijn. Wilt gij Schout worden, zoo als uw medevrijer? gij zult het met veel grooter inkomsten zijn. Wilt gij Predikant worden? ik bied u een voordeelig beroep aan, hetwelk te mijner begevinge staat. Wij zullen ons oogmerk bereiken, wees daarvan verzekerd; de zaak is alleen, toegang te bekomen, te spreken, te overreden; en dit neem ik op mij, mij gelukkig achtende, eenen Vriend gelukkig gemaakt te hebben.’ Ernest, onkundig dat hij louiza reeds gezien had, dacht geen kwaad; hij voedde zijn hart met hoop, en wijdde zich hem toe, die hem dezelve wedergaf. ‘Bijkans,’ zeide hij, ‘was ik hem te voet gevallen, en noemde duizendmaal den man mijnen weldoener, die mij meer dan het leven wilde benemen.’

(Het vervolg hierna.)

Les van Minerva.


Flora, 't hoofd omkranst met rozen, 
Dwaalde eens door de velden rond, 
Waar zij, met een kroon van aâren, 
Ceres bij een' akker vond. 
Trotsch op al den tooi van bloemen, 
Ziet zij 't golvend goudgeel graan, 
Eerlang rijp voor 's maaijers sikkel, 
Met een smalend lachjen aan. 
‘Ei, wat kroon hebt ge, ô Godinne! 
Uitgekozen voor uw hoofd! 
Siert ge u met een stervend struikje. 
Van het vrolijk groen beroofd? 
Neen, uw dorre halmen voegen 
Bij mijn bloemenperken niet: 
Mij behooren de offeranden, 

{==399==} {>>pagina-aanduiding<<}

Die u 't suffend menschdom biedt.’ 
Ceres zwijgt ... en Flora dartelt 
Vrolijk door het lagchend veld, 
Tot ze, in 't eind het hupplen moede, 
Weder naar d'Olympus snelt. 
 
Ras vervliegt de vruchtbre zomer: 
Sneeuw en hagel vallen neêr; 
Stormen rooven dorre bladen 
En geen knopje zwelt er meêr. 
Ziet, nu noodigt haar Minerve 
Tot een togtje naar beneên, 
Leidt haar door dezelfde velden, 
Langs denzelfden akker heên. 
‘Waar,’ zegt Flora, ‘zijn mijn bloemen?’ 
‘Alie dor en dood, mijn kind! 
Hier verschroeid door middaghitte, 
Daar geschonden van den wind.’ 
Peinzend zwijgt het blozend meisje: 
Maar Minerve neemt haar hand, 
Voert de schoone naar een hutje, 
Waar een koestrend vuurtje brandt. 
Daar bemerkt ze een teedre moeder, 
Met een' zuigling op haar' schoot, 
Knaapjes in een' kring gezeten, 
Bloeijend' als het morgenrood. 
‘Hoe,’ roept Flora, ‘hier nog rozen, 
Nu geen grasspier 't veld versiert 
En geen needrig madeliefje 
In verdorde weiden tiert!’ 
‘Lieve! zegt Minerve vriendlijk, 
't Bloemke, dat uw oog bekoort, 
Is de vrucht van 't voedzaam koren, 
Sproot uit dorre halmen voort.’ 

{==400==} {>>pagina-aanduiding<<}

Schaamrood vliegt zij heên en huldigt 
Nu de milde Graangodes, 
Dankend', van den waan genezen, 
De achtbre Wijsheid voor haar les. 
 
H.V.L. Jr. 


Montesquieu's karakterschets des Hertogs van Berwick.

De Hertog van berwick heeft als Maarschalk groote eere ingelegd. Zijn Karakter als Mensch is minder bekend, doch verdient niet minder bewonderd te worden. Montesquieu schetst hetzelve in dezer voege: ‘'t Was onmogelijk, den Hertog van berwick te zien, en niet op de Deugd te verlieven, zoo zeer straalde in alles door de bedaardheid en het geluk zijner zielsgesteltenisse. Niemand wist beter dan hij zich voor buitensporigheden te wachten, of, indien ik mij zoo moge uitdrukken, zich buiten de valstrikken der Ondeugd te houden. Hij bezat eene groote mate van Godsdienstigheid, was de Kerkelijken zeer toegedaan, doch wilde zich in geener voege door hen laten beheerschen. Niemand volgde stipter dan hij de voorschriften des Christendoms, die lieden in de groote wereld het moeijelijkst te volbrengen vallen. Geen mensch, met één woord, betrachtte den Godsdienst zoo veel, en sprak er zoo weinig van. Nooit hoorde men uit zijnen mond de taal der kwaadsprekendheid; nimmer prees hij iemand, dan die hij oordeelde lofsprake verdiend te hebben. In de Werken van plutarchus heb ik, op eenen afstand, gezien, wie groote Mannen waren; in Hem beschouwde ik, van nabij, wat zij zijn.’

Zinrijk gezegde van Cato.

Iemand betuigde cato den Ouden zijne verwondering, dat men geene Eerzuil voor hem had opgerigt, daar toch Mannen van ongelijk mindere verdiensten die eere wedervoer. ‘Ik heb liever dat men vrage,’ was het antwoord van cato, ‘waarom mij deze eer niet wedervaren zij, dan waarom men mij dezelve hebbe aangedaan.’






{==401==} {>>pagina-aanduiding<<}

Mengelwerk, tot fraaije letteren, kunsten en wetenschappen, betrekkelijk.

Redevoering over het belangrijke der briefverzamelingen van gewigtige personen.

Door Mr. P.J.B.C. van der Aa.

(Vervolg en slot van bl. 366.)

Den medegedeelden Brief van jacob heemskerk schreef hij den 16 Februarij 1636, en dus een jaar vóór dat zijne Batavische Arcadia voor het eerst het licht zag. Deze brief vereenigt in zich, zoo ik mij niet geheel bedriege, alle die eigenschappen, welke ik meende in eenen eigenlijken gemeenzamen brief te mogen vereischen. Immers dat deze brief alomme blijken draagt van niet te voren overdacht, maar zoo als het de geest opgaf uit de pen gevloeid te zijn, is zeker de aandacht niet ontglipt. De stijl is ongekunsteld, vrij en los, de aanhalingen voegzaam, de voorbeelden wel ter snede aangevoerd, de vergelijkingen bij uitstek gepast en behoorlijk volgehouden; en alle deze sieraden zoo ter nedergesteld, als de natuur die aan de hand deed: want het zij hij een gedicht bij eene schilderij of bij een bezield ligchaam vergelijke, het zij hij ons de verbeelding schildere als een spiegel, waarin de geestige invallen als een aangezigt verschijnen en weder verdwijnen, het zij hij een geesteloos vers onder de gedaante van het beeld van Pygmalion voorstelle, en de al te keurige beschaafdheid der woorden door de zachtheid van sluweel bevallig uitdrukke, overal is het natuurlijk en ongezocht; de woorden en uitdrukkingen behooren allen tot de taal der beschaafde gemeenzame verkeering, nimmer statelijk of gedrongen, nimmer laag of plat.

{==402==} {>>pagina-aanduiding<<}

Maar ook wat den inhoud van dezen brief aangaat, is dezelve juist geschikt, om ons den geheelen geest des Schrijvers te doen bevatten; hij zelf berigt daarin, dat hij zich den zoetvloeijenden ovidius bovenal ter navolging heeft voorgesteld.
En waarlijk, dat ook onze heemskerk die zoetvloeijendheid met ovidius gemeen had, zoo dat, gelijk men van dezen zeide, dat hij zoo gemakkelijk dichtte, alsof de woorden van zelve schenen de maat te volgen, men ook van heemskerk zeggen kan, dat zijne woorden zonder dwang zich als van zelve naar maat en rijm schijnen te voegen, is overvloedig blijkbaar uit de losse dichtstukjes, die hij, als welriekende bloemen, hier en daar op het veld zijner Batavische Arcadia met eene losse hand gestrooid heeft. Het zij mij vergund, hiervan iets ten bewijze aan te voeren.
Onze Dichter plaatst zijne jonge reizigers op het strand der zee, waar zij, aardig koutende, zich vermaken; terwijl de minnaars verscheidene letteren en minneteekentjes (zoo als hij zich uitdrukt) in 't zand schreven. ‘Een daarvan had een geheel gedicht op zijne beminde Rozemond dus aan het zand toebetrouwd. Middelerwijl komt de naderende vloed en de oploopende zee, (al te nieuwsgierig om te zien wat hij schreef, eer hij 't nog volschreven had) wischte met eene overreikende golf zijnen vruchteloozen arbeid uit; de minnaar, hierover bewogen, schrijft wat hooger op in 't zand:

Rol, zoute zeevloed, rol vrij aan, 
Ontgrond de letters, die hier staau; 
Schoon dat gij die hebt uitgewreven, 
En met u t'zeewaart ingedreven, 
Mijn hert is 't blaatje van de min, 
Om dieper daar te schrijven in, 
Niet met een pen, maar met zijn schichten, 
Dat, 't welk ik niet vertrouw mijn dichten.’ 

Hier immers rollen de verzen zoo gemakkelijk als de golfjes der zee; en te meer moet dit verwondering baren, als men opmerkt, dat dit een Naam - dicht is, dewijl de eerste letters dezer regels, zoo als zij volgen, den naam van Rosemond, gelijk men dien destijds gewoonlijk schreef, uitdrukken, zonder dat men eenige daardoor ontstane gedrongenheid vinden kan.
De overige eigenschappen, die den geheelen ovidius

{==403==} {>>pagina-aanduiding<<}
uitmaken, vinden wij allen in den voor ons liggenden brief weder.
Ovidius was in zijn dicht, gelijk wij weten, ongedwongen, natuurlijk, rijk in verbeelding, overvloedig in woorden.
Zijne ongedwongenheid veroorzaakte in hem dien afkeer van naauwkeurige beschaving en al te keurige netheid, aan welke wij in dezen brief van heemskerk zeer gepast herinnerd worden. Dit in ovidius heerschende zwak haalde hem de verwijtingen van quintilianus (*) en seneca op den hals, die hem beschuldigden van te groote eigenliefde, omdat hij zijne fouten niet verbeterde, en hetgeen hij zorgeloos heen dichtte liet staan gelijk het was. Dan, die schijnbare zorgeloosheid deed echter bij ovidius noch orde, noch uitdrukking, noch maat verloren gaan.
Als zoodanig komt ons ook heemskerk in dezen brief voor. Immers, behalve dat hij in het verhaal van het voorval met den Heere gats dit zelf belijdt, wijst zijn schrijftrant ten duidelijkste aan, dat hij de denkbeelden en woorden ter nederstelt, zoo als die uit de pen vloeijen; en echter is hier zoo min wanorde en verkeerde uitdrukking, als in zijne gedichten mateloosheid te vinden. Zijne losheid is, even als bij ovidius, eene ware schoonheid, aan het onderwerp voegende, daar hij meestal vrolijk en boertende schreef; immers men voert geene jeugdige herdersknapen ten dansrei aan met eenen statigen tred, even min als men een deftig staatsman al huppelende naar de raadzaal geleiden zal.
Ovidius is geheel natuur; zijne beschrijvingen zijn levendig en schilderachtig, zijne stellingen juist en treffend, zijne vergelijkingen gepast en welgekozen; hierin draagt hij de echte kenteekenen van eenen geboren Dichter, niet van iemand, die zich angstig gewrongen heeft om het te worden; nergens verraadt zich een verborgen lust of begeerte, om, ondanks zijnen aanleg, aardig of zinrijk te zijn. Te regt dus noemt de jonge scaliger (†) ovidius gemakkelijken trant onnavolgbaar; want zijne gedachten, gemakkelijk, vloeijend, te zamenhangend en

{==404==} {>>pagina-aanduiding<<}
ongedwongen voor te stellen, is het werk der natuur, niet der kunst. En dit alles vinden wij ook omtrent heemskerk in dit zijn schrijven. Alle de kort op elkander volgende beelden, aardige vergelijkingen en ingelaschte verhalen, schijnen invallen van het oogenblik, zoo natuurlijk, dat wij ons verbeelden heemskerk te hooren praten; en het geheel hangt echter uitmuntend zamen.
De rijkdom van verbeelding en overvloedigheid in woorden zijn echte kenmerken van ovidius; en niemand zal loochenen, of de onderhavige brief van heemskerk strekt ten onwedersprekelijken bewijze, dat hij hierin zijnen voorganger niet behoeft te wijken.
De geleerde rosteau (*) meent daarin eene reden tot berisping te vinden, en beschuldigt ovidius, dat hij alles zoo ineendrong als een stroom van verbeelding het opleverde; anderen hebben het misprezen, dat hij dikwijls vele woorden gebruikte, om iets uit te drukken, hetgeen hij met weinige zeggen konde. Deze beschuldigingen zouden ook misschien op heemskerk passen; maar, het zij hoe het wil, hij blijft, even als ovidius, een aangenamen, zinrijken, onderhoudenden prater, die niemand vervelen zal; en als zoodanig leeren wij hem uit dezen brief kennen.
Dan, omtrent des Schrijvers karakter en wijze van denken en doen is deze brief almede gansch niet onbeduidend.
Wij zien er uit, dat hij gulhartig aan zijnen Neef ten behoeve van anderen, zonder dat hij eens wist wie zij waren, zijnen wijzen raad had medegedeeld, en dat hij zelf op dien raad weinig prijs stelde, althans niet hoovaardig was.
Wij gevoelen vervolgens, zoo geheel met hem, de spijt, die hij gevoelde, dat hij, buiten reden, van onvoorzigtigheid omtrent eens anders geheimen was verdacht geworden, en de innerlijke vreugde, die het hem baarde, van die verdenking gezuiverd te zijn.
Hij schijnt ook door zijnen Neef over deszelfs eigene zaken te zijn geraadpleegd en hem zijnen goedkeurenden raad mede te deelen, en in den geheelen brief heerscht de toon der gulle openhartigheid.
Dit geschrift vertoont ons dus heemskerk, niet alleen als bevalligen en vaardigen Schrijver, maar als de vraagbaak

{==405==} {>>pagina-aanduiding<<}
van vrienden en bekenden, als den gedienstigen, gevoeligen, gullen vriend.
Ik verbeeld mij daarom niet ten onregte dezen brief te mogen aanhalen, als een bewijs, dat er ook van onze achtenswaardige Nederlanders gemeenzame brieven voorhanden zijn, die, even als die van cicero, bij uitstek dienstig zijn zouden, om ons gewigtige personen van naderbij te leeren kennen.
Niet minder voldoende te dezen opzigte, schoon van eenen geheel anderen aard, is mij voorgekomen een brief, door dirck raphaelsz kamphuyzen, op den 15 of 25 April 1624, aan rem bisschop, Koopman te Amsterdam, en Grootvader van den genoemden Advocaat-Fiscaal van limborch, geschreven.
Wij weten, dat kamphuyzen, in 1568 te Gorkum geboren, eerst tot de Schilderkunst opgeleid, waarin hij wel slaagde, zich vervolgens op de kennis der Latijnsche tale en de beoefening van Godgeleerdheid en Dichtkunde toeleide; zoodat hij, in den jare 1619 en vroeger, Leeraar in de Gemeente te Vleuten was. Een Leerling en Vriend van arminius zijnde, wiens gevoelens hij voor een groot deel was toegedaan, deelde hij aanmerkelijk in de vervolgingen en rampen, die destijds de zoodanigen troffen. Bevorens had hij in den Schooldienst een goed bestaan gevonden; doch dezen verlatende, om het Predikambt te aanvaarden, had hij met kommer en gebrek te worstelen. Gedurig verjaagd en gedurig vlugtende, hield hij zich eenigen tijd te Amsterdam verscholen, intusschen met het vertalen van Latijnsche boeken zich meest bezig houdende. Nu begaf hij zich naar Norden, in Oostvriesland, waar hij, met goed gevolg, door het drukken van boeken den kost had; dan ook weder van hier verdreven, zette hij zich te Harlingen neder, en voltooide aldaar het grootste deel zijner Stichtelijke Rijmen. Alweder na één jaar slechts moest hij van hier, en nam zijne toevlugt bij een' boer op het eiland Ameland, alwaar hij voor zekeren colyn (die waarschijnlijk te Amsterdam woonde) eenige boeken uit het Fransch vertaalde. De ongeschiktheid der luchtstreek van dezen oord voor zijn gestel noodzaakte kamphuyzen wederom te verhuizen; waarop hij te Dokkum, in Vriesland, zijn verblijf koos. Inmiddels kreeg hij een ongemak aan zijn regter been, waardoor zelf belet, hij zijne Huisvrouw naar Holland zond, om met zijne vrienden over een middel tot bestaan te raadplegen, doch zonder

{==406==} {>>pagina-aanduiding<<}
goeden uitslag. Eindelijk nam hij de Vlasnering ter hand, die hem een eerlijk onderhoud verschafte. Zeer ijverig zijnde, was hij reeds des ochtends ten vier ure ten bedde uit. Zijne morgen- en avond-uren wijdde hij aan de beoefening der Dichtkunde, met dat gevolg, dat hij hier aan zijne Stichtelijke Rijmen de laatste hand leide, en zijne Uitbreiding van Davids Psalmen schreef. Kort hierna verviel hij in eene zware ziekte, en overleed in den jare 1626, of, gelijk ik elders vind aangeteekend, in 1627.
De door mij bedoelde brief luidt aldus:

Den 25/15 Aprilis 1624.

Waerde Heer en Broedèr, het tegenwoordige zal dienen, om (na hertelycke groete ende wenschinge alles goedts ter zalicheydt) uw Ed. te verwittigen onze tegenwoordige gelegentheydt, dewelcke is, dat ick 's daeghs nae 't vertreeken van myne huysvrouwe naer Hollandt, zieck ben geworden, ende een geheele maendt plat te bedde hebbe gelegen (gelyck ick tegenwoordelyck noch legge) aen een quaedt been, 't welck my zoo onderen houdt, door pyne en andersins, dat ick noch lust noch kracht en hebbe om 't voorgenoomen werck te vervorderen ende yets daer aen te doen, zoo lang het aldus is. Zal overzulcks uwe Ed. mitsgaders de andere vrinden, niet verwonderen nochte qualyck vergenoegen over de trage voortkoomste, alzoo dezelve buyten myne schuld en wille is, gelyck ick mede verhope dat Colyn niet qualyck en zal nemen, dat ick tot noch toe gants niet aen zyn werck gedaen en hebbe, oock niet en wete of ick yets daer aen zal konnen doen; eensdeels, doordien ick (gelyck van my meermaels aen hem geschreven is) my op zyn werck niet wel verstae, ende in de over-te-zettene materie niet ervaren ben, gelyck nochtans een yeder goedt overzetter niet alleen in de talen maer oock in de materie behoort ervaren te wezen: anderdeels, omdat ick, die van een uytermaten zwacke dispositie, ende daerbeneven een langzaem en arbeydelyck Dichter ben, de tydt daertoe, indien ick aen 't begonnen yet waerdts zoude doen, niet en zoude weten te vinden. 't Welck uwer Ed. gelieve hem van mynent wegen te erinneren, ten einde alle misnoegen, ofter misschien eenigh by hem wezen mochte, geweerd werde. Uwer E. schryvens, met het bygaende te weten de 60 Gl. hebbe ick van myne huysvrouwe ontfangen; dancke

{==407==} {>>pagina-aanduiding<<}
ten hooghsten voor beyden, gelyck oock voor de goede wille ende onverdiende affectie t'mywaerts, waer van uwer E. schryvens vol is, en uwer E. voorgaende en tegenwoordige daden my overvloedige en gewisse getuygen zyn, tot groote blytschap myns gemoedts; niet alleenlyck nochte eigentlyck om mynent wille: want ick hebbe geleert overvloedigh te zyn en gebreck te hebben; (gelooft zy de Machtige, die my tot noch toe in alles machtigh maeckt) maer omdat dezelve als blyckbaere proeven zyn dat de genade en kennisse des Heeren in uwe E. niet ydel is.
't Geen van uwe E. uyt myne huysvrouwe verstaen is, belangende 't ophouden van de gene die voor dezen aen my (waer voor ick haer te dancken hebbe) yet hebben gedaen, 't zelve is waer; gelyck ick oock volkomentlyck geloove waer te zyn 't gene uw E. van de veelheydt der noodt-hebbende, en weynigheydt der noodt-helpenden, geschreven heeft. Zal oock my t'allen tyden ten hooghsten aen uwe E. verplight houden, al waert schoon dat uwe E. van nu aff tenemael ophielde van alle weldadicheydt. Wat de luyden eigentlyck beweeght om anders tegen my te zyn als voorhenen, en wete ick niet ten vollen, maer late my beduncken dattet (alhier ten aenzien van de meeste) aldus is: Terwyle ick my aen niemands hoop in 't byzonder wil noch kan overlaten, maer voor allen ('t zy van wat naem, indien slechs van Euangelische daedt) my gemeyn zoeke te houden, zoo en wil niemandt eygentlyck nochte volkomentlyck my voor de zynen houden. Zoo dat uwer E. affectie en doen in dezen myne gelegentheydt zoo veel te zeldtzamer en loffwaerdiger is, zoo veel te meer een yegelyck begint te zeggen: Ick en kenne den mensche niet. Eyndigende bevele ick uwe E. met allen de uwen in de bewaringe des Almachtigen, neffens myne en myne huysvrouwe hertelycke groetenisse aen uw E. en uwer E. huysvrouwe mitsgaders F. v. Limburg met de zyne en uwer E. gantsche familie.
Datum in Dockum met haest en leggende

Uwer E. dienstwillige en schuldige
Dirck Raphaelsz.
Het Adres was:

Eerzame, vrome Sr. Rem Bisschop, Coopman tot Amsterdam.

port.

{==408==} {>>pagina-aanduiding<<}

Het komt mij voor, dat deze brief door kamphuyzen is geschreven, toen hij te Dokkum bedlegerig was, kort nadat zijne Vrouw de vruchtelooze reize naar Holland volbragt had, en dus in eene der hagchelijkste en kommerlijkste tijdperken van zijn leven, terwijl hij, zonder vooruitzigt op vast bestaan, jammerlijk gebrek leed. Het voorgenomen werk, waarvan de Briefschrijver gewag maakt, schijnt de eerste uitgave zijner Stichtelijke Rijmen geweest te zijn. Dat hij nog in dien tijd voor colyn vertaalde, toen ziek te bedde lag, doorgaans van een zwak gestel was; dat hij, bijkans van elk verlaten, in grooten nood verkeerde, hoezeer de brave rem bisschop zich zijns geenszins onttrok, en dat hij den Advocaat frans van limborch, aan wien eene der latere uitgaven van zijne Stichtelijke Rijmen door den Boekverkooper colom werd opgedragen, en die de Vader was van den Advocaat-Fiscaal, toen nog onder zijne vrienden tellen mogt, - deze zijn de huisselijke bijzonderheden, den Schrijver aangaande, waarmede ons deze brief bijzonder bekend maakt.
Dat dezelve in den echten gemeenzamen briefstijl, zonder eenige verheffing of kunst, en echter in eene beschaasde taal is opgesteld, is zeker reeds bij de lezing opgemerkt.
Dan deze is ook bij uitstek geschikt, om den aard van kamphuyzen, als Schrijver, en zijne edele gemoedsgesteldheid, als Mensch, duidelijk in het licht te zetten.
Wat den eersten aangaat, getuigt hij zelf, dat hij langzaam en niet gemakkelijk dichtte, maar daartoe zich moeite geven, zich opzettelijk nederzetten moest; eene geaardheid, juist tegenoverstaande aan die van heemskerk, die als van zelve Dichter was, zoo ras hij wilde. - De gedichten van kamphuyzen, vol kracht in denkbeelden, kort en eenvoudig uitgedrukt, en, volgens het gevoelen van ons, tot zoodanige kunstbeoordeeling volkomen bevoegd, medelid, jer. de vries, altoos zenuwrijk, stevig, zakelijk en verstandig, met weinig beeldspraak, dragen alomme blijken, dat zij de vruchten zijn, niet van een vlugtig oogenblik, maar van weldoordachten arbeid. Vergunt mij, hier ter proeve te herinneren aan den aanvang van het gedicht, Gewillige Patientie tot opschrift voerende.

{==409==} {>>pagina-aanduiding<<}


‘Getrouwe herten, die nu lydt, 
En wacht misschien noch swaerder strydt, 
Daer al de werelt 't oog op heeft, 
En, hoewel kleyn en slecht, voor beeft: 
Die vast tot noch toe hebt geweest, 
En 't quaedt, doe 't ver was, niet gevreest: 
Een ding hebt gy vooral van doen, 
Daer hert en sin sich na moet spoen: 
Gedult, een schoon en e'el kleynoodt, 
Van prys gering, in krachten groot, 
Daer al des werelts beste goet 
Ver in waerdy voor wycken moet: 
Dat, als 't in 't hert wel is geraeckt, 
In ongeluck geluckig maeckt, 
En, als 't eens vast sit in 't gemoet, 
In druck geen druck gevoelen doet: 
't Welk yeder niet verstaet, die 't noemt, 
En elck niet heeft, die daer op roemt.’ 

De zaakrijke kortheid en ongesierde, echter deftige eenvoudigheid, kamphuyzen zoo geheel eigen, zijn de hoofdeigenschappen ook van zijn schrijven in dezen brief; terwijl zijn grondig verstand en diep peilend oordeel daarin uitblinken. Immers met hoe weinige woorden hooren wij hem niet de voorname vereischten in eenen goeden vertaler opgeven, en hoe weet hij als tot op den bodem der menschelijke ziel door te zien, in zijn uitvorschen der redenen van het gedrag zijner vorige begunstigers omtrent hem.
Wat nu kamphuyzen als Mensch betreft, van dien kant kunnen wij hem ook geheel uit dit geschrift leeren kennen.
De geheele brief ademt eene zucht, om toch niemand gelegenheid tot ongenoegen te geven, en hij geeft zich alle moeite, om ontevredenheid, op reden steunende, bij alle zijne vrienden voor te komen.
De warmste dankbaarheid eener gevoelvolle ziele, niet alleen voor nog genoten wordende, maar ook voor eertijds genotene, en nu door grievende versmading bitterlijk vergalde weldaden, zien wij overal doorblinken.
De man van vasten geest wordt ons daarin kennelijk, dat hij, te midden van woelende Staatkundige en van nog heviger brandende Godsdienstige partijschappen, niet door bij dezen of genen hoop zich te voegen, bescherming of

{==410==} {>>pagina-aanduiding<<}
aardsche grootheid zoekt, maar onverzettelijk, hoe zeer in nood en armoede, alleen het licht van zijn geweten volgt.
En eindelijk, schier van elk op deze aarde verlaten, naar het ligchaam aan ziekte en smerten hevig lijdende, door onverdiende verachting en vervolging met diepe nog bloedende wonden in de ziel jammerlijk gegriefd, blijft de edele kamphuyzen, even gelaten, even welgemoed, rustig op God alleen zijn vast vertrouwen vestigen, en vol gevoel uitroepen: gelooft zy de Machtige, die my tot noch toe in alles machtigh maeckt! Zoo bewijst de ware Godsvereerder met de daad te beleven, hetgeen hij in dichtmaat anderen leerde, wanneer hij zong in Ootmoedigheyts lof:

‘Ootmoet, voedster van gedult, 
Helpt het angstig murmureren, 
Als God 's lydens maet vervult, 
Krachtig uyt het herte weeren. 
Die recht kleyn is van gemoed, 
Meynt in alle tegenspoed, 
Dat hy 't noch heeft te goed. 
 
Ootmoet, maticheyts vriendin, 
Weert sorgvuldicheyt en treuren, 
Als m', in 's lyfs behoeft', heeft min 
Dan den eysch is der naturen. 
't Hert van Ootmoet wel doorploegt, 
Dat hem selfs niet veel toevoegt, 
Is oock met 't minst vernoegt. 
 
Een oprecht ootmoedich hert 
Staet zyn God in all's gelaten: 
Welkom vreugde, welkom smert; 
Welkom alle lot en staten. 
Die sich en den Sender kent, 
Heeft zyn hert, 't zy wat hy send, 
Tot danckbaerheyt gewend.’ 

Ziet daar twee proeven van gemeenzame Brieven, die, zoo ik mij niet bedriege, ons overtuigend doen zien, dat zij waarlijk voor de Letterkunde met nut konden gemeen gemaakt worden. Vele dergelijken zijn er nog voorhanden in de Verzamelingen der Letterminnaren. ô! Dat ik thans ook mijne Lezers mogt hebben aangevuurd, om

{==411==} {>>pagina-aanduiding<<}
met mij bij de bezitters dier schatten aan te dringen, ten einde zij het belangrijkste onder dezelve door den druk gemeen maakten: dan zeker zouden wij der Vaderlandsche Letterkunde geenen geringen dienst bewijzen.

Waarneming van dr. W.P. Dewees, aangaande de kracht der vlugge Guajac-tinctuur, tot bevordering der stonden en der vruchtbaarheid.

Met een uitmuntend gevolg maak ik gebruik van de vlugge Guajac-tinctuur tegen het bezwaarlijk vloeijen en de opstopping der Stonden. Ook heb ik meermalen een toeval waargenomen, van hetwelk denman gewag maakt. Wanneer, namelijk, de Stonden begonnen hebben te vloeijen, zondert zich somwijlen een vlies van de Baarmoeder af, welk vlies gelijkt naar de Decidua Hunteri, en een gevolg is van het begin eener mislukte zwangerheid. Wanneer zich dit verschijnsel bij eene Vrouw opdoet, kan men besluiten, dat dezelve tot aan dat tijdstip onvruchtbaar is geweest. Voorts komt dit verschijnsel meer voor op het land, dan in de steden; zijnde hetzelve meermalen door mij in den omtrek van Philadelphia waargenomen. Aderlaten, warme baden, Campher en Laudanum werkten bij eene opstopping der Stonden alleen tot pijnstilling, doch de vlugge Guajac-tinctuur werkte boven alle verwachting. Ook nam ik waar, dat de Vrouwen ophielden onvruchtbaar te zijn, zoo ras dat slag van vlies gedurende den vloed der Stonden uit de Baarmoeder was gestooten.
Ik bereid deze Tinctuur, door op twee ponden Alcohol te laten aftrekken viij oncen Guajac-gom, ij drachmen koolstofzure Potasch en ij oncen Piment. Van dit middel geeft men drie malen 's daags vóór den eten een theelepel vol in een klein glaasje met Madera- of Port-wijn. Werkt hetzelve in den morgentijd te sterk op de maag, dan gebruikt men het een uur na het ontbijt, en houdt daarmede aan, tot dat de Stonden voor den dag komen. Somwijlen moet men daarmede lang aanhouden, eer het wil werken; terwijl men in trage gestellen daarbij ook wel eens wat vluggen Ammoniakgeest moet voegen; te weten

{==412==} {>>pagina-aanduiding<<}
eene drachma daarvan op vier oncen der Tinctuur. Zoo er teffens volbloedigheid plaats grijpt, maakt men, niettegenstaande dit middel, ook gebruik van Aderlaten, Baden enz.

Aanmerkingen, omtrent de vederen en het dons der vogelen. Door den Heer Parmentier.

De Vogelen worden gevangen en gekweekt, niet slechts om hun vleesch, hun vet en hunne eijeren, maar ook ter zake hunner vederen. De vederen, door de Natuur hun gegeven tot hunne kleeding, en om hun tot de voornaamste middelen tot vliegen te dienen, worden tot verscheiden oogmerken aangewend, meer of minder nuttig in de zamenleving.
Eenige, merkwaardig om hare zachtheid en veerkracht, om de schoonheid harer draadjes, uit welke hare baarden zijn zamengesteld, dienen ter overschaduwinge van de helmetten der krijgslieden, tot sieraad voor het hoofdhulsel der vrouwen, ter zamenstellinge van die haarvlechten en die fraaije pluimen, van welke de rijkste stukken overdekt worden.
Andere, zeer gewild om de lengte en stevigheid harer schachten, en omdat zij zich, met kleine moeite, om er mede te schrijven, laten snijden, worden de tolken onzer gedachten. Bij de Europeanen dienen zij tot een voordeelig plaatsvervangend middel der rieten, van welke de Arabieren zich bedienen, en van het stift, waarmede de Ouden in hunne schrijftafels graveerden.
Vederen zijn er ook, geschikt tot het vullen van die kussens, op welke wij, van het dagwerk vermoeid, gedurende den nacht rusten. 't Zijn de laatstgenoemde, van welke de Weelde eenige heeft uitgelezen, om hare bijzondere fijnheid, ligtheid en veerkrachtigheid, om van dezelve een bed te vervaardigen, op 't welk zij een zachten slaap geniet.

Pluimen en andere tooisels der Weelde.

De schoonste en meest geachte van alle pluimen zijn die

{==413==} {>>pagina-aanduiding<<}
van de vederen der Sruisvogels gemaakt worden, dat zonderling tweevoetig dier, dat voeten en teeldeelen heeft, aan die van viervoetige dieren gelijk, het hoofd der vogelen, en het vermogen van zich neder te leggen; de maag en de ingewanden van herkaauwende dieren, en evenwel den krop der vogelen; hebbende het ligchaam deels met haar, deels met vederen bedekt: in één woord, 't welk vleugelen heeft, die niet de werktuigen om te vliegen zijn, maar slechts eene soort van evenaar, waarmede het zich op de been houdt, en gemakkelijk het evenwigt bewaart, onder het ongeloofelijk snel loopen, waarmede het door de woestijnen van Afrika snelt.
De pluimaadje van het mannetje is zwart, met eenige graauwe en witte vederen; die van het wijfje is bruin en aschgraauw; de groote vederen aan de vleugelen en in den staart zijn wit bij het mannetje en zwart bij het wijfje.
't Geen deze groote vederen in 't bijzonder kemmerkt, en tot het vervaardigen van pluimen geschikt maakt, is, dat zij zacht zijn, open en buigzaam; dat hare baarden, uit afzonderlijke draadjes zamengesteld, zonder aan elkander te kleven, lang en vol zijn; en, eindelijk, dat de witte pluimen van het mannetje geschikt zijn om de fraaiste verwen aan te nemen.
De zeldzaamheid en hooge prijs dezer Struisvogelvederen, die uit de Levant tot ons worden overgebragt, zou, ongetwijfeld, op het denkbeeld hebben kunnen doen vallen, om deze vogelen in Europa landeigen te doen worden, indien men gedacht hadde, dat zij in eenige andere plaats hun verblijf konden houden, behalve in de brandende zandwoestijnen van Afrika. Maar er is eene andere soort van Struisvogelen, die van de Straat van Magellaan, welke, de koude gewesten van Zuid-Amerika bewonende, in ons klimaat zou kunnen tieren. Noodig ware het, deze soort herwaarts over te brengen, en van de vermenigvuldiging van het ras de proeve te nemen, ten einde deszelfs eijeren, vleesch en vederen ten voordeele aan te wenden.
Intusschen is er een ander ontwerp, 't welk spoediger en met meer zekerheids zou kunnen volvoerd worden. Het is, het vermenigvuldigen van witte Kalkoenen, en tot pluimen te doen dienen de vederen, welke aan de zijden der dijen dezer dieren staan. Dit vervangen van de

{==414==} {>>pagina-aanduiding<<}
Struisvogelvederen zou een nutte tak van koophandel worden.
Behalve de lange Struisvogelvederen, die men, met zoo veel bevalligheids, op het hoofdtooisel der Vrouwen ziet wapperen, zijn er eenige, van andere vogelen genomen, welke insgelijks ter versieringe van die hoofden dienen. Van dien aard zijn de veders van het geslacht der Paradijsvogelen, en met name de lange en fraaije zwarte vederen, welke van den top van het hoofd des Reigers uitgaan, eene aigrette uitmakende, die op zijnen nek rust. De Weelde tooit zich insgelijks met de vederen van den Paauw. De kleuren van goud en edele gesteenten, welke de Natuur met eene kwistende hand aan den staart diens fraaijen vogels heeft geschonken, zijn zijne uitsluitende eigendom. Die van de Goudvogels, den Bromvogel, en andere van het talrijk gezin der Spechten, vertoonen de levendigheid en het fluweelachtige der bloemen, het polijstsel der schitterendste metalen, den luister der kostbaarste gesteenten, en de verscheidene en bedwelmende terugkaatsing der zonne. Tot het beleggen van tabberden heeft men zich bediend van de fraai gele en schitterende vederen van den hals des Toucans. Zelfs heeft men, te zelfden oogmerke, zich wel willen bedienen van de azuurkleurige vederen van den Meerkoet.
Zoo hevig een krijg werd, eenigen tijd geleden, tegen deze vogels gevoerd, met oogmerk om hunne vederen te bekomen, dat de landlieden zich met de hoop streelden, welhaast van dezelven te zullen bevrijd worden. Ongelukkig is de trek tot de vederen van den Meerkoet verdwenen, en die vogel, even als voorheen, gaat voort met de velden te verwoesten.
Niet te vrede met voorwerpen van optooijinge, tot welke de Weelde die vederen gebruikte, met de schitterendste kleuren verfraaid, is men op het denkbeeld gevallen om ze ten nutte aan te wenden.
Van vellen, van vederen dier zelfde vogelen voorzien, waarbij men die van de Zwaan, den Eendvogel, den Duiker, Pintade, Fazant en anderen heeft gevoegd, heeft men handmoffen en palatinen gemaakt.
De vellen, daartoe bestemd, moeten niet genomen worden van vogelen, aan eene ziekte gestorven, of die in den ruitijd zijn gedood. In dat geval zouden de vederen uitvallen, of niet in eenen staat van volkomenheid

{==415==} {>>pagina-aanduiding<<}
zijn. Geene andere, derhalve, moeten gebruikt worden, dan van vogelen, in eenen staat van volkomenheid gedood, en kort na hun sterven afgestroopt, inzonderheid wanneer het warm weder is; dezelfde gevolgen zoude men anders van bederf als van ongesteldheid ondervinden.
Nadat het vel van alle zijne onreinheden is gezuiverd, wordt het over eene kleine tafel uitgespreid, met de ruige zijde naar beneden, zijnde alvorens de vederen naauwkeurig over elkander gelegd. Om het te vaster te doen leggen, wordt het met spelden of met eenen dunnen draad vastgemaakt.
Het vleesch en vet, welke er misschien aanhechten, worden dan weggenomen, en de gaten, zoo ze er in zijn, digtgenaaid. Nu wordt het vel met lijm bedekt, gemaakt van een handvol meel, gemeen zout, zoo veel men tusschen vinger en duim kan vatten, en zoo veel goeden witten wijn, als noodig is om het te mengen en voegzame vastheid te doen bekomen.
Het vel aldus overdekt zijnde, wordt, om te droogen, aan den noordenwind blootgesteld; waarna het, door afschrapen, wordt schoongemaakt: 't welk gemakkelijk kan geschieden, omdat het lijm van zelf in schilfers afvalt. Indien het, na deze bewerking, nog vochtig zij, moet het van nieuws met lijm bedekt, en als voren gedroogd worden.
Wel gedroogd zijnde, wordt het met een draad op papier of op een lint vastgemaakt, om het te bewaren, en in eene doos gesloten, wier bodem met absynthium of rozenhout bedekt is. Indien er aan het vel een aangename reuk verlangd worde, zal het noodig zijn, voordat het van de tafel wordt genomen, en eer het afgeschraapt is, met eene spongie een laag of twee van eenig welriekend mengsel daarop te leggen.
Wanneer het vellen van grooter vogelen zijn, neemt men, in plaats van wijn, azijn, waarin zout of aluin gesmolten is; verscheiden lagen van dat mengsel worden over dezelve gestreken; de hoeveelheid hangt af van de dikte van het vel.

Schrijfschachten.

De pennen (want dus worden de vederen van de vleugelen en den staart der vogelen genoemd, in onderscheiding van eigenlijk dus genoemde vederen, met welke hunne

{==416==} {>>pagina-aanduiding<<}
ligchamen zijn bedekt) zijn de langste en stevigste van alle. Die van Zwanen, Ganzen en Kraaijen worden, bij voorkeuze boven alle andere, tot huisselijk oogmerk gebruikt, en naar gelange van de hoedanigheid harer schachten.
Dus worden de schachten van de Zwaan meest begeerd om er mede te schrijven en er penseelen van te maken; die van de Gans, die overvloediger, en bijkans even goed als die van de Zwaan zijn, worden meer tot schrijven gebruikt; van die van de Kraai bedient men zich meestal tot pennen van het klavecimbel, en tot zulke soort van teekeningen, die met de pen gemaakt worden.
De Gans is de vogel, die de meeste schrijfpennen oplevert. Men heeft er tienderlei soorten van; doch op hare oppervlakte blijft altijd eene vetachtige stoffe over, van welke zij moeten ontdaan worden, om haar zuiver, doorschijnende, glansrijk, in één woord, tot het verkrijgen van de noodige hoedanigheden bekwaam te maken. In Holland verstaat men inzonderheid die kunst. Den oorlog, gedurende welken verscheiden Apothekers, beoefenaars van kunsten en wetenschappen, aldaar zich onthielden, nam ik te bate, om hun te verzoeken, zich eenige inlichting aan te schaffen omtrent eene bewerking, tot nog toe weinig bekend. Het volgende is de hoofdzaak van 't geen mij berigt werd.
Men dompelt de schacht, uit den vleugel des vogels geplukt, in zoo goed als kokend water; men laat haar aldaar, tot dat zij voegzame weekheid heeft bekomen; men drukt haar, met den rug van 't lemmer van een mes haar om hare as draaijende. Deze soort van wrijvinge, zoo wel als de indompeling in het water, voortgezet zijnde, tot dat de buis der schacht doorschijnende, en het vlies, zoo wel als het vetachtige omkleedsel geheel is weggenomen; wordt zij voor 't laatst in 't water gestoken, om haar volkomen rolrond te maken, 't welk door middel van den voorsten vinger en des duims geschiedt. In eene gematigde warmte wordt zij dan gedroogd.

Vederen en Dons tot Kussens.

Peluwen, matrassen en kussens kunnen met de kleine vederen van tamme vogelen en duiven gevuld worden. In sommige gewesten (van Frankrijk) worden zij te dien oogmerke gebruikt; doch meestal bedient men zich daar-
{==417==} {>>pagina-aanduiding<<}
toe van het dons der palmipedes. Van het dons der roofvogelen zou men ook kunnen gebruik maken, indien ze in genoegzame menigte voorhanden waren.
Er zijn twee soorten van dons. De eene, waarvan geen werk gemaakt wordt, bestaat uit ligte, zachte, opene, borstelachtige en niet aaneen verbondene pluimen, waarmede zeer vele jonge vogelen kort na hunne geboorte bedekt zijn, en die, bij hun opgroeijen, afvallen. De andere soort, meer aaneen klevende, die zorgvuldig wordt verzameld, bestaat uit korte vederen, met dunne schachten, en lange, evengelijke, vaneen gescheidene vezeltjes, uit welke de Natuur de warme kleeding der vogelen heeft vervaardigd, die hoog vliegen, en die in het water leven, met oogmerk om hen tegen de koude te beveiligen, welke zij anders zouden lijden, genen in de hooge gewesten des dampkrings, dezen door de aanraking des waters. Dit dons is bij de laatsten met eene vaste, olieachtige pluimaadje overdekt, welk dezelve tegen de vochtigheid volkomen behoedt, en, door dit middel, deze vogelen hunne natuurlijke warmte doet behouden.
Het dons van roofvogelen, gelijk reeds gezegd is, ten uiterste zeldzaam zijnde, zijn de verzamelaars alleen bedacht om dat der vogelen met vliesachtige voeten te verkrijgen: eene zeer talrijke klasse van vogelen, en van welke slechts drie soorten tot eenen staat van tamheid zijn gebragt: de Zwaan, de Gans en de Eendvogel.
Doch eer ik van het verzamelen van deze drie soorten van dons spreke, die met kleine moeite kunnen verkregen worden, moet ik, met weinige woorden, van eene soort van dons gewagen, die dezelve verre te boven gaat in zachtheid, ligtheid en veerkrachtigheid; het is de Eiderdons, die van eenen Eendvogel, de Eidervogel (Anas mollissima, linn.) wordt verzameld, en IJsland bewoont. De volgende beschrijving daarvan ontmoet men bij sonnini, den waardigen vriend van buffon, en eenen der voornaamste bijdragers tot het Nouveau Dictionnaire d'Histoire Naturelle.
‘De Eider-eendvogel plukt uit zijne borst en buik het dons, waarmede zij bedekt zijn, met oogmerk om, ter voeringe van zijn nest, zijne eijeren en jongen te verwarmen. Gretig wordt dat dons getrokken, in alle landen, alwaar deze vogels gemeen zijn. Het is de zachtste, ligtste, warmste en veerkrachtigste van alle donssoorten. Noorwegen en IJsland leveren deze dier-
{==418==} {>>pagina-aanduiding<<}
bare ware, die, zuiver en wel geplukt zijnde, aldaar tegen een pistool het pond verkocht wordt.
De nesten van den Eider-eendvogel zijn, in het Noordelijk gedeelte van Europa, voor de kustbewoners, eene soort van eigendom, die, hoewel vrij, besten dig en zeker is. - Elk inwoner geniet in vrede de nesten, op zijn land gelegen, en doet al wat hij kan om deze Eendvogels derwaarts te lokken. Op het dooden van deze vogelen staat eene zware boete. Één man, indien zijne woning op de rotsen, op eenigen afstand van het land, gelegen zij, kan, in een jaar, van vijftig tot honderd ponden dons vergaderen. De Deenen koopen al wat zij verzamelen. Maar 't is een algemeene regel, dat het dons, van een dooden Eendvogel verzameld, minder van soort is, dan die hij uit zijn eigen ligchaam plukt.’ Dit zelfde heb ik reeds aangemerkt, en voeg er hier nevens, dat het ten aanzien van alle vogelen geldt.
Groot onderscheid is er, inderdaad, tusschen de veders, van een levend dier geplukt, en die van een vogel, aan eene ziekte gestorven, genomen worden. De laatste bezitten weinig veerkrachts; zij schimmelen, wanneer zij aan de minste vochtigheid worden blootgesteld. Aan nog een ander ongemak zijn zij onderhevig; hoewel in een oven gedroogd, worden zij ligter van insekten aangetast, en vergaan in korten tijd.
Dit ondérscheid, echter, wordt niet slechts bij de vederen van tamme vogelen opgemerkt; wol en haar zijn daaraan even zeer onderhevig. Wol, van een beest geschoren, 't welk aan ziekte is gestorven, bezit op verre na zoo vele waarde niet, als die van een gezond Schaap is gesneden. Zeer aanmerkelijk vermindert de ongezonde staat de waarde. Het laken, gemaakt van het haar eens diers, aan eene ziekte gestorven, is onsterk. Zorgvuldig geven er daarom de Kooplieden acht op, om te zeggen, dat hun haar van een levend beest is; het onderscheid hebben zij zekerlijk door dagelijksche ervarenis geleerd.
Zelfs het ivoor, 't welk nu en dan gevonden wordt in landen, van Elefanten bewoond, is minder dan 't geen de Elefanten geven, die gevangen worden; het laatste is witter, minder broos, fraaijer, kan beter gepolijst worden, en verdient in allen opzigte de voorkeuze.


{==419==} {>>pagina-aanduiding<<}

Zwanedons of Vederen.

Onder de wilde Zwanen vindt men er eenigen, wier pluimaadje volmaakt wit is, gelijk die der tamme Zwanen. Anderen, en dit is meestal het geval, zijn meer graauw dan wit; en dit graauwe is donkerder aan het hoofd en op den rug, zoodat het zich bijkans bruin vertoont.
Tamme Zwanen worden tweemaal in 't jaar van hare vederen ontbloot, even als de Ganzen. Zij geven een dons, dat om zijne zachtheid zeer begeerd wordt, en dat tot het vullen van peluwen en bedden dient. Bekend is het, daarenboven, dat dezelfde zelfstandigheid, zijnde zeer sijn, en zachter dan zijde, tot poederkwasten wordt gebruikt. Ook worden er fraaije handmoffen en voeringen van gemaakt, zijnde beiden ligt en warm. De vleugelvederen zijn beter dan die van de Gans tot schrijfpennen en penseelen.

Dons of Vederen van den Eendvogel.

Hoewel het dons van gemeene vogelen en Duiven, in sommige oorden, niet wordt verworpen, leveren, echter, de vogelen met gevliesde pooten het grootste gedeelte uit van 't geen in Europa wordt vertierd.
De vederen van Eendvogels bezitten genoegzame veerkracht, en worden in het voormalig Normandie tot zekeren prijs verkocht, alwaar deze vogelen in menigte gekweekt worden. Men gebruikt ze tot peluwen en matrassen.

Dons of Vederen van de Gans.

De gemeene Gans, en vooral die talrijke soort, die, zints onheugelijke tijden, in eenen staat van tamheid heeft geleefd, levert de meeste vederen en dons, die in Europa gebruikt worden. Lang vond het geloof, dat de gezondheid dezer vogelen nadeel leed bij het berooven van hunne vederen; doch indien de bewerking vóór den ruitijd geschiede, heeft zij geen ongemak ten gevolge, wanneer zij behoorlijk wordt volvoerd, en in zulker voege, dat van elken vleugel slechts het dons en vier of vijf vederen worden uitgeplukt.
Wanneer de jonge Ganzen twee maanden oud zijn,

{==420==} {>>pagina-aanduiding<<}
worden zij verscheiden malen na eene plek helder water gebragt; dan plaatst men haar op zuiver stroo, om aldaar te droogen; vervolgens worden zij ijlings, voor de eerste maal, van hare vederen beroofd, en andermaal in den aanvang van den herfst, doch in mindere mate, om de naderende koude, waardoor zij zouden kunnen nadeel lijden.
Een ander in acht te nemen behoedmiddel is, dat, wanneer de Ganzen van hare vederen zijn ontbloot, zij niet te water moeten gelaten worden, en men haar alleenlijk moet te drinken geven, twee dagen lang, tot dat haar vel stevig zij. Ten derden male worden zij geplukt, wanneer zij, alvorens gemest zijnde, gedood worden. Deze vogel, derhalve, kan, in negen maanden levens, drie oogsten vederen opleveren.
Het voordeel, van Ganzenvederen te trekken, moet niet verzuimd worden. - In Lincolnshire, in Engeland, maken zij een belangrijk voorwerp van handel uit, en worden, jaarlijks, ten aanzienlijken getale verkocht.
Het voordeel te verwaarloozen, van ééns, twee- of driemalen, in één jaar, eenen oogst schrijfpennen, en van dons, tot het vullen van bedden en peluwen dienende, in te zamelen, ware zoo veel als moedwillig een aanzienlijk en zeker gewin uit de hand te geven, 't welk van een talrijken toom Ganzen kan behaald worden. Men wil, dat die oogst met de jaren verandert, en dat een wijfjes Gans, in 't algemeen, een pond, doch een jonge Gans een half pond vederen geeft.
Ganzen, bestemd om op boerenwerven te vertoeven, en die gemeenlijk oude Ganzen genoemd worden, mogen, inderdaad, zonder nadeel, driemaal in 't jaar, van zeven tot zeven weken, geplukt worden; doch de jongen, eer zij die bewerking ondergaan, moeten dertien of veertien weken oud zijn, en inzonderheid deze spoedig voor de tafel bestemd worden, omdat zij zouden vermageren, en hare eigenschap verliezen.
Niet weinig hangt de deugdelijkheid des dons en de sterkte der vederen af van de natuur des voedsels. Geen minderen invloed heeft het wel bezorgen van de Ganzen. Men heeft opgemerkt, dat op plaatsen, alwaar deze vogelen veel water vinden, zij minder aan ongedierte onderhevig zijn, en betere soort van vederen geven.
Ten aanzien des dons heeft er eene soort van rijpheid plaats, die ligt kan ontdekt worden, als vallende het dan van zelf uit. Te vroeg geplukt zijnde, heeft het geene vast-
{==421==} {>>pagina-aanduiding<<}
heid, en kan ligt van ongedierte worden aangetast. Magere Ganzen geven meer dan vette; en het dons der eersten is ook in hooger waarde. Nooit moet men vederen van Ganzen laten plukken, nadat zij eenigen tijd dood geweest zijn, om verkocht te worden; veelal hebben zij een kwaden reuk, en schimmelen; geene andere, dan die van levende, of pas gedoode Ganzen geplukt zijn, mogen geveild worden. In 't laatste geval moeten zij spoedig, en nog eer zij geheel koud zijn, geplukt worden; de vederen zijn dan veel beter.

Het droogen der Vederen.

Welke ook de soort van vogelen zij, die de meeste vederen geven, die 't meest in gebruik zijn, moeten van levenden geplukt worden; deze laten zich ligt onderkennen, wanneer de schachten, tusschen de vingers gedrukt, een bloedig vocht geven. Die na den dood worden geplukt, zijn droog, ligt en aan ongedierte onderhevig; doch vederen en dons, van de beste soort, vóór den ruitijd verzameld, en in een voegzaam saizoen, vorderen, gelijk reeds gezegd is, behoedmiddelen, om in goeden staat te kunnen bewaard worden. Altijd bevatten zij een vette waterachtige stoffe, die, bedervende, aan dezelve een zeer onaangenamen reuk zou mededeelen. Zij moeten, derhalve, gedroogd, en in een oven gelegd worden, nadat er het brood is uitgenomen. Langer moet dit droogen duren, wanneer men vederen van watervogelen behandelt, uit hoofde van derzelver olieachtigheid.
Deze eerste drooging volvoerd zijnde, moeten de vederen naar eene drooge luchtige plaats gebragt, en dagelijks geschud worden. Hierdoor droogt het merg in de schachten, en vervliegen in stof de vette en vleeschachtige deelen der oppervlakte. Eeuwen lang kan men alsdan de pen bewaren; maar indien deze behoedmiddelen verwaarloosd worden, indien de pen niet tot den staat van volkomene sponsachtigheid gebragt worde, en halfgedroogde sappen bevatte, zal zij eene prooi van insekten worden. In dat geval moet zij in zeepwater gelegd, en herhaalde reizen gewasschen worden: eene tweede bewerking, die de veerkrachtige hoedanigheid daarstelt, en eenig verlies veroorzaakt. 't Zelfde als van de vederen, mag

{==422==} {>>pagina-aanduiding<<}
ook van de wolle gezegd worden. Slecht geschoren zijnde, lokt de vette stoffe, welke zij bevat, insekten. Ter voorkominge van een geheel bederf, moet zij gewasschen, en van de natuurlijke vette stoffe, die aan bederf onderhevig is, bevrijd worden.
De stoffen, welke, ten platten lande, tot bedden gebruikt worden, moeten in eene horde, op eene schraag rustende, midden in een luchtig vertrek, gelegd worden. Hier moeten zij, van tijd tot tijd, met een dun stokje geklopt en geschud worden, dikmaals aan de opene lucht blootgesteld, aan de koude gedurende de schoone winterdagen, en aan de zon in 't begin der lente, ter weringe van de soort der insekten van de klasse der Phalenae, die alleen in de schaduw en in een staat van rust voortteelt. Daglicht en schudding zijn middelen, verre te kiezen boven welriekende planten, door sommigen daartoe aangeprezen.
Om de wolle te zuiveren, giet men in drie pinten kokend water anderhalf pond aluin en even zoo veel cremor tartari, die gezamenlijk in drieëntwintig pinten koud water gesmolten worden. In dit vocht laat men de wolle eenige dagen staan, wanneer zij gewasschen en gedroogd wordt. Thans is zij niet meer aan insekten onderhevig.
De reinheid der vederen en wolle, tot matrassen en kussens dienende, moet als een hoofdvoorwerp van gezondheid beschouwd worden. Dierlijke uitwasemingen kunnen, in vele opzigten, nadeelig zijn; maar nog grooter is het gevaar, wanneer de wolle met het zweet en de ontlastingen van menschen besmet is, die rot- en besmettende ziekten gehad hebben. Bedden en de wolle van matrassen kunnen derhalve niet te dikmaals geklopt, geschud, gereinigd en gewasschen worden. Niet genoeg kan deze voorzorge worden aangeprezen.


{==423==} {>>pagina-aanduiding<<}

Het schoone, het aangelegene en het noodzakelijke van den Christelijken Godsdienst. Eene aanspraak van een' Franschen priester in de Nationale Conventie te Parijs.

Weinige dagen na dat de Aartsbisschop van Parijs en diens Vicaris het voorbeeld gegeven hadden om afstand te doen van hunne Kerkelijke Waardigheden, verscheen in de Conventie een Priester uit een Dorp aan de oevers van de Rhône, gevolgd door eenige leden zijner gemeente, medebrengende gouden en zilveren Heiligen, Bekers en rijke Priesterkleederstukken. Hij liet zich aandienen, en werd terstond toegelaten. Het medegebragte leverde der Conventie een aangenaam gezigt op, en de Priester, een man van een eerwaardig voorkomen, met grijze haren, kreeg verlof om het woord te voeren.
‘Ik kom,’ sprak hij, ‘uit het Dorp ***, waar het éénig goed gebouw, nog in stand, (want het Kasteel is reeds om verre geworpen) eene fraaije Kerk is. Mijne Parochianen verzoeken Ul. hetzelve te aanvaarden, om er een Hospitaal van te maken voor de zieken en gewonden van beide de Partijen, beide even zeer onze Landgenooten. Het goud en zilver, waarvan wij een gedeelte medegebragt hebben, smeeken zij Ul. dat Gij ten dienste van den Staat wilt aanwenden, en de klokken tot geschut gieten, om buitenlandsche invallen te verdrijven. - Wat mij betreft, ik ben hier verschenen met groot genoegen, om de Brieven mijner Kerkelijke Aanstellinge aan Ul. over te dragen. Ziet hier de papieren; verbrandt dezelve, zoo het Ul. goeddunkt, in hetzelfde vuur met de Geslachtboomen en Bewijzen van Adeldom. Ik verzoek teffens, dat Gijl. mijne jaarwedde niet langer betaalt. Ik ben nog in staat om met mijner handen arbeid den kost te winnen. Ik verzoek Ul. te gelooven, dat ik nimmer eene zuiverder vreugd smaakte, dan nu bij het doen dezer Ambtsnederlegginge. Ik heb verlangd dezen dag te zien, en ben blijde nu ik denzelven aanschouwe.’
De eerwaardige Grijsaard had deze woorden niet geuit, of er ontstond eene luidruchtige toejuiching. Eenstemmig verklaarden de Leden: ‘Gij zijt een braaf Man, een eerlijk Man; gij gelooft niet in god!’ De Voorzitter

{==424==} {>>pagina-aanduiding<<}
rees op, en naderde, om den gewezen Priester te omhelzen en den Broederkus te geven. - De Priester scheen zeer voldaan over deze teekenen van goedkeuring; hij trad vervolgens eenige schreden terug, en ving het afgebroken woord in dezer voege weder aan:
‘Voor dat Gijl. mijne gevoelens toejuicht, is het noodig dat Gijl. dezelve verstaat: misschien dat zij niet zoo geheel en al met de uwe zamenstemmen. Ik verheug mij over dezen dag, niet omdat ik den Godsdienst wensch vernederd of vernietigd te zien; maar ik verlang denzelven verhoogd en gezuiverd te aanschouwen. Door denzelven van den Staat af te scheiden, hebt Gijl. daaraan waardigheid en onafhankelijkheid bijgezet, - daaraan eenen dienst gedaan, welken deszelfs welwenschers misschien geen moeds genoeg zouden gehad hebben daaraan te bewijzen, maar die er alleen aan ontbrak, om denzelven in den oorspronkelijken luister te vertoonen.
Niemand zal nu van mij zeggen, wanneer ik de pligten der Godsdienstoefeninge volbreng, en daarin mijne medeburgers voorga: “het is zijn bedrijf; hij wordt er voor betaald, om het volk zoodanige dingen te vertellen; hij is gehuurd om zulk een guichelspel te vertoonen.” Zulk eene taal houdt nu geheel op. Hierdoor word ik waardiger in mijne eigene oogen, en zal tot mijne Gemeente spreken met een vertrouwen en eene vrijmoedigheid, hoedanige ik voorheen mij niet durfde aanmatigen.
Wij doen, zonder eenigen tegenzin, afstand van onze gouden en zilveren Beelden en rijke Koorgewaden; dewijl wij nimmer ontdekt hebben, dat het zien op goud of zilver het hart zuiverder en de aandoeningen hemelscher maakte. Wij kunnen desgelijks onze Kerk ontberen: want het hart, 't welk wenscht en verlangt zich tot god op te heffen, kan het nimmer aan eene plaats daartoe ontbreken. Maar wij kunnen onzen Godsdienst niet laten varen, dewijl wij denzelven thans noodiger behoeven dan immer.
Ik verneem dat Gijl. ons Priesters beschuldigt, het volk eene menigte valschheden verteld te hebben. Ik vermoed dat zulks wel eens waar zou kunnen wezen; maar, tot dezen tijd toe, heeft men ons nooit de volle vrijheid vergund, om te onderzoeken, of de dingen, welke wij predikten, op gronden van waarheid steunden, dan niet. Voorheen werd van ons afgevorderd, dezelve zonder bewijs aan te nemen; en nu wilt Gijl. dat wij ze alle zonder onderscheid verwerpen. Geen van beide deze wijzen

{==425==} {>>pagina-aanduiding<<}
van gedrag voegt aan Wijsgeeren; en voor de zoodanigen wilt Gijl. gehouden worden. Ik zel mij voorts met mijne Parochianen er toe zetten, om het kaf van het koorn te schiften, het ware van het valsche te onderscheiden. Slagen wij er niet gelukkig in, wij zullen ten minste opregt wezen. Ik heb, in de daad, geene vrees, dat ik, terwijl ik de kleederen droeg, welke wij Ul. thans bragten, en sprak in het groot gebouw, 't geen wij Ul. opgedragen hebben, mijne goede Gemeente met eene menigte nietswaardige vertellingen bezig hield. Ik kan niet nalaten te hopen, dat de dwalingen, waartoe wij mogen vervallen wezen, niet van zeer veel aanbelangs zijn; naardemaal mijne Dorpelingen, over 't algemeen, matig en goed leefden, de Boeren eerlijk, leerzaam en vlijtig zijn, de Mannen hunne Vrouwen beminnen, en de Vrouwen hare Mannen. Gelukkig zijn zij niet te rijk om medelijdend te wezen; steeds hebben zij de zieken bijgestaan, en de vlugtelingen, zonder aanzien van partij, geholpen. Ik denk daarom, dat, hetgeen ik hun gepredikt heb, niet zoo geheel verkeerd zij.
Gijl. wilt de Priesters afschaffen; maar zult Gij den onkundigen verhinderen onderwijs te gaan zoeken, den ongelukkigen om troost en hope op te doen, den ongeleerden wederhouden dat hij zich bij geleerden vervoege? Indien neen, Gij zult Priesters hebben, welk een naam Gij ook aan deze lieden wilt geven. Doch het is zeker niet noodig, dat zij eene bijzondere kleeding dragen, of eene kerkelijke of wereldlijke aanstelling hebben. De brieven mijner ordeninge zijn mijn ijver, mijne liefde en goede gezondheid voor de kinderen mijns Dorps. Ware ik geleerder, ik zou er mijne kennis bijgevoegd hebben; maar helaas! wij allen weten zeer weinig: voor den mensch is alle dwaling vergeeflijk, doch mangel aan nederigheid niet.
Wij hebben eene openbare wandelplaats, met een ouden Olmboom aan het eene einde; een grascirkel loopt er om henen, met voegelijke zitbanken. Hier zal ik de kinderen verzamelen, als zij rondsom mij spelen. Ik zal hen wijzen op de wijngaarden met druiven beladen, op de dragende vruchtboomen, de kudden in het veld, op de heuvelen, zich de een boven den ander verheffende, - en zij zullen mij vragen: “Hoe kwamen alle deze dingen?” Ik zal hun vermelden alles, wat ik des weet of gehoord heb van wijze Mannen, die langen tijd

{==426==} {>>pagina-aanduiding<<}
vóór mij leefden. Zij zullen zich doordrongen voelen van liefde en eerbied; zij zullen nederknielen, en ik nevens hen. Zij zullen niet voor mijne voeten liggen, maar met mij te gader zich nederwerpen voor het grootste en beste aller Wezens. Op deze wijze zullen zij de beginsels van den Godsdienst in hunne teedere zielen ontvangen. - De ouderen van dagen zullen somtijds bij mij komen, wanneer zij een dooden ter aarde besteld hebben, en zich aan mijne zijde nederzetten; zij zullen naar den grond zien, en verlegen vragen: “Is de begravene voor eeuwig weg? Zullen wij niet ras gelijk hij wezen? Zal er geen morgen over het graf aanlichten? Wanneer de snooden ophouden van te beroeren, zullen dan de goeden ophouden van het goede te genieten?” Wij zullen over die onderwerpen elkander onderhouden. Ik zal hen troosten, van gods goedheid spreken, handelen over een toekomend Leven, en hen leeren hopen op een staat van vergelding. - Op eenen helderen avond, wanneer de starren boven ons hoofd aan het uitspansel blinken, zullen zij mij vragen, welke deze ligchamen zijn, volgens welke regels zij opkomen en ondergaan? Dit zal ons gelegenheid geven om te spreken over de onderscheidene wijzen van bestuur, over op eenen verren asstand van ons verwijderde Werelden in het ongemeten uitspansel, geregeld en bestuurd door dezelfde wetten; tot dat wij onze zielen opgebeurd vinden boven alles, wat grof en zinnelijk is. Gij spreekt vaak van Natuur: dit is Natuur; en, indien het u gelukte, op dit oogenblik allen Godsdienst uit te rooijen, dezelve zou weder uitspruiten, en de gedachten en gevoelens der menschen, op eene hoogstbelangrijke wijze, bezig houden.
Gij hebt onze Heilige Dagen veranderd; Gij hebt daartoe een onwedersprekelijk regt, als onze Burgerlijke Overheid; het is eene vrij onverschillige zaak, of men een rustdag op den zevenden of tienden dag viere; eenige zult Gij ons toch overlaten, en, wanneer deze komen, zal ik op dezelve tot allen, die mij verkiezen te hooren, spreken van de schoonheid, het aanbelang en het nut van een deugdzaam leven. Wij zullen handelen over de brave en goede menschen, die in de wereld geleefd hebben, over de leeringen, door hen omhelsd; en, indien eenigen hunner van wege hunne deugd vervolgd of gedood zijn, zullen wij des te meer en te vuriger hunne nagedachtenis vereeren.
Ik hoop en vertrouw, dat in dit alles niets kwaads steke. Er is een Boek, uit hetwelk ik somtijds mijner

{==427==} {>>pagina-aanduiding<<}
Gemeente eene en andere leering heb voorgehouden. Dit Boek zegt ons, dat wij moeten liefhebben, die ons kwaad doen; dat wij wijn en olie moeten gieten in de wonden van eenen gekwetsten vreemdeling. Het heeft mijne kinderen in staat gesteld om met geduld de berooving hunner goederen te verdragen, en hun eigen belang aan het algemeene welzijn op te offeren. Ik kan niet denken, dat dit een slecht Boek is. Ik wenschte dat het meer in uwe Stad gelezen geweest ware; misschien zouden er alsdan zoo vele wreedheden niet gepleegd zijn. In dit Boek vinden wij melding van een Persoon, jezus genaamd. Eenigen eeren dezen als een God; anderen, gelijk men mij berigt, zeggen dat dit verkeerd is: sommigen beweren, dat hij van vóór den aanvang der eeuwen bestaan hebbe; anderen, dat hij slechts de Zoon is van eenen jozef en maria. Ik kan niet bepalen, of deze verschillende begrippen immer zullen beslist worden. Intusschen denk ik dat wij niet anders dan wél doen met hem te hooren en na te volgen: want hij beminde de armen, en ging het land door, goeddoende aan allen.
Medeburgers! toen ik uit mijn Dorp herwaarts trok, zag ik landlieden, zittende op de rookende puinhoopen van hunne hutten; rijke mannen en vrouwen, in deerlijke armoede gedompeld; vaders en moeders, beweenende den dood hunner kinderen, in den bloei huns levens weggerukt. Ik sprak bij mijzelven: deze lieden kunnen het buiten de vertroostingen van den Godsdienst niet stellen. Doch, in de daad, Gij kunt dezen hun niet ontnemen. Indien Gij, tegen uwe eerstgegevene verklaring aan, de proeve der vervolging wilt nemen, Gij zult daardoor alleen uitwerken, dat wij die leere te hooger achten, te sterker beminnen. Godsdienst, 't zij ware of valsche, is zoo zeer eene behoefte voor den mensch, dat Gij reeds begonnen hebt voor u een nieuwen te vormen. Gij zaait reeds de zaden van Bijgeloof, op het eigen oogenblik dat Gij u verbeeldt het Bijgeloof uit te rooijen. Binnen het tijdsverloop van het bestaan van twee of drie Geslachten zal misschien uwe nakomelingschap zich nederwerpen voor het een of ander gedrogtelijk Afgodsbeeld, mogelijk een brandenden Moloch of eene wellustige Thamusur. Het was der moeite niet waardig, Wijsgeeren geworden te zijn, en de Beelden onzer Heiligen te dezer oorzake vernield te hebben. Laat elk den Godsdienst, welke hem behaagt, omhelzen. Ik ben nevens mijne Gemeente met den onzen

{==428==} {>>pagina-aanduiding<<}
te vrede. Dezelve leert ons de rampen te dragen, welke ons ingevolge uwer bevelen treffen, en welke die bevelen over het land brengen.’
De Priester, deze woorden geuit hebbende, keerde zich om, en vertrok. De Conventie had geduld genomen om naar hem te luisteren. De Leden zagen eenigen tijd elkander aan, verwonderd over dit gedrag en de rustige taal dezes Dorpspriesters, eer zij het werk der vervolginge weder aanvingen.

‘Of het medegedeelde Stukje volkomen waarheid behelze en eene daadzaak beschrijve, of het in den grond der zake een voorval behelze, eenigzins opgesierd en uitgebreid, dan of het zelfs geheel verzonnen zij, wil ik niet bepalen. Genoeg is het mij, dat het wel zamenstemt met de geestgesteltenisse des tijds, waarin het zou voorgevallen zijn, en bovenal, dat het zoo eenvoudige als treffende begrippen behelze, wegens de schoonheid, het aanbelang en de noodzakelijkheid van den Godsdienst, voorgedragen op de kunsteloosste wijze. Hoe het zij, ik vertaalde het uit het Engelsch, en nam de vrijheid, het ter plaatsinge in dit Mengelwerk aan te bieden.
De Vertaler.’





Iets over de inhaling en huldiging van Philips II, als toekomstigen heer dezer landen, te Antwerpen, in den jare 1549.

Keizer karel V liet in den jare 1549 zijnen Zoon uit Spanje overkomen, en oordeelde het dienstig, denzelven, in de voornaamste Steden dezer Gewesten, als toekomenden Landsheer, te doen huldigen. Verbazend waren de kosten, destijds besteed. Hooft zegt ergens, dat men zulk eene pracht overal ten toon spreidde, alsof men de rijkdommen dezer Volken als onuitputtelijk door den Prinse wilde doen beschouwen. - Antwerpen muntte vooral uit. Van meteren geeft hiervan een kort verhaal; en daar eene vertaling van het boek, waarop hij wijst, als zijnde deze Triumphe van Antwerpen door cornelius grapheus, Secretaris dier Stad, in het Latijn beschreven, ons onlangs ter hand kwam, zal een kort berigt hiervan, in eenen tijd, waarin men van zoo vele inha-
{==429==} {>>pagina-aanduiding<<}
lingen en feesten leest, aan onze Lezers misschien niet ongevallig zijn. Het geheel levert een zeldzaam tafereel op van den verbazenden rijkdom en pracht van die dagen, en geeft vele tegenstellingen aan de hand met de tegenwoordige gesteldheid van zaken, vooral ten opzigte van Antwerpen.
Van meteren, die zelf deze blijde inkomst zag, zegt, dat ‘de Burgerij alleen eene train uitmaakte van 879 inwoonders te Peerde, al in violet Carmosijn Fluweel gekleet, die bij haar hadden 416 Lakaijen te voet, oock kostelijken gekleet. Dit Peerdevolek waren meest de Magistraaten en Stadts Officieren, de reste Kooplieden van diversche Natien. Nog warender 4000 te voet als krijgslieden in eene livreije ofte kledinge als Borgers. De stadt hem ter eere oprechtende dry en twintigh Triumphale Bogen en Stellagien en de Natien der Kooplieden vijve, die alleene haar kosten 26800 Guldens; des stadts onkosten waren wel 260000 Guldens, aan bogen en stellagien.’
In het zeldzaam voorkomend boek, ten titel voerende: Deseer wonderlycke / schoone / Triumphelycke Incompst / van den heeghmogenden Prince Philips / Prince van Spaignen / Caroli des vysden / Reysers sone. alles breedvoerig ontwikkeld. Hetzelve is voorzien met 31 vrij goede houtsneeplaten, naar teekeningen van pieter van aelst, en het is opgedragen aan des Prinsen Zoon, met breed verhaal van den toestel elders en van de te boven gekomene zwarigheden te Antwerpen, alwaar alles in 32 dagen tijds was vervaardigd, en dus eene overgroote menigte van Schilders, Beeldhouwers, Bouwmeesters enz., om die kolossale werken zamen te stellen, moet aanwezig zijn geweest; onder andere wordt er alleen van 233 Schilders gesproken.
Vooraf gaat het berigt van de kleeding en orde der personen, die den trein ter inhaling zouden uitmaken. Wij kunnen de laatste niet opgeven; dan de pracht der eerste gaat bijna alle geloof te boven. Tot een klein proefje diene die der 4000 Burgers te voet.
‘In 't algemeen waren alle hunne wambuizen wit, zoo van fluweel, als van zijd satijn en van damast. De broeken en kousen van rood scharlaken, boven in 't lang tot bij de knieën doorsneden, gele zijde ter regter en witte zijde ter linker hand daar door hangende. Hunne hoeden hoog, van roode gevlokte zijde, met witte, roode en gele pluimen versierd. In 't bijzonder waren de knechten, zoo met lange spiesen als met korte geweren, over hunne witte wambuizen, op de borst, den rug, de armen, en boven de knieën op hunne roode kousen, met blinkende wapenen gedekt. De meesten hadden groote breede ijzeren wel blinkende stormhoeden met driederlei pluimen op het hoofd. De Haakbussiers hadden boven hunne witte wambuizen witte doorsneden

{==430==} {>>pagina-aanduiding<<}
spaanschlederen kolders, op het hoofd eenigen roode gevlokte zijden hoeden, anderen blinkende ijzeren stormhoeden met driederlei pluimen. De Vaandragers, Pijpers en Tamboers hadden kolders, eenigen van goud-, anderen van zilver-laken, eenigen van wit fluweel, anderen van wit spaanschleêr, met gouden passementen geboord. Hunne rappieren en daggen met fluweel overdekt en kunstiglijk met gewerkt zilver versierd.’
Die te paard zaten, waren in volken en vanen verdeeld, en wedijverden in pracht. De Kooplieden van Lucca en Milaan, de Engelschen, de Spaanschen, de Duitschers en de Oosterlingen waren in den trein; dan die van Genua en Florence, en de Portugezen, moesten, om verschil van rang, op order van den Keizer, thuis blijven. Die van Florence hadden zich het prachtigst uitgerust. Omdat het berigt hiervan te uitgestrekt is, geven wij alleen het korter aangaande de Oosterlingen.
‘Deze waren vijftig uitgelezen mannen te paard, elk met zijnen lakkei, rijdende naar hunnen rang twee aan twee. Hun opperkleed was ongegord, van paarsch fluweel, met geplooide mouwen, reikende tot aan de knieën, met een paarsch fluweelen schuif achter van den hals hangende, aan alle kanten met zilver geboord. Hunne hoeden van paarsch fluweel met zilveren Duitsche kransen en roode en witte pluimen. Al het ijzerwerk hunner rappieren zeer fraai verguld. De scheden der degens en de zadels der paarden waren met paarsch fluweel bekleed. Al het overige paardentuig was versierd met boordsels en met witte en roode franjes. De toomen, stegelreepen en sporen blonken van zilver. De laarzen waren van zwart leder. Hunne lakkeijen waren alle, of in gele en witte, of in witte en roode zijde gekleed.’
Langs den ganschen weg waren kolossale praalgebouwen geplaatst; en, of dit nog niet genoeg ware, was langs dien weg aan beide zijden eene colonnade gebouwd, waardoor alles met elkander vereenigd was; hetwelk beschreven wordt als volgt:
‘Deze geheele lange triumphale weg was ter wederzijden (van de Keizerspoort tot St. Michiels, dat is, tot het Hof toe) bezet met vierkante Kolommen, of Pilasters, ten getale van tweeduizend tweehonderd, te weten, 1100 ter eene en 1100 ter andere zijde. Zij stonden van elkander, eenige tien, andere vijftien voeten, naar gelegenheid der plaatse. Van boven waren, van kapiteel tot kapiteel, Supercilia of Architraven. Tusschen elke kolom, van het eene kapiteel tot het andere, hingen dubbele sieraden, van groene kruiden en boombladeren gemaakt, gioyen geheeten. Boven op de kapiteelen, om de andere kolom, stonden cirkels of festonnen van kruiden of bladeren, elk in 't ronde negen voeten wijd, waarin de naar 't leven gemaalde afbeeldsels van hooge personaadjen, alsmede derzelver wapens, inscriptien en

{==431==} {>>pagina-aanduiding<<}
devisen. Desgelijks om het andere kapiteel, tusschen de festonnen, waren, op vergulden kandelaars, groote dikke toortsen geplaatst van schoon wit was, zonder eenig hout daarin. Elke kolom was hoog, met de Architraaf en Pedestal, 30 voeten.’
De Stellaadjen, Eerebogen en andere versiersels kunnen wij onmogelijk beschrijven. De Boog, door de Spaansche Natie opgerigt, had een grooten voorhof, waarvoor de Pilaren van Hercules stonden van 80 voeten hoogte. Die van Genua was de meest kostbare; dezelve kostte alleen f 9000, eene verbazende som in die dagen. Die der Florentijnen was de fraaiste, en vertoonde een tempel in den Corinthischen stijl, 60 voet hoog, 50 breed, 130 voet diep. Die der Engelschen was insgelijks van eene uitstekende kunst, en dong met die van Genua om de eer wegens vinding en smaak. Die van de Duitsche Natie maakte insgelijks eene grootsche vertooning, dan was minder kostbaar.
Op de meeste der Eerebogen, door de Stad opgerigt, waren tooneelen, op welke, bij het voorbijgaan van den Vorst, door rijk gekleede levende personaadjen, vertooningen werden voorgesteld, zoo als in later tijd bij plegtige gelegenheden ook te Amsterdam plaats vond. In sommige was eene rijke verbeelding vol goeden smaak; dan eenige zijn van minder allooi. Op een der laatste had men den Hemelraad afgebeeld. De Hemel zelf was verlicht met vele lampen, die door een verborgen uurwerk werden rondgedraaid. - Onder allen stak uit de vertooning van den Antwerpschen Reus, die onlangs wederom vertoond is. ‘Dezelve heeft de hoogte van 24 voeten, zeer kunstig en proportioneel gemaakt, van binnen hol. Men klimt er in met eene ladder tot aan het hoofd. Hij heeft een regt reusachtig aanzien, wreed, vreesselijk, tirannisch, met een langen rooden baard, brandende holle oogen, langharige wenkbraauwen, met bloote armen en beenen, eene antieke borst, en cothurnen aan de voeten en scheenen; in de regter hand een wit en rood geverfden stok, en op de linker zijde een groot, krom, vreesselijk zwaard,’ enz. Te dezer gelegenheid wordt ook de oude Legende, dien Reus betreffende, vermeld.
Na alle deze beschrijvingen volgt het verhaal der huldiging, - de beschrijving van het gebouw, alleen vervaardigd opdat de Vorsten en Vorstinnen de Steek- en Tournooi-spelen op eene voldoende wijze konden zien, - die der Tournooi- en Steek-spelen zelve, waarbij de Edelen zich in twee benden verdeelden onder den Prins van piemont en den Heer van aremberg, - eindelijk van het Triumphelyck Avontmael, hetwelk de Stad aan den Keizer en de Vorsten en Vorstinnen gaf, en welks pracht de Schrijver zegt niet te kunnen beschrijven. Op het Banket of Desert zag men, naar luid dezes boeks, ‘wonder-
{==432==} {>>pagina-aanduiding<<}
lijke, ongeloofelijke dingen. Alle de vaten, schotelen, platteelen, saucieren, zoutvaten, teljoren, kroezen, schalen, kandelaren waren uitnemend kunstig gemaakt van enkel witte suiker, hier en daar zeer aardig met goud versierd; daar zag men allerlei soort van fruit en van gedierten, zoo kunstig van enkel suiker naar 't leven gemaakt, dat zich niemand des genoeg konde verwonderen,’ enz.
Luidt dit vreemd in onze dagen, het Vuurwerk droeg nog meer den stempel van dien tijd. De uitslag van hetzelve scheen een voorspook te zijn, hoe de huldiging van philips aan Antwerpen bekomen zoude. Om der vreemdigheids wille geven wij, ten besluite, dit verhaal woordelijk.
Na het vors' bancket / binnen dat men danste en brolijckheyt bedrees: Sirt so heeft hem daer onuersienlijck een wonderlijck ipectakel verchoont Opte merckt was gemaect eenen boom van redelijcker hoogden / wel getackt / wel gebladert / en wel bevrucht: Br desen boom stonden twee naeckte beelden konstelijck van houte gemaect deene van Adam en dandere van Eua: Tusschen hen beyden was aen den boom hangende een groote scrickelijcke slanghe. Alle de leden van Adam en Eua / alle de bladeren en oock alle de appelen vanden vorsboome / waren binnen hol / gevoeder met cleynen pijpken vol buspoeders / so behendichlijck daer inne gesedt / dat ment metten oogen (principalijck bi nachte) niet gemercken en koude.
Als nv een i gelijck op dit spectakel merckende was / siet so is onuersichtichlijck van ontrent den voeten van Eua op climmende een cleyn vlammeken / haer subtijlijck in buyck gecropen / den buyck is met gruwelijck geluyt grborsten / dart herwaerts en derwaerts hondert andere vlammen we gecommen sijn / en voorts tot Adam / ende daer na totter slange / ende voortane totten geheelen boome gecomen sijn: Daerbers. Adam / daer berst de slange / daer bersten grlijck alle de bl deren van den boomen / daer hoorde men een vremt geluyt een menichfuldich geluyt / een gruwelick geluyt: Nv was byna verbernt de geheele Eua / nv bernede den geheelen Adam / het geheele serpent verginck tot asscen: Also vele blad ren en appelen als opten boom waren / met so vele vlammen sachmen dien tallen canten bernen / met eenen opsiene souby gesien hebben duysent vlammen / met eenen gehoore soudi gehoort hebben tgekrack en tgethier van duysent schneten: Die daer bi stonden so duer het onuersichtich menichfuldichlijck wtspringende vier / so oock duer donuersichuck menichfuldich

{==433==} {>>pagina-aanduiding<<}
crackcude geluyt / worden so verscrikt / dat sij van dreesen als met eenen dondersiach met hoopen ter neder vielen / gruwelijck roepende ende thierende / deen herwaeets dander derwaerts (die oock conden) met haesten vliedende / deen den anderen niet verbeidende.

Het geschrift voor mijnen vader.

(Vervolg van bl. 398.)

Reeds 's anderendaags schreef ernest aan zijne vriendin eenen brief, vurig als zijn hart; hij smeekte haar, een volkomen vertrouwen te stellen in den persoon, die haar denzelven zoude overhandigen, en een middel te zoeken om hem bij haren Vader te brengen. Dezen brief gaf hij aan den Baron, verzelde hem tot aan het Dorp, en wachtte in de herberg, of in de nabuurschap, op den uitslag der onderhandelinge. Vruchteloos waren eenige dagen hunne herhaalde togten; de Baron kwam terug, zonder toegang te hebben kunnen vinden bij die louiza, welke hij, zoo als hij zeide, sterk verlangde eens te zien. Ernest hield niet op met haar bij hem zoodanig te beschrijven, dat hij zich niet konde bedriegen. Ten laatste bereikte hij eenmaal zijn oo merk, won de Argus, de oude martha, en had, door middel van haar, louiza een oogenblik gezien, en haar ernest's brief ter hand gesteld, welken zij met verrukking van blijdschap had ontvangen; zij moest tegen den tweeden dag daarna haar antwoord gereed maken, en haren Vader voorbereiden om den Baron te ontvangen; doch vurig smeekte zij hem, in persoon niets te wagen, en zich wel te wachten om zich te vertoonen.
Die overmorgen en verscheiden andere dagen liepen voorbij, zonder iets te zijn gevorderd; dikmaals, na een uur of twee vruchteloos wachtens, kwam de Baron terug, zonder zelfs bouiza gezien te hebben; op andere tijden had hij haar gezien, doch zonder haar te hebben kunnen spreken; gelukkiger somtijds, had hij eenige minuten niet haar doorgebragt, die alleen besteed waren om over haren ernest te praten. Deze liet niet af van schrijven; van tijd tot tijd antwoordde hem louiza, en deze brieven gaven hem het leven weder. ‘Alles verwachtte zij,’ schreef zij hem, ‘van den voortreffelijken Vriend, welken de Voorzienigheid hun geschonken had, en van den eenen op den anderen dag hoopte zij, dat hij met haren Vader zoude kunnen spreken.’ - ‘Heden,’ aldus besloot schmitt zijn verhaal, ‘nog heden was de dag, tot deze zamenkomst bestemd.

{==434==} {>>pagina-aanduiding<<}
Daar louiza zich op het plein moest laten vinden om hein toegang te geven, heb ik de verzoeking niet kunnen wederstaan om voor het minst haar te zien, en voor de eerste maal den Baron tot aan den ingang verzeld. Niemand anders vonden wij dan martha; louiza, door haren Vader terug gehouden, had zelve niet kunnen komen; doch de laatstgenoemde verwachtte den Baron, die zich had laten aandienen, als willende tegen eene hooge intrest eenig geld opnemen. Ik liet hem begaan, toen martha lagchende ons zeide, dat de minnaar nog eens weder was gekomen..... “Frederik buchman?” vraagde de Baron. “Hij heeft den duivel in 't lijf. Ernest! wees op uwe hoede: gij hebt daar een gevaarlijken medevrijer; hij is nergens bang voor.” - “Ditmaal heeft hij ook verzocht, den Vader te mogen spreken, zich bij zijn' naam frederik buchman noemende,” zeide martha; “het is dezelfde.” Zij verhaalde ons, hoe gij waart afgewezen; daarom konde ik er niet aan twijfelen, of gij waart het zelf, en ik ben er van overtuigd geworden, toen ik u hier vond.’ In allerijl en met eene bevende stem deed hij mij dit verhaal; hij zweeg eenige oogenblikken, in gedachten verzonken, en met snelle schreden op en neder wandelende. Eensklaps bleef bij voor mij staan. ‘Neen, frederik!’ zeide hij, ‘een bedrieger zijt gij niet; dat gevoel ik, en dat zie ik,’ de hand op zijn hart, en een vinger op mijn voorhoofd leggende. ‘Maar die snoode leneck! Nog eenige oogenblikken, en een van ons beiden zal er niet meer zijn.... Maar louiza, ô God, louiza!’ - Hij liep snel, ging zitten, stond op; zijne kleur veranderde elke minuut van doodbleek in hoogrood; snel werd zijne ademhaling; zoo sterk trokken zich
alle zijne gelaatsspieren te zamen, zulk eene verbijstering vertoonde zich op zijn aangezigt, dat ik er van schrikte. Ik vatte hem bij de hand; dezelve was brandend heet; ik deed al wat ik kon om hem te doen bedaren; hij luisterde niet meer naar mij. Van oogenblik tot oogenblik groeide zijne gemoedsbeweging, en werd eindelijk eene volslagene uitzinnigheid. Somtijds zag hij mij aan voor den Baron, en wilde woedende op mij aanvallen; of wel meende hij louiza te zien, overlaadde haar met verwijten, en herinnerde haar hare eeden; dan wederom herkende hij mij, en, zich in mijne armen werpende, mij zijnen eenigen vriend noemende, bezwoer hij mij, zijne louiza te redden. In een bedaar er oogenblik gelukte het mij, hem naar het huis te geleiden; ik riep den waard, en verhaalde hem de verlegenheid, in welke ik mij met dezen jongeling bevond, die van eene heete koorts was overvallen. Wij bragten hem in eene benedenkamer: zijne uitzinnigheid begon welhaast van nieuws; maar in de hevigste aanvallen verzette

{==435==} {>>pagina-aanduiding<<}
hij zich niet meer tegen mijne oppassing, en noemde mij telkens zijnen redder, zijnen eenigen vriend.
Er moest een besluit genomen worden: de waard had een gebrekkigen wagen, maar geene paarden; ondanks mijnen tegenzin besloot ik, mij van het paard te bedienen, waarop ernest had gereden, en hetwelk aan den Baron behoorde. Ik schreef mijnen naam op een kaartje, hetwelk ik aan den waard gaf, hem belastende, aan den Baron te zeggen, wat er van zijnen Vriend en zijn paard was geworden, en met vele moeite reed ik met den eerstgenoemden heen, die zich in den allerakeligsten toestand bevond; maar voor het minst voorkwam dit spoedig toeval, voor dat oogenblik misschien, een grooter ongeluk: ik zoude hem niet hebben kunnen beletten, met woede op eneck aan te vallen, en des Barons bedaardheid zoude doodelijk hebben kunnen worden voor mijnen Vriend; want mijn hart gaf reeds aan den zoo wreed mishandelden ernest dien naam.
Wij kwamen te Jena; ik bragt den zieken naar mijne kamer, en haastte mij om eenen Arts te ontbieden, die verklaande dat hij eene heete koorts van de slechtste soort had. Verscheiden ruime aderlatingen bragten zijnen geest tot bedaren, doch verzwakten hem geweldig. In zijn eigen logement zoude hij slechte oppassing gehad hebben, en zijn toestand maakte een gestadig toevoorzigt noodzakelijk; ik hield hem bij mij, en liet een tweede bed in mijne kamer zetten. Gij zult u wel herinneren, mijn Vader, dat ik te dien tijde aan u schreef, dat ik een kranken Vriend oppaste, zonder eenige bijzonderheden te melden; thans mag ik er niets van verzwijgen, omdat dit mij in den afgrond voerde!.... Intusschen zal ik, zoo veel mogelijk, mij bekorten.
In de heldere oogenblikken, en deze duurden zeer kort en waren zeldzaam, sprak de arme ernest van niets anders dan van louiza; om hem tot stilte te brengen, was ik genoodzaakt hem te misleiden; ik zeide hem, dat ik onderrigt was, dat de Baron, door haar afgewezen, afhield van zijn aanzoek. Helaas! ik had reden te gelooven, dat hetzelve, integendeel, steeds sterker werd; geenen dag liet hij schier verloopen, dat hij niet naar de pastorij reed; en ik moet bekennen, dat ik, louiza voor ernest zoo goed als voor altijd verloren beschouwende, de hoop om haar te behoeden had opgegeven; met ongeduld wachtte ik naar het oogenblik, dat mijn Vriend wederom bij zijn verstand hersteld was, om hem van die trouwelooze allengskens te doen afzien.
Intusschen kwam, na verloop van eenigen tijd, tot mijne groote verwondering, een jonge boerenknaap van Lubelin bijkans dagelijks naar de gezondheid van Mijnheer ernest schmitt vernemen, en zoodra hij vernam dat hij beterende was, bragt hij brieven van louiza aan zijn adres; dezelve gaven

{==436==} {>>pagina-aanduiding<<}
hem zoo veel vermaak en deden hem zoo veel goed, dat it niet van mij konde verkrijgen, die brieven hem te onthouden. Minder dan hij was ik er over voldaan; het gevoel, welk zij uitdrukten, hoewel zeer vurig, had niets natuurlijks; meer schenen zij door eene romaneske verbeeldingskracht, dan door een waarlijk getroffen hart, in de pen te zijn gegeven. Ik nam voor, hem dit te zullen doen opmerken, als hij zoude in staat zijn naar mij te hooren; maar dat was hij nog op verre na niet; bijkans dagelijks had hij aanvallen van ijlhoofdigheid, die alleen door het lezen van deze brieven tot bedaren konden gebragt worden. Omtrent zijne louiza voedde hij geen den minsten twijfel meer; ook zij gaf hem geene twijfelingen meer te kennen, en herhaalde onophoudelijk, dat zij op zijne beloften zich verliet, en alles van hem verwachtte. Daarenboven sprak zij geen woord meer van den Baron; maar zij berigtte hem, dat haar Vader niet altijd onverbiddelijk zoude blijven. Deze straal van hope deed ernest opkweeken, en gaf hem het leven weder. Hij antwoordde, en zijne brieven droegen, ongetwijfeld, blijk van de ongesteldheid van zijnen geest en de hevigheid zijner liefde. Somtijds, wanneer zijne zwakheid hem het schrijven belette, dicteerde hij mij zijne brieven, en ik bediende er mij van om zijne vriendin aan te moedigen hem getrouw te blijven, en om hem alle blijken van ware vriendschap te geven. Ernest voedde geene vermoedens meer, en ik begon van de mijne terug te komen, en te gelooven, dat ik over het meisje te ligtvaardig geoordeeld had; dat zij, zoo als ik ondersteld had, des Barons aanzoek inderdaad wederstaan had; en in dit denkbeeld meende ik ernest's hoop eerder te moeten opwakkeren dan ter nederslaan. Hoe dikmaals zijn wij niet, in onze verbeelding, het geluk vooruitgeloopen, hetwelk op onze toekomende standplaatsen op ons wachtte, met onze twee bekoorlijke echtgenooten! Hij wilde ook
Predikant worden, en onze vriendschap en ons leven zouden het model geweest zijn van het uwe en dat van uwen waarden halder. Zoete begoocheling! betooverende droomen, wier wezenlijkheid alles ons beloofde, wat is er van u geworden?
Mijne oppassingen werden beloond; ernest's gezondheid herstelde allengskens; zints eenigen tijd had de koorts hem verlaten, maar hij was nog zeer zwak. De Arts was van gedachten, dat eenige toertjes, het zij te paard, of met een rijtuig, dienstig voor hem zijn zouden. De eerste maal, dat wij uitreden, verzocht hij, dat wij naar Lubelin onzen weg zouden nemen; wij hielden stil voor de herberg, en zonden van daar een kind, om de oude martha bij ons te ontbieden; zij kwam terstond, en scheen verwonderd dat zij ons zag. Zoo aangedaan was ernest, dat hij naauwelijks loui-
{==437==} {>>pagina-aanduiding<<}
za's naam konde uitspreken; hierom vraagde ik martha, of zij niet voor een oogenblik aan den ingang van het plein konde komen. ‘Onmogelijk,’ was haar antwoord: ‘zij is bij haar Vader, die ongesteld is; maar gij zult, geloof ik, haar welhaast zoo lang zien als gij wilt.’ Deze weinige woorden voerden ernest ten top van vreugde; hij gaf martha al het geld dat hij bij zich had, en dit was veel meer dan hij konde missen. Den ganschen avond sprak hij van zijn geluk, hetwelk ongetwijfeld naderde. ‘Gij zult haar welhaast zoo veel zien als gij wilt,’ had martha hem gezegd. Even als hij leide ik deze woorden uit; maar mijne blijdschap was niet volkomen; een donker vermoeden, hetwelk niet dan al te spoedig bevestigd werd, lag mij op het hart. Naauwelijks waren wij 's anderendaags opgestaan, of er werd een groote brief gebragt aan het adres van ernest schmitt, van wege den Predikant werner. Met veel aandoening nam hij dien aan. ‘ô God! de brief is van haren Vader,’ zeide hij; ‘ongetwijfeld bewilligt hij in mijn geluk.’ Zijn gelaat blonk van vreugde, terwijl hij den brief opende; in denzelven lag een
briefje van louiza; dit bevestigde hem in zijn denkbeeld; hij drukte 't zelve tegen zijne lippen, en las het vervolgens in haast over. Ik zag hem aan, en op de teekening van geluk zag ik die van wanhoop en woede volgen. Geweldig drukte hij de beide brieven in zijne handen, en gaf ze aan mij over, alleenlijk zeggende: lees! Ik nam de brieven aan, en hij ging schielijk uit het vertrek: ik las, en konde naauwelijks mijne oogen gelooven. Zie hier den brief, die mij te sterk trof, om dien te hebben vergeten.

‘Lubelin, den ...

Gij zijt een schurk, Mijnheer ernest schmitt! Al voorlang twijfelde ik er aan, en tegenwoordig ben ik er volkomen van overtuigd. Van de zwakheid eener moeder hebt gij een misbruik gemaakt, om hare dochter, die nog een kind was, eene misdadige liefde in te boezemen, en gij hebt er u van bediend, om haar alle hare pligten te doen vergeten. In weerwil van mijn stellig en herhaald verbod, heeft louiza u gezien, en, een slagtoffer van uwe verleidingen, is zij bedorven. De ongelukkige heeft mij hare zwakheid beleden, den toestand, welke er het gevolg van is, en noemt u vader van het kind, welk zij onder het hart draagt. Gij zijt de laatste, welken ik tot mijnen schoonzoon zoude hebben willen verkiezen, omdat gij geld noch deugd bezit; maar gij hebt een edelmoedigen vriend, dien gij niet waardig zijt, die u ten minste wil voorthelpen en een voordeelig beroep bezorgen, en voor zoo veel ik kan oordeelen uit de dolle brieven,

{==438==} {>>pagina-aanduiding<<}
welke men mij heeft laten lezen, bezit gij liefde genoeg om niet te aarzelen uwe misdaad te vergoeden, en aan eene onwaardige dochter hare eer weder te geven. Gedraag u in het toekomende zoodanig, dat gij mij de eerste doet vergeten. Wees dankbaarder, dan gij tot nog toe zijt geweest, omtrent uwen edelmoedigen weldoener, Mijnheer den Baron van leneck, dien gij zoo laaghartig hebt opgegeven voor eenen anderen, die niet beter is dan gij; en misschien zal ik op deze voorwaarden mijne toestemming geven, om u als mijnen zoon aan te merken. Inmiddels ben ik een zeer ongelukkig, zeer beleedigd Vader, en die zich beklaagt, dat zijne jaren en zijn stand niet gedoogen, eene andere vergoeding van u te eischen, die meer in zijnen smaak zoude vallen.

michiel werner, Predikant te Lubelin.’

Ik beefde van verontwaardiging, en las vervolgens louiza's brief; zonderling en verward was dezelve, en heeft zich niet in mijn geheugen geprent. Zij herinnerde ernest zijne liefde, en zijne zoo dikmaals herhaalde beloften. Hare eer, haar leven, het lot van een onschuldig schepsel, alles hing van hem af. Zij konde niet gelooven, dat hij haar, welke hij zoo zeer had bemind, aan de wanhoop ter prooije wilde laten. ‘Ernest!’ schreef zij ten besluite, ‘wees voor mij, hetgene gij aan mijne stervende moeder hebt beloofd, een vriend, een beschermer, een echtgenoot, en wij zullen nog gelukkig kunnen worden: want louiza's hart behoort u alleen, en het zal de studie van haar leven zijn, eenen misslag te vergoeden, welken zij zich niet kan vergeven.’
Met siddering wierp ik deze beide brieven op den grond, en toen eerst bemerkte ik, dat ernest niet bij mij was, en dat hij bij het uitgaan mijnen degen van den wand had genomen; zijn' eigen degen had hij te huis gelaten. Aanstonds begreep ik, waar ik hem zoude vinden, en vloog naar den Baron. Langs eenen wandelweg achter zijn huis gaande, hoorde ik eenig gerucht, en, eenen hoek omslaande, zag ik, daar ik voor gevreesd had, mijnen armen ernest, nog zoo zwak aan de gevolgen zijner langdurige ziekte, dat hij naauwelijks het geweer konde vasthouden, waarmede hij tegen een sterk man vocht, vermaard daarenboven om zijne bedrevenheid in het schermen. De woede schraagde ernest; doch dit overspannen krachtbetoon konde slechts een oogenblik duren; zijn arm begon reeds te verzwakken, en het kostte mij geringe moeite, zelfs voordat hij mij bemerkt had, mij meester te maken van zijnen degen, hem te verwijderen en in zijne plaats te treden. ‘Gering,’ zeide ik tot den Baron,’ zoude

{==439==} {>>pagina-aanduiding<<}
‘uwe verdienste geweest zijn, te zegevieren op eenen herstellenden kranken, die zich naauwelijks op de been kan houden; vele andere middelen hebt gij, om hem van het leven te berooven! Tegen mij zal het gevecht meer gelijk zijn.’ - Het zij zoo,’ zeide hij; ‘met u heb ik liever dan met hem te doen.’ Woedende vielen wij op elkander aan. Ernest, ontwapend en genoodzaakt getuige te zijn van het gevecht, was wanhopig, maar kwam geen stap nader, dan toen hij den Baron zag waggelen, roepende: ‘Gij zijt gewroken: ik sterf!’ Hij vloog naar hem toe en steunde hem in zijne armen, terwijl ik met mijn' zakdoek het bloed zocht te stelpen. Mijn degen had hem in de regter zijde boven de ribben getroffen. Wij bragten hem in zijn hotel, hetwelk niet verre af was. Na hem aan zijnen kamerdienaar te hebben overgeleverd, ging ik eenen wondheeler halen, en ik had het genoegen, hem te hooren zeggen, dat de wonde niet doodelijk was. Te leven verdiende hij ongetwijfeid niet; maar ik zoude zijnen dood niet op mijne rekening hebben willen hebben.
Zie daar, mijn Vader, het naauwkeurige verhaal van dit voorval met den Baron van leneck, hetwelk zoo goed als een moord werd voorgesteld; wij werden beschuldigd, te gelijk te zijn gekomen, beiden gewapend om op den Baron aan te vallen; en reeds dien eigen dag werden wij, ieder afzonderlijk, gevangen gezet. Wel had men inderdaad alleen mijnen degen op de plaats gevonden; maar de andere was misschien weggenomen. Wij werden door de Regering ondervraagd, en in weerwil van alles, wat wij konden zeggen, bleef men er bij om ons voor schuldig te houden. Ik verzocht, dat wij tegen den Baron zouden verhoord worden, zoo dra hij zoude in staat zijn om te spreken; het konde ons niet geweigerd worden; den een na den anderen moest men ons derwaarts voeren; ik was de eerste, als zijnde de man, die hem gekwetst had. Het zij het vertoon des doods eenig berouw gewerkt had, of dat de bedaarde en vaste toon der waarheid hem overhoop wierp, hij bevestigde al wat wij gezegd hadden, en verhaalde het geval juist zoo als wij gedaan hadden. Vervolgens werd ernest binnengeleid; leneck wilde zonder getuigen met hem spreken, en schaamde zich niet, hem te dringen, louiza's hand en zijne weldaden aan te nemen. Met verachting verwierp ernest dien hoon, en overlaadde den Baron met welverdiende verwijten. Deze stemde zulks toe, maar ging vervolgens in zijne laagheid en valschheid zoo verre, dat hij dit gesprek ontkende, waarvoor ernest geene bewijzen had. Dien zelfden dag, de Baron buiten gevaar, en zijne verklaringen mij gunstig geweest zijnde, werd ik ontslagen; maar ernest bleef gevangen, als zijnde de aanvaller geweest, en de ver-
{==440==} {>>pagina-aanduiding<<}
leider van de jonge louiza werner, wier schande ruchtbaar was geworden, het zij door dit voorval, het zij door haren Vader, die geregtelijke klagten tegen ernest
schmitt ingebragt en geëischt had, dat hij genoodzaakt zoude worden haar te trouwen. Eene menigte brieven van ernest werd aan het Geregt vertoond, de meeste van welke de Baron had op zich genomen te bezorgen, alsmede de briesjes, welke hij in zijne ijlende koortsen had geschreven; alle droe en getuigenis van de vurigste liefde, en in sommige sprak hij van zijn geluk in zulke sterke bewoordingen, dat zij, door vooringenomene lieden, konden uitgelegd worden zoo als men wilde. Maar ik, - ik, die, sedert zes maanden, hem geen oogenblik had uit het oog verloren, - ik, die den eigenlijken verleider zoo wél kende, moest ik mijnen Vriend laten beschuldigen, zonder hem te verdedigen, zonder aan elk, die luisteren wilde, te verzekeren, dat hij het slagtoffer der afschuwelijkste trouweloosheid en eener voorbeeldelooze ongeregtigheid was? Des Barons aanhangers (en de rijken hebben er altijd) verwierpen mijne verzekeringen; de zulken, die zijn karakter en gedrag kenden, bevestigden dezelve: en ik kan u niet zeggen, wat al geschillen, beleedigingen en gevechten zelfs het gevolg waren van dit voorval, waaromtrent de gemoederen telkens meer en meer verbitterd werden. Jena was in twee faktien verdeeld, waarin niemand wilde toegeven, en allerminst ik, die wist, dat ik de waarheid op mijne zijde had. Mijn arme ernest, nog al gevangen, was de ongelukkigste der menschen. De zoo zeer aangebedene louiza, het voorwerp der algemeene verachting geworden, was voor hem eene bijkans even pijnlijke gedachte als die van hare trouweloosheid. Vergeefs verzekerde ik hem, dat zij meer medelijden dan berisping verwekte; troosten konde ik hem niet; want dan daalde de verachting op den minnaar neder, die haar verliet. Honderdmalen zag ik hem op het punt van te bewilligen om haar te trouwen, en alzoo aan louiza hare eer weder te geven; maar konde hij haar zijn zoo snood misleid vertrouwen
wedergeven, en van den verlcider zijner vrouwe, van den vader van het kind, welke zijnen naam droeg, den prijs zijner schande aannemen? De Baron, den schijn van edelmoedigheid vertoonende, liet zich verluiden, dat hij, ter zake der vriendschap, welke hij ernest had toegedragen, en van die hij nog voor louiza bezat, een voordeeligen post of een jaargeld aan den jongeling wilde geven, welks vertrouweling hij het ongeink had gehad geweest te zijn. De gierige Predikant trompette zijne edelmoedigheid uit; en de beleedigde ernest ging voor den ondankbaarsten der menschen, omdat hij dezelve van de hand wees en zijnen weldoener beschuidigde. Verscheiden malen had ik vergeefs getracht,

{==441==} {>>pagina-aanduiding<<}
louiza te zien, het zij op ernest's verzoek, het zij om mijn best te doen om hem te verdedigen; zij werd in het oog gehouden; zelfs martha vertoonde zich niet meer, en het was uit des herberglers vrouw, die veel van louiza hield en haar beklaagde, dat ik de strengheid vernam, met weike zij werd behandeld. Ik zuchtte er onder, en konde geenerlei middel verzinnen om haar te spreken te komen, toen ik, op eenen avond uit de kamer, waarin ernest in be waring zat, komende, door eene gemeene vrouw werd aangesproken, welke ik straks herkende; het was martha. ‘Indien ik mij niet bedriege,’ zeide zij, ‘zijt gij Mijnheer frederik buchman?’ Op mijn bevestigend antwoord vatte zij mijnen arm, en met mij henengaande: ‘Kom! kom! om des medelijdens wille kom!’ zoo sprak zij: ‘wij hebben geen oogenblik te verliezen; zij wil u zien, eer zij sterve.’ Eene rilling trok door mijne aderen. ‘Zij, die! ... ô God! louiza?’ - ‘Ja, louiza,’ antwoordde zij: ‘arm kind! zij gaat sterven. Nog zoo jong en zoo ongelukkig! ô Ja! beter is het ongetwijfeld, dat zij deze wereld verlate. Maar mogt hij insgelijks in folteringen omkomen, die haar naar het graf heeft gevoerd!’ Veel te sterk was ik aangedaan om haar eenige vraag te kunnen doen, en daarenboven deed zij mij te schielijk voortgaan. Wij kwamen buiten de stad; honderd schreden buiten de poort sloeg zij een zijpad in, hetwelk ons aan eene hut bragt. ‘Hier is zij,’ zeide zij. Ik trad binnen. - ô, Mijn Vader! mijn Vader! welk een tooneel der smarte! Dezelfde jeugdige louiza, welke ik slechts een enkel oogenblik had gezien, frisch en rein als een rozeknop; louiza, naauwelijks in haar achttiende jaar,
van de schaduwen des doods omringd, reeds de kleur daarvan gezet hebbende, liggende op een bed van stroo! Een ond man met eenen grijzen baard, die mij tachtig jaren oud scheen, zat naast haar op een houten stoel, en hield in zijne armen een eerstgeboren kind, op hetwelk de moeder nog hare stervende oogen gevestigd hield. Martha wenkte mij niet nader te komen, en naar het bed tredende: ‘Mijnheer buchman is gekomen,’ zeide zij tot hare meesteres. Een flaauwe blos verspreidde zich over hare wangen, en hare oogen schenen mij te zoeken. Ik trad toe, en vond mij, door eene onvoorbedachte beweging, op mijne knieën naast dit sterfbed en nabij dit rampzalig slagtoffer. Ik dacht niet meer aan haren misslag; niets anders zag ik dan hare boete, en de stervende louiza was niet meer de schuldige louiza. Ik had hare hand gegrepen, welke ik aan mijne lippen drukte. Zij deed eene zwakke poging om mij te doen opstaan. ‘Ik ben het,’ zeide zij met moeite, ‘die aan de voeten van ernest's Vriend moest liggen!’ Deze weinige woorden putteden hare

{==442==} {>>pagina-aanduiding<<}
krachten uit; zij liet het hoofd wederom vallen, haar ligte blos verdween, en ik meende dat zij er niet meer was. Uit de stad had martha hartsterkende en geestrijke middelen medegebragt; zij wreef haar daarmede den slaap van het hoofd, de armen, en welhaast toonde ons hare ademhaling, dat zij nog leefde. ‘Indien slechts mijne vrouw hier ware,’ zeide de grijsaard; ‘die konde haar helpen; maar zij is uit om een' Leeraar te halen, om deze arme ziel naar het Paradijs te geleiden, en een Dokter, om te zien of er nog hulp voor haar is.’ Martha sloeg de oogen ten hemel. Ik vernam, dat deze schier onmagtige grijsaard haar vader was; niets anders konde hij doen, dan het kind te houden, welk hij aan zijnen boezem en aan zijne gerimpelde wangen verwarmde. Ik kan u niet beschrijven, hoe zeer dit kontrast, en deze overeenkomst tevens, tusschen het begin en het einde des levens, iets plegtigs en diep treurigs bevatte.
Intusschen was louiza wederom tot haarzelve gekomen; hare bleeke lippen mompelden eenige woorden, doch zoo zacht, dat ik genoodzaakt was, op haar bed te gaan zitten, en mij over haar heen te buigen, om haar te kunnen verstaan. ‘Vriend van mijnen ernest!’ zoo sprak zij, ‘schenk mij in zijnen naam vergiffenis; hij zal die bevestigen, als hij zal vernomen hebben, dat zijne louiza er niet meer is, en dat zij een' zoo grooten misslag met haar leven heeft geboet. Martha!’ zoo vervolgde zij, ‘ik kan niet spreken; gij weet alles: verhaal aan Mijnheer buchman de rampen der misdadige louiza!’ Vergeefs trachtte ik voor het tegenwoordige tegen deze harde bekentenis mij te verzetten; louiza eischte het; men moest er zich aan onderwerpen. Martha zette zich voor het bed, en deed mij een uitvoerig en langwijlig verhaal van de snoode middelen, welke de Baron van leneck had te werk gesteld om louiza te verleiden. Eens als de Vriend van ernest ingeleid, stelde hij alles te werk, om een niets kwaads vermoedend meisje op den dwaalweg te brengen, wier onschuld zelve haar gevaar vergrootte. - Los liep martha in haar verhaal over hare eigene handelwijze ten opzigte van louiza henen; doch het scheen mij duidelijk te blijken, dat zij, door des Barons goud omgekocht, of door de hoop dat hij louiza zoude trouwen, hem alle middelen had bezorgd om haar alleen te zien, en dat hij daarvan een snood misbruik had gemaakt. Lang bood louiza tegenstand, omdat zij ernest beminde; en haar tegenstand vuurde telkens meer en meer haren verleider aan. Doch ernest zag zij niet meer, maar wel, dagelijks, geheele uren lang, een smoorlijk verliefden
jongeling, schoon van gestalte, van een indringenden geest, en die van dit slag van zegepralen inzonderheid zijn werk had gemaakt. Allengskens en ongemerkt werd louiza

{==443==} {>>pagina-aanduiding<<}
weggesleept, en voelde de grootheid van haren misslag niet, voordat dezeive onherstelbaar was. Waar is de Vrouw, die op haar eenen steen durft werpen? Haar val was de eerste harer afwijkingen en de meest verschoonlijke; doch maar al te waar is het, dat één misslag ons in duizend andere wikkelt, en dat eene bezweken vrouw niets anders dan eene slavin is, aan haar meesters wil onderworpen. Louiza beminde den Baron niet, maar zij vreesde hem, en durfde hem niet meer weerstand bieden. Hij was het, die alle de trouwelooze brieven aan ernest dicteerde; hij maakte haar diets, dat die jongeling haar genoeg beminde om haar alles te vergeven, en zich nog gelukkig te rekenen dat hij haar huwde; en hij eischte van haar, hem bij haren Vader als dien van haar kind te noemen. Ernest's fier en edel antwoord, zijn gevecht met den Baron, en eindelijk zijne gevangenneming, waren voor haar als zoo vele dolksteken; zij voelde haren geheeien misslag, de wreedste folteringen griefden haar hart, en op haren Vader noch op haren verleider kunnende verwerven om hun woord in te trekken en ernest vrij te spreken, besloot zij het in eigen persoon te doen, en zich bij de regters te vervoegen. Martha, die al lang berouw had gehad van het vertrouwen, welk zij in den Baron had gesteld, beloofde, haar te zullen helpen, door het voegen van hare getuigenis bij die van hare meesteres. Op zekeren morgen verlieten zij de pastorij, terwijl de Heer werner ter kerke was. Maar louiza had zekerlijk hare rekening kwalijk gemaakt; onder weg werd zij van de hevigste pijnen aangetast; martha had slechts den tijd om haar bij haren eigen Vader te brengen, alwaar zij, na twee dagen onbeschrijfelijk lijden, een meisje ter wereld bragt, en gevoelde dat zij zelve niet lang meer leven zoude. Zij dacht aan mij, aan mijne vriendschap voor
ernest, en wilde mij zien, eer zij stierf. Gedurende martha's verhaal had zij haar kleintje uit des grijsaards armen genomen; zij langde hetzelve in de mijne over, en, de weinige krachten verzamelende, die haar nog overig waren: ‘Edelmoedig Vriend!’ zoo sprak zij: ‘indien het waar zij dat gij mij hebt vergeven, bescherm dan dit onnoozel schepsel: verzaakt van hem, die hetzelve het leven gaf; verworpen van hem, dien ik snood verraden heb, heeft het niemand anders dan u behouden. In naam der menschelijkheid! verwerp de erfgifte eener stervende moeder niet. Beloof mij, haar vader te zullen wezen!’ - Wie zoude aan eene zoo treffende bede wederstand hebben kunnen bieden, en den jongsten wensch eener moeder onvervuld laten? Het kind, dat in mijne armen was in slaap gevallen, drukte ik tegen mijn hart, en, de eene hand der zieltogende vattende, riep ik: ‘Ja, louiza! ja, ik aanvaard uw geschenk; ja! ik ben de vader van uw kind, en

{==444==} {>>pagina-aanduiding<<}
zal het nimmer verlaten.’ Naauwelijks had ik dit gezegd, of een gil van martha en het woord rampzalige, door eene donderende stem uitgesproken, deden mij de oogen opslaan. Twee mannen, in het zwart gekleed, stonden aan de deur. ‘Bedaard! gij zult haar den dood doen,’ zeide de een tot den anderen, hem wederhoudende van naar binnen te gaan. Helaas! het was gedaan! Het leven der ongelukkige hing slechts aan een draad; door dezen geweldigen en onverwachten schok werd dezelve gebroken: met eene flaauwe stem sprak zij binnensmonds: ‘Mijn Vader! ô mijn Vader!’ en voor altijd sloten zich hare oogen.
Staat mij toe, mijne waarde Ouders! dat ik hier eenige oogenblikken stilsta, eer ik mij verder begeve in den doolhof van ongeregtigheden, die uwen Zoon deden ontaarden en hem alle zijne pligten vergeten. Ach! gelooft mij, misdaden, van welke ik thans gruwe, zoek ik niet te verkleinen. Maar is hij nog niet misdadiger dan een woeste struikroover, die, door lage kunstenarijen, twee harten, door de liefde vereenigd, vaneenscheurt; die de onschuld verleidt en bederft; die de zachtste gevoelens, welke de Hemel der menschelijke natuur heeft ingeprent, tot middelen van schande en smart doet dienen; die het zwakke en gevoelige hart, welk hij verleid heeft, besmet, met zijnen vergiftigen adem het leven verpest der ongelukkige, van welke hij zich heeft doen beminnen, haar met langzame teugen den bitteren kelk des rampspoeds doet drinken, haar ten grave voert, en het onschuldig schepsel, aan hetwelk hij het aanwezen gaf, aan schande en verachting ter prooije geeft? En wanneer hij bij deze euveldaden trouweloosheid, verraad, hatelijken laster voegt, - ô, mijn Vader! de wreedste roover (en wreed zijn zij allen niet) kan niets meer dan het geld en het leven nemen; de eer en de onschuld althans laat hij zijne slagtoffers behouden. Het gevaar deelt althans de roover met hen, die hij daarin wikkelt; maar de snoode lichtmis valt alleen op zwakke en weerlooze schepsels aan, en zijn nutteloos berouw kan hun het leven en de eer niet wedergeven.

(Het vervolg hierna.)





{==445==} {>>pagina-aanduiding<<}

Lof der aalbessen.


't Lust mij zingend u te loven, 
Edle Bes, gezond en frisch! 
Heerlijk ooft van Neêrlands hoven, 
Sieraad van der Burgren disch! 
Mijne Zangster, die haar toonen 
Aan 't eenvoudig-edle wijdt, 
Zal ook met een lied u kroonen, 
Die eenvoudig edel zijt. 
 
Ja, gij zijt mijn zangen waardig, 
Lieve vrucht, verkwikkend zoet, 
Die, menschlievend en dienstvaardig, 
Alle standen laaft en voedt; 
Die niet groeit voor trotsche Grooten, 
Niet voor aardsche Goôn alleen, 
Maar door allen wordt genoten ... 
Edle vrucht voor 't Algemeen! 
Ja, wij zingen - ja, wij loven 
U, ô Bes, gezond en frisch! 
Heerlijk ooft van Neêrlands hoven, 
Sieraad van der Burgren disch! 
 
Andren zingen abrikozen; 
Perzik, uw verheven zoet! 
U, beroemd om 't donker blozen, 
Edle teelt uit Thisbe's bloed! 
Nedrige aardbei, en kastanje, 
Trotsch op bladerkroon en stand; 
En u, applen van Oranje, 
Steeds geliefd in Nederland! 

{==446==} {>>pagina-aanduiding<<}

Goud - meloenen; muskadellen, 
Die met zachte purper-kleur 
Onder 't loof wellustig zwellen; 
Ananas, vol edlen geur, 
Pralende in der rijken hoven, 
En door kunstvuur malsch gestoofd, ... 
Wie uitheemsche vruchten loven, 
Wij, wij zingen Neêrlandsch ooft! 
 
Boompje, dat, vol rijpe trosjes, 
Aandacht noch bewondring vergt, 
En uw vrucht met lieve blosjes 
Onder 't nedrig blad verbergt! 
De appelboom moog' zich verheffen, 
Rijze omhoog de ranke peer, 
Gij, gij zoekt geen oog te treffen, 
Gij verlangt geene ijdle eer; 
Wie zijne armen uit mag breiden, 
Fier op welig loof en blaân, ... 
Altijd zedig en bescheiden, 
Biedt ge uw rijpe vruchten aan. 
Ja, wij zingen - ja, wij loven 
't Nedrig ooft, gezond en frisch, 
De edle vrucht van Neêrlands hoven, 
't Sieraad van der Burgren disch. 
 
Maar ofschoon de boom niet bloeijen 
En niet schittrend pralen moog', 
't Vruchtje kan onze aandacht boeijen, 
Is bekoorlijk voor het oog. 
Zien we uw trosjes, rijk beladen, 
't Blozen van uw zachte koon, 
Half bedekt met groene bladen, 
Bessen! ja, dan zijt gij schoon. 

{==447==} {>>pagina-aanduiding<<}

Wordt gij door de lieve handjes 
Van een teeder maagdelijn 
Zoo gevlijd in nette mandjes, 
Dat geen steeltjes zigtbaar zijn; 
Rood en wit door één gemengeld, 
Prijkende als een schoon geheel, 
Zusterlijk te zaam gestrengeld 
Aan dezelfde moedersteel, ... 
Dan moet elk uw schoonheid loven, 
Heerlijk ooft, gezond en frisch! 
Dan versiert gij Neêrlands hoven, 
Dan versiert gij Neêrlands disch. 
 
Lang verfrischt ge ons, edle vruchten! 
Rijk begunstigd door Natuur, 
Hebt gij najaarskoû te duchten, 
Noch verschroeijend zomervuur; 
Als de herfst het woud ontbladert, 
Schenkt gij ons uw' overvloed; 
Als de grijze winter nadert, 
Zijt gij nog verkwikkend zoet; 
En wanneer de stormen loeijen 
In 't bevrozen jaargetij, 
Doet ge uw zuivre sappen vloeijen, 
Sappen, even frisch als gij: 
Daartoe opent gij uwe adren, 
Daartoe plengt gij 't dierbaar bloed, 
Dat we in kuip en flesch vergadren, 
Dat ons laaft, verheugt en voedt. 
Ja, wij zingen - ja, wij loven 
't Sappig ooft, gezond en frisch, 
De edle vrucht van Neêrlands hoven, 
't Sieraad van der Burgren disch. 

{==448==} {>>pagina-aanduiding<<}

Juich, verhef u vrij, Germanje! 
Roem uw' druivenrijken Rijn! 
Juich Bourgonje, bral' Champagne, 
De Aalbes schenkt ons edlen wijn! 
Wijn, die 't harte kan verblijden, 
En, verheffende ons gemoed, 
't Grievend leed van onze tijden 
Voor een poos vergeten doet; 
Wijn, die onze borst doet gloeijen, 
Wijn, versterkend, zoet en frisch, 
Wijn, die op ons Erf mag groeijen, 
En ons daarom dierbaar is. 
 
Wie zou de Aalbes dan niet prijzen, 
Daar heur kostlijk zuur en zoet 
De allerfijnste en eêlste spijzen 
Beter saust dan druivenbloed? 
Wie, wie zou het haar niet danken, 
Dat zij den vermoeiden drenkt, 
Dat ze d'afgematten kranken 
Laafnis en verkwikking schenkt? 
Wie, wie zou haar' lof niet malen, 
Daar heur hartverheugend bloed 
Schuimt en vonkelt in pokalen, 
En ons vrolijk juichen doet? 
Ja, wij zingen - ja, wij loven 
U, ô Bes, gezond en frisch! 
Heerlijk ooft van Neêrlands hoven, 
Sieraad van der Burgren disch! 
 
SPANDAW. 







{==449==} {>>pagina-aanduiding<<}

Mengelwerk, tot fraaije letteren, kunsten en wetenschappen, betrerkelijk.

Antwoord op eenen naamloozen brief, bij den ondergeteekenden ontvangen onder de plaats- en dag - teekening van Dordrecht den I aug. 1810, aan deszelfs schrijver.

Mijn Heer!

Grootere verpligting zoude ik aan Uw Ed. gehad hebben voor de aanwijzing van den bij mij beganen misslag, indien Gij dezelve niet verzeld hadt van eenen voor mij noodeloozen aandrang, om dien, op Uw vriendelijk berigt, te verbeteren, eer men mij, mogelijk, op onvriendelijker toon, daartoe uitdaagde. Hierdoor toch is uwe aanwijzing zelf eene soort van uitdaging geworden, en ben ik buiten staat gesteld, om U te overtuigen, dat ik dezelve niet behoefde. Dit is echter zoo. Ik ben noch immer zulk een bespottelijk dwaas geweest, dat ik mij onfeilbaar gewaand heb, noch een zoo verachtelijk slechthoofd, dat ik, van dwaling overtuigd, geweigerd zou hebben, om die te erkennen, en om, zoo iemand, door mijne dwaling, mogt zijn verongelijkt, dat ongelijk, op alle mij mogelijke wijzen, te herstellen. Ondertusschen betuig ik U toch gaarne mijnen dank voor uwe aanwijzing; dewijl ik, zonder dezelve, van mijnen misslag onkundig zou zijn gebleven, en dus denzelven niet zou hebben kunnen verbeteren; welk laatste mij evenveel genoegen verschaft, als de misslag zelf mij smart veroorzaakt. Het is dan zoo: Ik heb, in mijne Brieven aan den Hoogleeraar a. ypey, op bl. 113 env., ten onregte de Hervormde Hoogleeraars trigland, heidanus en coccejus van kwade trouw beschuldigd, en hun eenen kwaden naam gegeven, omdat zij, in hun berigt aan 's Lands Staten, verzekerd hadden, dat de Remonstrantsche Hoogleeraar,

{==450==} {>>pagina-aanduiding<<}
s. episcopius, in zijne Institutiones Theologicae, verklaard had van gevoelen te zijn, dat het niet praeciselijk noodig is te gelooven, dat Christus de eeuwige Zoon Godes is. Inderdaad was mij, in weerwil van het opzettelijk onderzoek van zijn schrijven, voorgekomen, dat hij het tegendeel te kennen gaf, en mijne misvatting is veroorzaakt door zijne wijze van voordragt, van welke ik vertrouw, dat Gij zult toestaan, dat zij duidelijker kon geweest zijn, dan zij is. Had hij zijn gevoelen, in zijne Institutiones, zoo voorgedragen, als ik nu zie, dat hij gedaan heeft in zijne achttiende Leerrede over joännes XVII:3, (in de uitgaaf zijner Predikatien, in folio, op bl. 160 env.) het ware niet mogelijk geweest, dat ik, hetgeen hij, wegens de generatie zelve, had geschreven, als van de wijze derzelve gezegd, zou hebben opgevat. Ik erken nogtans, dat de schuld der misvatting bij mij ligt, dat uwe aanmerkingen over zijnen Latijnschen tekst juist zijn, en dat ik, bij naauwkeuriger toezigt, den misslag niet begaan zou hebben. Ik neem dan mijne beschuldiging van de gemelde Hoogleeraren terug, en vertrouw, dat Gij, en elk edelmoedige, bij de herinnering van het errare humanum, mij nu de sout vergeven zal. Maar ik wil dit geenszins zoo verstaan hebben, alsof ik nu, op dit berigt der zelfde Hoogleeraren aan 's Lands Staten, in het geheel niets had aan te merken. Het volgende moge U van het tegendeel overtuigen. - Vooreerst is hunne opgaaf van het gevoelen van episcopius niet naauwkeurig. Hij zegt niet, onbepaald, zoo als zij opgeven, dat het niet praeciselijk noodig is te gelooven, dat Christus de eeuwige Zoon Godes is; maar hij zegt, dat het
niet praeciselijk ter zaligheid noodzakelijk is te weten en te gelooven, dat Christus de Zoon Gods is, op die wijze, waarop hij beweerd had, dat hij 't is, dat is door generatie van den Vader, voor de eeuwen, (ante saecula.) - Ten andere is hun berigt zoo, dat elk, die niet beter weet, er bij denken moet, en dus 's Lands Staten ook in het vermoeden moesten gebragt worden, dat episcopius zelf niet geloofde, dat Christus de eeuwige Zoon Gods is, hetwelk Gij weet, en ook uit het zoo even gezegde blijkt, valsch te zijn. - Ten derde is hun zeggen, dat de Remonstrantsche Leeraars in 't gemeen van het gevoelen van episcopius zijn, eene verzekering, waarvoor zij noch genoegzamen grond hadden, noch, volgens hetgeen ik van de vrijheid der Remonstrantsche Leeraren, om elk voor zich zelven te gevoelen en te gelooven, wat

{==451==} {>>pagina-aanduiding<<}
zij voor waar hielden, gezegd heb, hebben konden. - Ten vierde: het volgde niet, zoo als zij beweerden, dat, bij de Remonstranten, de deur voor de Socinianen open stond, al ware het ook zoo geweest, dat alle de Remonstrantsche Leeraars het met episcopius eens waren; want, behalve hetgeen ik, in mijne Brieven aan den Hoogleeraar ypey, heb aangevoerd, het bleek hieruit niet, dat de Remonstranten ook niet, om andere gevoelens der Socinianen, ongenegen waren, om hun de deur open te zetten, waarvan het tegendeel, door den Heer ypey zelven, genoegzaam toegestemd en door mij mede bewezen is. - Ten vijfde: de aanmerking, dat de Remonstranten vele leeringen met de Socinianen gemeen hadden, was kennelijk alleen aangelegd, om hen, als dezen nabijkomenden, verdacht en hatelijk te maken; hetwelk te minder te verschoonen is, omdat men ook van de Hervormden, en van alle andere Christenen, zeggen kon, dat zij vele leeringen met de Socinianen gemeen hadden. Eindelijk: dit geheele berigt getuigt van de vuile veete der Hoogleeraren tegen de Remonstranten. Zij hadden van dezen hier geen woord behoeven te reppen; maar zij bragten hen in 't spel, om hen, voor 't minst, als begunsters der Socinianen, die hen gaarne opnamen, en, als Remonstranten, onder zich lieten schuilen, om hen voor vervolgingen te beveiligen, en die hun dus gelegenheid gaven, om hun kwaad zaad te strooijen, bij 's Lands Staten aan te klagen, hetwelk hen, zoo het slechts genoegzaam geloof vond, in ongelegenheid moest helpen: en, zoo Gij dit nu, daar men er geenen voldoenden grond voor hebben kon, geen kwade trouw wilt hebben geheeten, kunt Gij het echter van groote
kwaadaardigheid niet vrij pleiten. - Dit zij genoeg hiervan.
Welligt verwacht Uw Ed. nu hier ook nog het een en ander ter beantwoording zoo van Uw Ed. tegen mij ingebragt bezwaar, alsof ik, in mijn verslag, rakende de poging der Remonstrantsche Broederschap tot vereeniging der Protestanten, geene genoegzame onzijdigheid betracht had, als van Uw Ed. berigt, wegens den toestand van het Hervormd Kerkgenootschap, ten tijde, toen die poging werd te werkgesteld, en van uwe bevreemding, dat de Bestierders des Remonstrantschen Genootschaps, juist te dien tijde, die poging deden. Ik wil echter op het eerste zwijgen, om niet al weder dingen te zeggen, welke U en den

{==452==} {>>pagina-aanduiding<<}
Hervormden hard zouden vallen. Wil men het bedoeld bezwaar openlijk tegen mij inbrengen op eene wijze, welke mijn antwoord schijnt te eischen, ik zal het dan niet schuldig blijven, en ben niet bekommerd, dat het den onzijdigen en edelmoedigen niet voldoen zal; doch aan het ongenoegen, welk het aan velen alsdan op nieuw verwekken moge, zal ik mij, in dat geval, onschuldig houden. - Op het andere wil ik nu alleen zeggen, dat het zoo ver van daar is, dat de Bestierders van het Remonstrantsch Genootschap, zoo als Gij schrijft, niet onkundig konden zijn van hetgeen Gij, wegens den toenmaligen toestand der Hervormden, meldt, dat ik U verklaren moet, dat ik het nooit te voren hoorde, en het nu eerst van U verneem, en dat het dus nooit de Remonstranten van het doen van hunnen voorslag op dien tijd heeft kunnen weerhouden: en word ik éénmaal gedrongen, om aanmerkingen te maken, op hetgeen ik dan nu hoorde, ook dan zal het mijne schuld niet zijn, zoo die aan velen mishagen.
Ik wensch ondertusschen even zeer, dat ik niet verder verpligt zal worden, om onaangename dingen te zeggen, als ik wenschte, daartoe nooit gedrongen geweest te zijn, en betuig U met alle opregtheid, dat ik, na éénmaal gezegd te hebben, wat ik dacht noodzakelijk gezegd te moeten worden, verder, buiten noodzaak, niets, dat ongenoegen geven kan, zeggen wil. - Ik sta het U toe: Iliacos intra muros peccatum et extra. De Remonstranten waren, te allen tijde, menschen, zoowel als de Hervormden. Erken van uwe zijde, dat zij de gegrondste redenen gehad hebben, om over bittere verongelijkingen te klagen, en ik zal U gereedelijk toestemmen, dat zij ook somtijds redenen tot klagten gaven, en het ongelijk niet altijd zoo gelaten leden, als men van hen, als Christenen, mogt eischen, maar, als menschen en verongelijkten, niet kon verwachten. - Voor het overige: mogt, van uwe zijde, elk met U zeggen: Laat ons, verfoeijende alles, wat zoo bitter van onze en ook van Ulieder zijde geschreven is, elkaar met heuschheid bejegenen! Ik sta U borg, dat de Remonstranten niet achterlijk zouden blijven, om beleefdheid met beleefdheid te beantwoorden: en mijne eerzucht zou alsdan even zeer zijn, om onder de voorsten uit te munten, als zij altijd geweest is en blijven zal, om nooit de eerste te zijn in het zeggen van hardheden.

{==453==} {>>pagina-aanduiding<<}

Ik heb de eer, mij, met die hoogachting, welke uwe geleerde en voor een deel heusche letteren van mij eischen, te schrijven:

Mijn Heer!

Uw Ed. D.W. Dienaar,

adr. stolker.

Rotterdam, 7 Aug. 1810.

De liefde vergaat nimmermeer.

1 Cor. XIII:8a.

Helaas! dit schijnt zoo niet. Immers vergeten wij onze dierbaarsten, en het beeld, ja somtijds zelfs de laatste gelaatstrek van eenen beminden overledenen, verdwijnt na verloop van eenige jaren. Mij althans klopt het hart beschuldigend, bij de herinnering aan uwe verstrooide graven, lieve gespelen mijner kindsheid! bij de herinnering aan uwe vrolijke onschuld, en het dierbaarst genot door u, lievelingen van mijn hart, lieve kinderen! die mij nog niet zoo lang geleden werd ontrukt; bij de herinnering aan dierbare ouders, bloedverwanten, vrienden, waaraan mijn hart zich zoo vast had gehecht, wier te vroege dood mij zoo vele bittere tranen kostede, en die deze tranen zoo zeer verdienden. - Dagen en weken gaan er om, zonder aan deze te denken. Ach! hoe vergat ik, die ik meende nooit te zullen vergeten; hoe kan ik nu ontberen, die ik meende dat ik nooit zou kunnen ontberen! - Wat doet niet de tijd, verstrooijing, en bezigheid! Vergankelijk is hier alles, ook het aandoenlijkst gevoel en het zaligst genot. Zoo gaat het bij allen; zoo gaat het ook eens met mij; ook mijn aandenken is, na ettelijke jaren, bij mijne overgeblevene vrienden, echtgenoote en kinderen, uitgewischt; dan ben ik ook niets meer voor hen dan een handvol stof. Zoodat dan ook de liefde vergaat!
Neen, ô neen! dat geloof ik niet. Indien wij voor 't minst verwaardigd worden te zamen de toekomende eeuw te beërven, dan blijven wij nog iets, nog veel voor elkanderen, ook als wij hier voor elkanderen weg zijn. Op

{==454==} {>>pagina-aanduiding<<}
het veld der opstanding zullen wij elkanderen niet vreemd zijn. Luide spreekt mijn hart; wat ook veranderd zij, wat tijd en afstand en betrekkingen schijnen verbroken en uitgewischt te hebben, de liefde vergaat niet. Van hier dat beschuldigend kloppen van mijn hart, als ik te lang vergeten heb; die zachte, weemoedige huivering, bij het noemen of hooren noemen van eenen voorheen mij zoo dierbaren naam; dat aandoenlijk, hevig verlangen, in al deszelfs vroegere kracht, bij de minste aanleiding, ook te midden in den overvloed van nieuwere genoegens, of bij de ernstigste bezigheid; zoo menige onwillekeurige zoete herinnering, zoo menige wakende of slapende droom. Van hier ook de sterke gehechtheid aan dit of dat oord van mijnen vroegeren of meer gevorderden leeftijd, waar ik nu de vroegere dierbaren mis, maar mijn hart door herinneringen, somtijds ook maar donkere herinneringen, zoo veel zaliger klopt. Van hier ook het verlangen naar, en het dierbaar zijn van, het anders zoo akelig graf. Neen! de liefde vergaat niet. Ja wel moge het vonkje na ettelijke jaren aanmerkelijk verflaauwd zijn; het schijnt wel eens uitgedoofd; maar het is er toch, en bij de minste aanleiding brandt de vlam der liefde zoo sterk en zoo helder weder op.
Het moge sommigen onverschillig zijn, of de uitdrukking van Paulus dit zegt: of hij dien teederen menschelijken hartstogt, die hier op aarde de bron is van de zaligste genieting, bedoelt, en aan denzelven eene eeuwige duurzaamheid toeschrijft. Het geeft mij, bij 't geen mijn hart hier verlangt, zoo veel rust en zekerheid; en het is voor mij een zoo belangrijk oogpunt van het Christendom, dat het ook voor het dierbaarst belang van mijn hart de waarborg is. En in de daad schrijft Paulus aan de liefde eene eeuwige duurzaamheid toe; zij vergaat, zegt hij, nimmermeer; dit zegt toch meer, dan dat zij op aarde met het Christendom voortduurt, en zoolang dat Christendom er is zal blijven, tot welks wezen zij behoort. Ook verheft hij dezelve nog, vs. 13, boven 't geloof en de hoop, die ook in en met en door 't Christendom op aarde blijven, nu blijven; want hij zegt, de liefde is de uitnemendste van deze; en die uitnemendheid moet ik vooral in de duurzaamheid zoeken. Het is ook wel die teedere menschelijke hartstogt, de liefde van menschen tot menschen, waarvan hij spreekt; daar spreekt hij hier alleen en bij uitsluiting van, en niet van de liefde tot God; de karaktertrekken,

{==455==} {>>pagina-aanduiding<<}
die hij vs. 4-7. van de liefde opgeeft, overtuigen mij daarvan. De liefde tot de broederen wil hij dat men zal aankweeken, en hij zegt dat deze nimmermeer vergaat. - Maar evenwel, wordt misschien niet maar alleen de aandoening, het gevoel, de neiging (zonder betrekking tot de personen, omtrent welke dezelve verkeert,) bedoeld? Dat zachte en zalige gevoel, dat leven in anderen, dat zich gelukkig gevoelen in het geluk van anderen, moet men aankweeken; het is onvergankelijk. Maar het blijft misschien niet werkzaam omtrent dezelfde personen; het erlangt misschien geheel andere voorwerpen? Daartegen verzet zich mijn hart, en er blijft dan niets, dat mij zoo bijzonder bekoort, in des Apostels verklaring overig; want ik heb mijne geliefden te lief, om mij met zoo iets te vrede de te stellen en aan te moedigen; en moet ik het aldus opvatten, dan is voor mij het genot uit de liefde weg. Ik zie dan hier niets meer tot aandrang dan bij iederen anderen pligt. Men scherpt zijn verstand en oordeel, en die krachten komen te pas, al had de verkregene kennis ook anders geene nuttigheid; zoo moet dan ook hier de les zijn: leer liefhebben, oefen u daarin, want dat zal u altijd te pas komen, al zijn ook zij, die gij lief hebt, voor u niets meer en geheel door u vergeten. Als men wil dat mij dit tot liefde zoo bijzonder zal aansporen, dan moet men mij eerst leeren, dat het mij om 't even zij, wie of wat ik lief heb; liefhebben zoo, dat ik alleen belang stel in de aandoening, en niet in den persoon, waaromtrent zij werkzaam is. Ik heb van zoodanig eene liefde geene bevatting, en naar mijn gevoel kent het hart, dat daarmede te vrede is, noch liefde noch vriendschap. Paulus zegt, dat ik moet liefhebben; natuurlijk vraag ik: wie? en hij zegt: de broederen; en hij leert mij, hoe ik hen moet lief hebben; hij spoort mij daartoe aan, door de verzekering, dat de liefde nimmermeer vergaat. Nu
laat ik mij niet opdringen, dat het zijne leer zou zijn: ‘op die voorwerpen uwer liefde kunt gij evenwel niet blijven rekenen.’ Is dit zoo, dan is mijn antwoord gereed: dan wil ik er mij ook zoo niet aan vasthechten; althans het blijven van de liefde heeft dan voor mij niets geen aandrang of kracht. Liefde is eene aandoening, die ik zonder een bepaald voorwerp denken noch voelen kan; zonder een bepaald voorwerp wordt zij mij onzin. Een liefhebbend echtgenoot, maar heden van deze, morgen van eene andere; een liefhebbend vriend, maar straks van een' anderen; dit is de

{==456==} {>>pagina-aanduiding<<}
zalige neiging niet. Op die wijze begeer ik geene liefde te leeren of in mijn hart te vestigen; en mijn verstand zegt mij, dat zoodanige aandoening, welke van den persoon of zaak zich afscheiden kan, en daaromtrent onverschillig is, niet datgeen is, hetwelk ik, wanneer ik liefheb, gevoel, en dat ik liefde. Ik kon daar wel wat over redeneren op het papier of in een boek, maar in het menschelijk hart wil dit niet. - Wanneer de Apostel nog sprak van zekere algemeene goedhartigheid en welwillendheid; maar hij spreekt ja wel van algemeene liefde, maar echter tot bepaalde voorwerpen, liefde tot elkanderen, tot de Christen broeders; en dat is toch wel eene liefde, die zich naar Jezus regelen moet. En hoe had dan Jezus lief? - Die liefde nu is onvergankelijk; hoe sterker, des te onvergankelijker; onvergankelijk jegens de Christen broeders, die wij hartelijk liefhebben, jegens hen, die wij in deze of gene dierbare betrekking dan ook hartelijk en boven anderen liefhebben. U dan, vrienden van Jezus Christus; u onder dezelve, mijne uitverkorene Christelijke harten, die met mij op denzelfden toon zijt gestemd; u vooral ook, dierbaarste lust van mijn leven, echtgenoote, kinderen, vrienden, - u wil ik beminnen; en bij de gedachte aan scheiding en gemis geeft mij dit dierbaren troost: de liefde vergaat nimmermeer.
De bedenking blijft toch: de liefde, de sterke alvermogende liefde verflaauwt, verdwijnt, ja verandert zelfs wel èens in haat. - Zie ik dan niet, hoe deze menschen elkanderen vreemd geworden zijn? hoe nijdig deze zijn jegens elkanderen? en echter, vóór eenigen tijd konden zij zonder elkanderen niet leven; zij hadden elkanderen zoo hartelijk lief! Misschien wordt dit ook met mij en mijne dierbaren het geval. - Dat hoop, dat geloof ik niet, indien ik liefheb naar Paulus leer, indien de liefde naar het Christendom door het Christendom gezuiverd en gewijzigd wordt. Al het aardsche vergaat, ook het dierbaarst genot; wij verbitteren en vernielen het ons zelve, want wij zijn zondige menschen, en het aardsche is van zelve vergankelijk. Alleen door den Godsdienst erlangen wij hetgeen blijven kan, duurzame genietingen. En de liefde voor onze naauwste en dierbaarste betrekkingen heeft alleen hare hoogere waarde en duurzaamheid door het Chris tendom. Zij wordt door hetzelve eene langmoedige, goedertierene liefde, die alles bedekt, geloost, hoopt, verdraagt, zich nooit in de ongeregtigheid, maar altijd in de

{==457==} {>>pagina-aanduiding<<}
waarheid verblijdt, en wat Paulus al meer in het voorgaande van haar getuigt. De liefde, door alle deze deugden gewapend en bewaard, kan nooit bezwijken, veelmin veranderen in haat; zij is boven iedere aardsche verandering, boven dood en graf.
Maar vergaat zij dan niet, omtrent velen, in dien geduchten grooten dag, als wij staan voor den regterstoel? kunnen wij blijven liefhebben degenen, die God verstooten, voor eeuwig verstooten heeft? en door die liefde zalig zijn? - Welk eene gedachte! en hoe moet zij mij dringen om werkzaam te zijn voor het Christendom bij allen, die mij dierbaar zijn. Dat ik hen toch niet lief heb met eene aardsche, vergankelijke, enkel zinnelijke liefde! Ik moet niet rusten, tot ook hun deugd en Christendom dierbaar wordt; geene gebeden, geene tranen, geene poging, geene opofferingen daartoe sparen; daaraan, is 't nood, zelfs hunne liefde en toegenegenheid wagen en opofferen. Bekommer ik mij niet over hunne deugd en toekomend geluk, dan is mijne liefde tot echtgenoote, kinderen, vrienden, slechts uit de aarde en vergankelijk. Maar gesteld die pogingen mislukken: is dan God daarom niet de eeuwige liefde, blijft hij niet de eeuwige liefde, ook dan, wanneer hij deze schepselen verstoot? - is God dan niet, blijft hij niet door liefde zalig? Hoe meer ik Hem gelijkvormig worde alzoo, hoe volmaakter in de liefde. - Dan dit moge voor het verstand voldoende zijn, maar is het dit toch wel voor mijn hart? Nog iets dan: het is toch eene ijsselijke gedachte: ‘God verstoot en haat zijne schepselen!’ Het booze in zijne schepselen, het onverbeterlijk booze, dat haat hij; den onverbeterlijk boozen, die nu geen voorwerp van eenige liefde meer wezen of worden kan, dezen verstoot hij! - Maar genoeg, wij zijn kinderen in verstand en doorzigt; ik spreek nog als een kind, ben nog gezind als een kind, overleg nog als een kind; maar eens zal ik een man geworden zijn; word ik hier maar een kind in de boosheid.
Welaan dan, mijn hart! heb lief, en tracht in de liefde naar de volmaaktheid! houd hetgeen gij gevonden hebt, hecht u daaraan vast, en word in de liefde overvloediger! Geniet dat zalig gevoel, geniet het Christelijk, tot echtgenoote, kind, ouders, vrienden, tot allen, zelfs tot de vijanden, naar Jezus bevel. Eens staan wij te zamen daar voor den troon der eeuwige liefde, door zijne

{==458==} {>>pagina-aanduiding<<}
genade, door liefde tot Hem, tot alle onze dierbaren, tot de broederen, tot allen, gelukkig, en deelen wij in de zaligheid van God, die de volmaakte liefde is.

K.
(Het slot hierna.)

Genezing van een St. Vitus-dans, door middel van den koortsbast.

Door Doctor griffith, van Philadelphia, werd onlangs eene waarneming medegedeeld, aangaande een meisje, hetwelk na een val op het hoofd een St. Vitusdans bekomen, en daaraan gedurende dertien jaren had gesukkeld, zonder dat de menigvuldige daar tegen aangewende middelen eenige uitwerking hadden gedaan. Nadat zij een tijdlang zonder hulp geweest en merkelijk verergerd was, genas haar de Heer griffith, door middel van een poeder, bestaande in eene once Koortsbast en eene halve once gewone gezuiverde Potasch, van hetwelk alle twee uren een theelepel vol werd ingenomen.

De oorsprong en voortgang der muzijk.

(Volgens den Heer de momigny.)

De Muzijk is eene taal, welke de meeste menschen met verrukking hooren, zonder altijd dezelve te verstaan; even aangenaam treft zij het oor als de schilderkunst de oogen. Deze taal, in de achtbare plegtigheden van den Godsdienst gebezigd, verheft, verteedert de ziel, en vervult haar met eene heilige vreugde. 't Was, misschien, onder de gewijde tempeldaken, dat de eerste welluidende klanken weergalmden, en de Muzijk haren oorsprong nam. Zelfs bij de afgodische volken, de Grieken onder andere, mogt geen ongewijde rythmus, geene kwade, dat is, met de zeden strijdige voetmaat, de gemoederen verwilderen. In deze vroege tijden gehoorzaamde de Muzijk aan de Dichtkunde, wier wendin-
{==459==} {>>pagina-aanduiding<<}
gen, gedachten en bewegingen zij volgde, en wier verhevene schoonheid met behulp harer welluidendheid zij kennelijk maakte. Thans scheen de harmonie uit den hemel op de aarde te zijn nedergedaald, om de menschen te vertroosten, en nader aan de Godheid te brengen.
Een eenvoudig Concert was in den beginne genoegzaam; welhaast nam men eene andere soort van harmonie te baat. Jubal, onder de Hebreërs, wordt voor den uitvinder van de Instrumentale Muzijk gehouden, ter verzellinge van de stemme bestemd. De tympaan, de psalter, de harp, de trompet, waren de vroegste speeltuigen, die de statelijkheid der offeranden vermeerderden en den gemoedsijver verdubbelden. Wat de trompet aangaat, de Leviten alleen mogten er gebruik van maken, om de godsdienstige feesten aan te kondigen.
In geheel Griekenland maakte de Instrumentale Muzijk een gedeelte van den openbaren Eerdienst uit. Eenige speeltuigen, de fluit in 't bijzonder, werden met eene soort van eerbied beschouwd. De Grieken durfden niet het beeld van eenen hunner Goden naderen, indien het geluid van dit speeltuig hen niet bemoedigde, en in hunne godsdienstige hulde niet verzelde. De Spartanen, vijanden van alle verandering, bewaarden de Muzijk en de woorden hunner aloude gezangen, met eene oplettendheid, even naauwgezet als zij omtrent de Wetten van lycurgus en de strengheid hunner zeden handelden. Hunne naauwgezetheid breidde zich tot de speeltuigen uit, en zij banden terpander uit hunne stad, omdat hij de Lier met eene zevende snaar vermeerderde.
Niet lang leed het dat de Muzijk uit de Tempels in de velden overging, en men trok ten oorlog als tot eene statelijke plegtigheid. Hoe eenvoudiger de Muzijk was, hoe zij meer scheen uit te drukken. De Grieken bedienden zich bijkans bij uitsluiting van andere van de sluit; zij bestuurde de bewegingen hunner troepen. De Spartanen trokken in dansmaat op, naar het geluid van dit edel speeltuig, niet, zoo als rollin onderstelt, om hunne heete oorlogsdrift te matigen, maar om dezelve aan te vuren: want, volgens het verhaal van den geleerden kalkbrenner, was de Rythmus, zamengesteld uit twee korte voetmaten, zeer snel in zijne bewegingen, en volmaakt gelijk aan den bataille-marsch. Voordat zij handgemeen werden, zongen de Atheners een pean ter eere van maks; en gedurende het gevecht schraagden de fluitspelers

{==460==} {>>pagina-aanduiding<<}
den krijgsmoed en de geestdrift der soldaten. Wanneer het leger de overwinning behaalde, hief het op het slagveld een triumflied aan ter eere van apollo. De fluit en de citer maakten alle de Krijgsmuzijk der Cretenzers uit. De Parthers trokken alleen ten strijde op het geluid van eene soort van trommel, die niets anders dan een koperen ketel was, met een vel bedekt. Even veel werks als de Grieken maakten de Romeinen van de fluit; geene offerande geschiedde er, zonder tusschenkomst van dit welluidende speeltuig; de trompet werd alleen gebruikt in de legers en in de groote offeranden, als de Hecatomben. De soldaten kenden geene andere Muzijk.
Sedert werd eene zoo fraaije kunst gewijd aan de vermelding van de wakkere daden der oorlogshelden en burgers, die zich bij het vaderland verdienstelijk gemaakt hadden. Pericles bedacht te dien einde den vermaarden Wedstrijd der Muzijk, in welken de roem van harmodius en aristogiton werd gezongen, die evenwel, omdat zij hypparchus vermoord hadden, een der zachtmoedigste Prinsen, die ooit geleefd hebben, beiden een geheel ander Concert verdiend hadden. Ongeveer dertig jaren na den dood van pericles, werd naast den naam dier dwingelandmoorderen die van thrasybulus gevoegd, welke Athene van de bloedige dwingelandij der Dertigen verloste. Veel van haar aanzien verloor de Muzijk, zints men van dezelve in de feestmalen zich bediende, en zij met alle de vermaken der menschen gepaard werd; aan tafel tokkelde ieder gast de lier, die men zoo wel als den beker deed rondgaan. Themistocles, die niet kon spelen, werd beschouwd als iemand, wiens opvoeding verwaarloosd was. Sophocles maakte de Muzijk voor zijne Treurspelen, en speelde zelve op de citer bij het ten tooneele voeren van zijne Nausicaë. Socrates leerde in 't laatst van zijn leven op de Lier spelen.
Bekend is het, hoe krachtig de Muzijk op de driften werke. Op zekeren dag speelde timotheus, op den Phrygischen toon, een zoo nadrukkelijk airtje in tegenwoordigheid van alexander, dat deze Vorst, als in verrukking, te wapen liep. Zekere eric, Koning van Denemarken, was de speelbal eener nog meer verschrikkelijker begoochelinge, indien het waar zij, dat hij zijne getrouwste dienaars doodde, wanneer voor hem een krijgslied werd aangeheven. Plato wilde, in zijn Gemeenebest, dat voor de menigte op de Lier wierd gespeeld, om

{==461==} {>>pagina-aanduiding<<}
derzelver woede te bevredigen, en hare opstuiving te doen bedaren.
Niet zoo veel voordeels behaalt men in onze dagen van de musicale wetenschap, als men daarmede zou kunnen doen, 't zij in het geval van zwaarmoedigheid, of van zekere zware ziekten, 't zij om den geest op te beuren. Al zints de vroegste oudheid ontmoeten wij lieden op de schepen, daar gesteld om door maatgeluiden de verveling der schepelingen te verdrijven. Zeer vernuftig bedienden zich de Grieken en Romeinen van dit hulpmiddel op hunne Galeijen, om de vermoeijenissen der roeijers te verminderen, en hen met kleine kosten aan te moedigen. Zoo zeer was quintilianus van de kracht eens zoo aangenamen hulpmiddels overtuigd, dat hij zeide: ‘De Natuur schijnt ons de Muzijk ten geschenke te hebben gegeven, om den arbeid ons dragelijk te maken.’ Musicam natura ipsa videtur ad tolerandos labores veluti munere nobis dedisse. Op de rivieren van het Rijk der Birmans, in den Archipel, aan gene zijde der Straat Sunda, verzachten de menschen hunne zorgen, door de toevlugt te nemen tot de zelfde middelen, als de twee vermaardste Volken der aloudheid. Eene onbeschaafde melodie bemoedigt alle de galeislaven van een vaartuig, en maakt hunne bewegingen ligter en eenpariger. Door middel van eene veel geraasmakende en somtijds wantoonige harmonie stellen de Afrikaansche Zwarten hunne pogingen te werk, om eenen kranken in 't leven terug te roepen, of wel hem aan de smertelijke gewaarwordingen van den doodsangst te ontrukken. Deze gewoonte heeft inzonderheid plaats in de Koningrijken Congo, Angola, Juida, Ardra en Benin. Barbaarsch dunkt dezelve aan de reizigers, die haar verhalen; doch zij is het evenwel niet.
De grootste mannen van Griekenland schaamden zich, inderdaad, niet, dat zij de Instrumentale Muzijk verstonden; de deftige, de wijze en deugdzame epaminondas vermaakte zich met het fluitspelen. Doch het schijnt, dat zij de Zangkunst afkeurden, als niet waardig om er hunne ledige uren mede te slijten. Men zoude met eenen Wethouder, of ook wel met eenen Veldheer, den draak hebben gestoken, die deze kunst beoefend, en aan zijne vrienden daarvan proeven had gegeven. Bekend zijn de woorden van den jongen alcibiades, door rollin aangehaald: ‘De Thebanen moeten het met hun zingen zoo goed maken als zij kunnen, - zij, die niet eens kunnen

{==462==} {>>pagina-aanduiding<<}
spreken! - ô Mijn zoon! zeide met nadruk philippus tot alexander, schaamt gij u niet dat gij zoo fraai kunt zingen?’ De Arcadiers en Beotiers werden voor de beste Zangers van Griekenland gehouden, hoewel zij de vernuftigste Volken van dat land niet waren.
De begaafdheid van de stemmelijke Muzijk liet men voor de Muzijkanten van beroep over, ongetwijfeld omdat, om in dezelve eenige uitstekende vorderingen te maken, alle mannelijke bezigheden nagelaten worden, en men zich aan eene bijzondere levenswijze moet bepalen, om de stemme buigzamer en zuiverder te doen worden. De zangkunst zou derhalve de Grieken verbasterd hebben; van hier dat zij, met hunne voorvaders op dezelfde hoogte der vermaardheid van dapperheid willende staan blijven, van deze kunst een diepen afkeer hadden. Daarenboven waren de zeden der Muzijkanten, over 't algemeen, in een zeer kwaden reuk, en zelden was er een tijd dat van hen kon gezegd worden: Talis vox qualis vita: ‘Zoo als de levensaard, is ook de stemme.’ De Muzijk in Griekenland, omtrent het einde van den Peloponesischen oorlog in het dartele zijnde gevallen, werd voor de Tooneeldansers met schande overgelaten, verzwakte de zielskracht der Grieken, boezemde hun den trek tot de Aziatische weelde in, en deed hen tot de verkwijningen van den wellust en der ondeugd vervallen.
In alle eeuwen beminde men de natuurlijke Muzijk (*), die, door de eenvoudigheid der klanken, zich regelregt een weg baant tot het hart van alle menschen. Bij de hedendaagsche Volken verwijdert zij zich niet dan te veel van dezen weg, welken zij nog heden moest volgen. De musicale wetenschap heeft hare Overnatuurkundigen, die hare oorspronkelijke zuiverheid verdonkeren, en haar onkenbaar maken. Men moet, zoo als men het gemeenlijk noeet, een liefhebber zijn, om een groot getal onzer orpheussen te kunnen verstaan: veelal is een Orchest niets anders dan eene overstrooming van klanken, die zich niet laat bedwingen; het is een verward gedruisch, waarin men geene bepaalde meening kan onderscheiden. Maar laat

{==463==} {>>pagina-aanduiding<<}
eene zuivere en roerende stemme afzonderlijk zich doen hooren, laat een bekwaam speler van zijne geraasmakende medebroeders zich afzonderen, dan begint men genot te hebben van het Concert, en den beminnelijken invloed der harmonie te gevoelen.
Aan de Muzijk moet geen belagchelijk belang gehecht worden, zoo als nooit de Muzijkanten onder de Grieken en Romeinen deden, uitgezonderd in de eeuwen van zedenbederf, die op de beste tijden dier twee Natien onmiddellijk volgden|, vooral onder de Romeinen, toen zekere Keizers naar de eere dongen van de beste Muzijkanten van het Keizerrijk te zijn, en zongen, omdat zij zichzelven noch te besturen, noch te eerbiedigen wisten. Vanhier dat de Tooneeldansers en Tooneelspelers, tot hunne naauwste gemeenzaamheid toegelaten, hunne beste vrienden waren; te aller ure, bij dag en nacht, hadden zij vrijen toegang in het paleis, en meer ontzags en eerbieds werd die bij vergelijking nietsbeduidende wezens betoond, dan aan de doorluchtigste Patriciers. De caligula's, de nero's, de commodussen beschermden genen en vermoordden dezen.

De schoone avondstond en de oorlog (*).

Wonderlijk is somtijds de loop van onze denkbeelden. Ik weet niet, hoe het komt, maar als ik mij eens toegeef in de verlustigende beschouwingen van de prachtige vertooningen, welke een schoone dag of avond ons aanbiedt, dan komt mij ook dikwijls de Oorlog in gedachten. Toen ik onlangs deze aanmerking aan eenen Vriend mededeelde, verklaarde hij mij, dat hetzelfde bij hem plaats had, en dat hij het menigmalen bij anderen had opgemerkt. Wat mag het toch zijn, dat dingen, van een zoo verschillenden en zelfs tegenstrijdigen aard, bij elkanderen brengt, en wel, zonder dat wij die vereeniging zoeken? Misschien is het een heimelijke of natuurlijke trek onzer ziele, om door vergelijkingen en sterke tegenstellin-
{==464==} {>>pagina-aanduiding<<}
gen hare denkbeelden op te helderen en te verhoogen, waaruit dan de gewoonte ontstaat, dat de gedachten dikwijls ongemerkt van het schoone tot het leelijke overgaan, om alzoo het een bij het ander des te meer te doen afsteken. Hoe het zij, de zaak zelve is ons bij herhaling door eigen gewaarwording zoo duidelijk bevestigd, dat zij onze bijzondere opmerking tot zich heeft getrokken. Nog onlangs ondervonden wij dit vreemde mengsel van aandoeningen; en onze bespiegelingen bij die gelegenheid deelen wij thans mede.
Een schoone avondstond, na een even schoonen dag, had ons tot eene wandeling in het open veld uitgelokt. De natuur had den hoogsten luister, waarin zij op den middag tot verblindens toe schittert, afgelegd, en als 't ware een zediger en eenvoudiger gewaad aangenomen, om hare zachte bevalligheden op de voordeeligste wijze ten toon te spreiden, en hare goedaardigheid uit te drukken in eene zwijgende en kwijnende teederheid. Het is dan, dat zij dubbel bekoorlijk wordt in het oog van den stillen aanschouwer, en hem niet zoo zeer verbaasd doet staan over den sterken glans van hare pralende schoonheden, als wel inneemt door derzeiver uitlokkende vriendelijkheid, aan wier gestreel het gevoelig hart zich overgeeft onder het genot van allerlei smeltende genoegens. De ooster hemelkringen werden overtogen met eene blaauwe donkerheid, en schenen te treuren over den wijden afstand van de wegzinkende dagtoorts, die hen bij het verrijzen uit hare slaapkameren zoo heerlijk optooit; terwijl het westen een blij gelaat vertoonde, nu hij dezelve in zijnen schoot mogt terug ontvangen. De lucht was helder, slechts hier en daar met smalle en spitsuitloopende strepen bezet, een weinig boven den westelijken gezigteinder, en hooger op hingen kleine losse wolkjes, als eene dunne wolle vacht uitgespreid, die gedeeltelijk tot fijne draden was uitgerekt, en gedeeltelijk voller opgebolsterd. Achter dit kunstig bekleedsel trok de dalende Zon heen, nu alleen haren stand aanwijzende in eene wit verlichte wolk, die zij door hare stralen niet geheel konde breken, en dan weder schijnende met een doorsneden gloed, slechts overdekt met een open gaas, of met kleine, en alleen door fijne draden aan elkander hangende lokken. Nog eenmaal wilde zij dit halfrond begroeten met een onbeneveld gelaat, en zich in hare volle majesteit vertoonen, om hetzelve daarna te verlaten, schoon slechts voor eene korte poos. En welhaast

{==465==} {>>pagina-aanduiding<<}
daalde zij met eene eenparige statigheid, ter plaatse, waar de hemelboog door eene vlakke zoldering schijnt aangeschoten en gesneden te zijn, neder; lekkende eerst met den benedenrand den schijnbaren grond, waar zij vervolgens langzamerhand indrong, tot dat eindelijk het uiterste van den bovenrand wegslipte. De toppen der hoogste gebouwen glinsterden bij het ondergaan nog van hare opschietende stralen, en de kanten der bewolkte streken waren omboord met een purperen gloed.
Intusschen scheen de geheele aarde voor de diensten, gedurende den nu haast verloopen dag door de ondergaande Zon aan haar bewezen, een liefelijk dankfeest te bereiden, en daartoe, al wat leven ontvangen had, op te wekken met eene achtbare stilte. De wind zweeg bij dien eerbiedwekkenden toestel, of bewoog slechts nu en dan de dunne takjes en bladeren der boomen, terwijl hij zich met een zacht geruisch in dezelve liet hooren, en niet anders deed, dan zijne verfrisschende en verkoelende togtjes langzaam en bij poozen voort te stuiven. De leeuwrik zong zijn avondlied, waarmede zich eene menigte onderscheiden stemmen, uit het nabij gelegen bosch voortkomende, vermengden, en waaronder het puik der gevederde zangers gestaag den boventoon hield, die straks daarna geheel alleen zong, en bosschen en velden met zijne schelle en weerklinkende toonen vervulde. Het jonge groen, dat voor de hitte van den dag zich had neergebogen, rigtte zich weder op, verkreeg door de schuins vallende lichtstralen eene frisscher en bevalliger veldkleur, en maakte zich gereed, om de vruchtbare dauwdruppelen in te drinken. De runderen nevens het ander vee gingen verheugd ten avondmaaltijd, en graasden nog met smaak op de welige en bloemrijke weiden. Anderen, reeds verzadigd, huppelden, stoeiden, sprongen en snoven in de vrije en geurige lucht. Anderen begaven zich ter ruste, geheel onbekommerd den naderenden nacht afwachtende. In 't kort, het gansche veld ademde genoegen en stille vreugde, en scheen een paradijs van verlustiging. Bij het aanschouwen van deze keurige tooneelen stond ik dikwijls opgetogen stil, deed vervolgens niets dan werktuigelijk mijne voeten bewegen en de lucht uit- en inademen, terwijl ik voor het overige bijkans mijzelven verloor onder een stroom van de verrukkelijkste gewaarwordingen. En met wien, die eenige opmerkzaamheid en een gevoelig hart bezit, zal het in zulke oogenblikken anders gesteld zijn?

{==466==} {>>pagina-aanduiding<<}
Wat is natuur toch schoon! (dacht ik bij mijzelven) wat is zij weldadig! wat is zij vree dzaam! Hoe onnadenkelijk groot, hoe magtig, hoe wijs, hoe liefderijk moet haar Schepper zijn! Hoe gerust, hoe stil, hoe achtbaar, hoe wel te vrede is alles rondsom mij heen! Ach! dat de Menschen ook zoo gerust en wel te vrede onder elkanderen waren! Welk een heerlijke lusthof zou dan deze aarde kunnen wezen! Welk een onuitsprekelijken voorraad van streelende genietingen levert zij voor ons op, als wij haar zoo aanzien! Hoe zeer kunnen die genietingen nog veredeld en vermenigvuldigd worden door het kunstrijk vermogen van den Mensch, indien hij hetzelve daartoe wilde gebruiken. Maar ach! hij gebruikt het dikwijls, om al, wat natuur en kunst schoon maakt, en om alle genoegens van 't leven, om zichzelven en zijn geslacht te vernielen. Duizenden zijn misschien op dezen heerlijken dag, welke door een zoo verrukkelijken avond gevolgd wordt, alleen bezig geweest, met duizenden hunner natuurgenooten te slagten, of in armoede en slavernij te dompelen; alleen bezig geweest, met even schoone oorden, als ik hier voor oogen heb, te verwoesten, en geene schuilplaats over te laten voor die genoegelijke rust en vreugde, welke ik hier aanschouw. Misschien is deze dag het Menschdom op stroomen bloeds te staan gekomen, vergoten door het Oorlogszwaard in de hand van Menschen. Misschien rooken nog de vertrapte velden, die anders geschikt waren, om den balsem der groeijende kruiden uit te wasemen, van het laauwe bloed der verminkten, der half stervenden en der lijken, waarmede zij bezaaid zijn, terwijl het hartbrekend gekerm van alle kanten ten Hemel stijgt, en men overal de benaauwde worstelingen des doods ziet. Misschien duurt de woede der vervolging nog op dezen anderzins verrukkelijken stond voort, en vervult een woest krijgsgeschrei de vruchtbaarste valleijen, in stede van de liefelijke stemmen der verrukking, welke hier van rondsomme mijn gehoor streelen. Of misschien smeedt men, in
het aanzien van de zoo vrolijke, onschuldige en vredelievende natuur, nieuwe ontwerpen van slagting en verwoesting tegen den volgenden dag, welken de goede God geven zal, maar tot geheel andere einden. ô Wreede Grooten! die geene andere staatkunde, geene andere vermaken kent, dan uwe natuurgenooten te vernederen en te overheeren, dan de schoone aarde in eene woestijn te herscheppen; die, om een handvol eere, om eene strook

{==467==} {>>pagina-aanduiding<<}
gronds, welke U niet toebehoort, legioenen van uwe medeschepselen tegen elkanderen in het harnas jaagt, de volken uitschudt, landen verwoest, en de woningen met schrik en ellenden vervult. Wanneer zult Gij uwen verslindenden aard afleggen? Wanneer zult Gij Menschen worden? Slaat uwe oogen rond in het ruim der schepping, en leert van de vreedzame en liefdadige natuur, die alles zoo teederhartig koestert, zoo minzaam toelagcht, en zoo vriendelijk uitnoodigt tot het stil genot van hare bekoorlijkheden, - leert van haar gelukzaligheid rondsom U te verspreiden, in plaats van angsten en jammeren. Of, indien Gij voor zulke aandoeningen onvatbaar mogt zijn, gevoelt ten minste, welke afschuwelijke wanschepselen Gij zijt in het rijk van zoo vele schoonheden, van zoo veel orde en liefelijkheden, als overal in hetzelve doorstralen, behalve in die gedeelten, welke onder het bereik vallen van uwen verpestenden adem, en over welke Gij den geesel des Oorlogs hebt uitgestrekt. Wat hebben de Menschen U misdaan, dat Gij hen wilt vermoorden, of aan de armoede, de slavernij of de wanhoop overleveren? Heeft daartoe de Maatschappij U opgevoed, en zoo groot en aanzienlijk gemaakt? Waarom wilt Gij, aan welken de middelen, door de natuur tot onderhoud en verkwikking geschikt, zoo ruim zijn toegediend, nog daarenboven U vetmesten met het bloed en zweet van Menschen? Waarom wilt Gij alleen, te midden der beschaafdheid, naar verscheurende dieren of wilden gelijken, die van roof en moord leven? Waarom wilt Gij alleen gevreesd en niet bemind worden, gelijk wij de natuur moeten beminnen? Of verbeeldt Gij U in uwe wreede dwaasheid, dat Gij de wereld zult kunnen misleiden, gelijk Gij Uzelven misleidt, en de schuld der gruwelen van U kunnen afwerpen, omdat Gij ze door anderen laat uitvoeren? Meent Gij, dat Gij de verschrikkelijke rampen des Oorlogs minder te verantwoorden hebt, omdat Gij er eigenhandig geen deel aan hebt, maar het doodslaan en verwoesten aan anderen
opdraagt? Neen! Gij zijt het, die uwe dienaren naar de slagtbank voert, om offeranden te zoeken voor uwe grootheid en heerschzucht. U moeten wij vloeken, als de bewerkers van het kwaad, en uwe werktuigen kunnen wij alleen beklagen. Maar Gij gevoelt ook ongetwijfeld reeds de straf in Uzelven. Nu wenkt alles tot rust, en van U blijft de rust verre verwijderd; de bloedige tooneelen, die Gij hebt aangerigt, hangen U gedurig voor

{==468==} {>>pagina-aanduiding<<}
den geest, en houden al het schoone en goede, dat in de wereld gevonden wordt, buiten uw gezigt, of het bereik van uwe gewaarwordingen. De Zou moge helder schijnen, luisterrijk haren dagloop voleinden, en even luisterrijk denzelven hervatten aan de vergulde morgenkimmen; de aarde moge haar gelaat vernieuwen, en met de keur van hare versierselen en voortbrengselen pronken: dit alles kan geene stralen van verkwikking schieten in uw arglistig hart, maar stuit vruchteloos op hetzelve af, daar het eeuwig verzonken ligt in de zorgen van uw moorddadig Staatsbedrijf. Of misschien vermeerderen deze grootsche vertooningen nog den last uwer kwellingen, omdat derzelver luister zoo verre den uwen overtreft, en omdat Gij ziet, hoe weinig de natuur zich stoort aan de bedreigingen van uwe geweldige magt, zoo vreesselijk en geducht in uwe eigen oogen. Zij gaat ongestoord haren gang, en volbrengt getrouwelijk hare pligten, schoon Gij de uwen verwaarloost; zij volgt standvastig hare eigen wetten, schoon Gij geene wetten kent. Het groote licht, dat ik straks onder de vriendelijkste afscheidsgroeten zag ondergaan, zal niet verzuimen op zijnen tijd aan de andere zijde van den aardbol weder moedig ten voorschijn te treden, en door zijne weldadigheden een beschamend tegenbeeld op te rigten naast de wanorde van uw woest en wreed bestaan. En zoo spannen alle krachten der stoffelijke wereld te zamen, om U uwe schande en weerspannigheid te verwijten; zoo worden door het geheele zamenstel der dingen de misvormige trekken van uw wanschapen gelaat ten toon gesteld. En Gijzelven, door de ontzaggelijke stemmen der natuur verschrikt, zult dikwijls niet kunnen nalaten op te merken, dat Gij in alle uwe grootheid niets meer zijt, dan afhankelijke stervelingen, niets meer, dan de geringste der slaven, die voor U vechten, niets meer, in vergelijking van het heelal, dan kleine stofdeeltjes, die voor den wind wegstuiven. Hoe durft Gij U dan zoo vermetel aanstellen, dat Gij oorlog voert tegen
de Godheid en hare edelste schepselen? Wat is de Natuur eene bevallige schoone! en wat is de Oorlog een verschrikkelijk monster!
Onder deze en soortgelijke gedachten te huiskomende, beklaagde ik mij niet weinig, dat ik mij door deze verdrietige denkbeelden zoo verre had laten vervoeren, en dus berooven van de aangenaamste oogenblikken mijner wandelinge; hetwelk mij dan nieuwe wenschen voor den Vrede deed uitboezemen.


{==469==} {>>pagina-aanduiding<<}

Het karakter van een' geveinsden, volgens Theophrastus; met eenige ophelderende aanmerkingen.

‘Geveinsdheid is de kunst om vermomd te spreken en te handelen, ten einde daardoor een zelfzoekend oogmerk te bereiken. De Geveinsde bezoekt zijnen vijand, alsof hij zoo verre ware van hem te haten, dat hij een bijzonder genoegen in zijn gezelschap vond. Hij prijst en vleit de zoodanigen, wier val hij bedoelt; hij gelaat zich uitwendig ontroostbaar wegens een ongeluk, hun bejegend, doch juicht deswege in zijn hart. Indien gij kwaad van hem gesproken hebt, hij is goedaardig genoeg om het u te vergeven. Vaart gij heftig tegen hem uit, hij bedankt u, dat gij hem zijne gebreken zegt. Na iemand eene beleediging te hebben aangedaan, verdubbelt hij zijne betuigingen van vriendschap, en zoekt de gevoeligheid deswege te verstompen. Hebt gij met hem eene zaak te doen, welke hij weet dat geen uitstel kan lijden, hij smeekt u, op eenen anderen tijd hem daarover te spreken. Hij heeft iets geheimzinnigs in alle zijne bedrijven: als men hem hoort praten, zou men denken, dat hij al den tijd met overleggen doorbragt, zonder ooit tot een besluit te komen. Hij bedoelt iets bepaalds in de onverschilligste dingen, welke hij zegt. Wanneer gij geld van hem wilt leenen, betuigt hij nooit schraler bij kas geweest te zijn; doch als hij waarlijk geen ruimte van geld heeft, spreekt hij van koffers, met geld gevuld. Na zeer aandachtig geluisterd te hebben naar alle de omstandigheden van eene zaak, hem voorgesteld, verzoekt hij verschooning wegens zijne onoplettendheid op het gezegde. Hij ziet iemand een' langen tijd aan, en verklaart naderhand hem nimmer gezien te hebben; zijn gehengen is zoo zwak, dat hij elke zaak, welke hij met u heeft afgesproken, indien dezelve hem niet ten bijzonderen voordeele strekt, oogenblikkelijk vergeten heeft. Hij heeft een kort antwoord gereed, hetwelk hem in alle gelegenheden te passe komt: “Hij zal het in bedenking nemen.” Hij kan met geene mogelijkheid eene hem voorgestelde zaak begrijpen, welke hij, weinig tijds geleden, zelf u
ontvouwde. Zijne antwoorden zijn kunstig overlegd, en gaan niet zelden met

{==470==} {>>pagina-aanduiding<<}
eene schijnbare verwondering vergezeld. “Het is onmogelijk!” zegt hij: “Gij doet mij versteld staan!” Hij is dermate ontzet over 't geen gij hem verhaalt, “dat hij als 't ware zichzelven niet is!” Na eene korte tusschenpoos laat hij er op volgen: “Hoe! deze verhaalde 't mij geheel anders. Dit is alles een raadsel. Gij kunt in goeden ernst zoo niet spreken. Ik weet niet waarom ik u geen geloof zou geven, en nogtans zou ik niet gaarne zoo kwaad van hem denken.” - Draag zorge, u niet te laten misleiden door zijne afgebrokene wenken, door zijne dubbelzinnige uitdrukkingen en listige vergrootingen!’
Sommigen, deze Karakterschets des Veinsaards gelezen hebbende, zullen misschien zeggen, dat het een gedrogtelijke Caricatuur en geen Karakterbeeld is, en dat geen mensch ooit zulk eene helsche geaardheid omdroeg. Ik ontken dat het een Caricatuur is, dewijl het voor geen Portret scheep komt; maar ik wil toestaan, en hoop dat het waar zij, dat geen menschelijk wezen ooit zoo bedorven was. Maar het is niet een enkel menschelijk wezen, 't geen wij hier ons voor oogen gesteld zien: het is de voortgang der Geveinsdheid in 's menschen hart; het is eene schilderij van die Ondeugd in hare werkzaamheden. Wij kunnen alle die trekken in één enkel man niet vinden, als in iemand, die hier voor den schilder zat; maar gewis zullen wij dezelve vinden in een aantal menschen: en het was door de werkzaamheden der Veinzerije in een aantal menschen waar te nemen, dat theophrastus deze afbeelding van die Ondeugd opmaakte.
Laten wij dit eigenste voorwerp eens wat van naderbij beschouwen. Wij zullen wel voor toegestaan houden, dat geen enkel Mensch zulk een volleerde kweekeling is in de school der Veinzerije, dat hij geheel aan deze beschrijving beantwoorde. Bezien wij, hoe vele Personen er noodig zijn, om dit zamenstel eens Geveinsden uit te maken.
Stelt u voor oogen iemand, die naar een Post staat, tot welks bekoming hij veler stemmen noodig heeft, en niet kiesch is ten opzigte van de middelen om dezelve te bekomen. Op hem zullen de eerste vier of vijf opgegevene trekken volkomen passen. 't Geen daarin beschreven wordt, is juist wat een ieder moet in 't werk stellen, die onverschillig is ten opzigte van de middelen om een door hem bedoeld einde te bereiken. - Voegen wij bij dezen

{==471==} {>>pagina-aanduiding<<}
man een welafgerigten Hoveling, ik verbeeld mij dat wij meer dan ter helft zullen komen van de opgegevene Karaktertrekken, en de gelijkvormigheid zeer treffende vinden. - Maar laten wij, om aan Ambtbejagers en Hovelingen niet alle de trekken van dit beeld over te laten, den Koopman een gedeelte doen aanvullen. Vraagt men hem om geld, nooit was hij zoo schraal bij kas; maar is hij dadelijk schaars bij den gelde, dan spreekt hij van volle koffers. Ten aanzien van dit laatste Karakter mogen wij aanmerken, dat dit misschien het éénig stuk is, waarin hij zich aan Veinzerij schuldig maakt, en dat hij in alle andere levensbetrekkingen als een opregt man handelt. Dan, het handelbedrijf, denkt hij, geregtigt hem om van schraalheid bij den gelde te spreken, ten einde zijn Geld te bewaren, en van welgevulde koffers, om zijn Krediet te behouden. Hij is een Veinsaard; doch het zou verkeerd en te streng gehandeld wezen, als men voortging met hem alle de Karaktertrekken des Geveinsden, door theophrastus vermeld, toe te schrijven.
Wij zouden kunnen voortvaren met andere Personen op te noemen, op welke de nog overschietende Karaktertrekken passen; zij komen ons in het dagelijksch leven menigvuldig voor. Dan, het bijgebragte is genoeg om aan te toonen, dat, schoon geen één enkel Persoon volkomen beantwoorde aan de beschrijving, hier door theophrastus gegeven, nogtans geen zeer groot aantal noodig is om er aan te beantwoorden.
De grootste Veinsaards bedriegen niet altoos, en de opregtste Menschen zijn te allen tijde niet even opregt. Aanmerkingen van dezen aard zou men kunnen maken op de meeste, zoo niet op alle de Karakters, door dezen bekwamen Meester geschetst, alsmede op die van andere Schrijvers, die op dezen trant zedelessen hebben willen mededeelen.
Twee voordeelen vergezellen die schrijfwijze. Het eene is, dat men, door het Karakter van eenige Drift te malen, en niet van eenen bijzonderen Persoon, zulks ter leeringe kan doen dienen voor alle eeuwen en alle geslachten. Leefde theophrastus heden ten dage, men zou mogen in twijfel trekken, of de ondervinding van 't geen er thans omgaat hem in staat zou stellen om er wezenlijke trekken aan toe te voegen; zij mogten eenigzins anders gewijzigd wezen. - Het tweede en het grootste voordeel is, dat wij uit deze Karakters mogen leeren, hoe snood, hoe

{==472==} {>>pagina-aanduiding<<}
aanstootelijk zekere Ondeugden zijn, indien wij dezelve niet bij het eerste opkomen te keer gaan, maar onbedacht den stroom der gewoonte volgen, zonder ernstig na te denken, of zulks ons ten goede geleide, of in een' maalstroom van onheil storte. Het wederstaan der eerste beginselen zij ons een behoedende leefregel: want hij, die zich een weinig in de Veinzerij toegeeft, kan niet zeggen, waar hij zal ophouden; en waarschijnlijk zal hij dit niet eerder doen, dan wanneer, hetgeen in den aanvange enkel eene Zwakheid was, in eene hebbelijke Ondeugd ontaarde.

Het geschrift voor mijnen vader.

(Vervolg van bl. 444.)

Zoo verschrikkelijk was het tooneel van louiza's dood, en ik werd er dermate van getroffen, dat ik nog naauwelijks de herinnering kan verdragen. Mijnheer werner, wiens stroef gelaat aan het denkbeeld beantwoordde, welk ik er mij van gevormd had, overlaadde martha met scheldwoorden; de Arts, die mij een fatsoenlijk man toescheen, zocht hem neer te zetten, en zijne gevoeligheid omtrent het verlies van zijne Dochter te doen werkzaam zijn. ‘Voor haren misslag heeft zij genoeg geboet,’ zeide hij, hem bij het bed brengende. ‘Mijnheer de Predikant! zegen het ziellooze lijk van uw kind; zij kan u niet meer hooren, maar dat haars Vaders vergiffenis hare ziel hemelwaarts verzelle!’ In dezelfde houding was ik op het sterfbed blijven zitten, met het kind in mijne armen rustende, en mijne eene hand louiza's ijskoude hand vasthoudende. Zwijgende zag de Predikant zijne overledene Dochter aan. ‘Zie daar,’ vervolgde de Geneesheer, ‘zie daar haar kind, welk haar in uw hart zat vervangen; het ligt in 's Vaders armen; hij heeft het bekend, zoo als gij gehoord hebt, en gezworen, het nimmer te zullen verlaten. Herhaal zulks, Mijnheer! dezen troost zijt gij aan den Vader van uw slagtoffer schuldig.’ Met verbaasdheid zag mij Mijnheer werner aan; de kamer was zeer donker; de woorden, welke hij bij het inkomen had gehoord, deden hem denken dat het ernest was; hij scheen te ontstellen dat hij eenen onbekenden ontmoette. ‘Wie zijt gij?’ vraagde hij mij eindelijk. ‘Een eerlijk man,’ antwoordde ik, opstaande, ‘die niet de verleider van deze ongelukkige is, maar die haar vriend

{==473==} {>>pagina-aanduiding<<}
was, en gedaan heeft al wat hij konde om haar te behouden. De Vader van dit kind ben ik niet, maar ik ben zijn beschermer; aan de stervende moeder heb ik gezworen, het niet te zullen verlaten, en ik zal mijn woord houden. Voor 't overige heb ik geenerhande reden om u mijnen naam te verzwijgen; ik heet frederik buchman, en ben Student te Jena.’ Ik verliet het huis met mijnen kleinen last in mijne armen, zonder voor alsnog te weten, wat ik er mede beginnen zoude, doch vast beraden, het kind niet te zullen overlaten aan den ontmenschten Vader, die het ontzielde ligchaam zijner eenige Dochter koelbloedig aanschouwde. Ik zag rondom naar martha, in den wensch om haar te raadplegen; verschrikt door des Predikants dreigementen, had zij zich verscholen, gelijk ook hare oude Moeder; niemand anders was er meer in het vertrek, dan haar zoo goed als kindsche Vader.
Het was een donkere nacht, en het weêr koud en regenachtig; zoo goed als ik konde, bestopte ik het kind in mijnen mantel, en spoedde mij naar de stad, om het onder dak te brengen en hulp te verschaffen. De vrouw, bij welke ik huisvestte, was goedaardig en meegaande; in hare handen stelde ik het kind, zonder mij aan hare vermoedens veel te laten gelegen zijn. Alleenlijk zeide ik haar, dat het een toevertrouwd pand was, welk aan mij niet behoorde. Zij grimlachte, zeide, hetgene eene zekere waarheid was, dat het een schepsel van onzen Lieven Heer was, hetwelk men niet moest laten sterven; en het in haar bed gelegd hebbende, om het te verwarmen, ging zij uit, om voor hetzelve eene Min te zoeken. Alleen zijnde, peinsde ik over mijnen toestand, en wat mij te doen stond. Stond het mij vrij, over het lot eens kinds te beschikken, welks rijke en magtige Vader hetzelve een veel beter lot konde bezorgen? Was ik niet verpligt, mijn best te doen, hetzelve zoodanig een lot te verzekeren? Ik begon verscheiden brieven, zonder dat ik over een derzelven voldaan was; ik was of te trotsch om hem te roeren, of te zacht voor zijn en voor mijn eigen geweten. Ik was aan mijnen vijfden of zesden brief, toen mijne huiswaardin binnenkwam met eene vrouw, die beloofde, het kind tot zich te zullen nemen. Ik bewilligde in den prijs, welken zij eischte; de drie eerste maanden betaalde ik haar op hand, zoo als zij begeerd had. Zij nam het kind mede, hetwelk, tot nog toe stil geweest zijnde, begon te schreijen, en ik ging naar mijne kamer, om de laatste hand te leggen aan mijnen verdrietigen brief aan een' man, welken ik verachtte, en van welken ik kleine verwachting had. Deze bezigheid, het beeld der arme louiza, en de harde taak om ernest haren dood te melden, deden den slaap van mij wijken. Veel beweging

{==474==} {>>pagina-aanduiding<<}
hoorde ik in huis; de man van mijne huiswaardin was een bakker, die dikmaals bij nacht bakte; ik dacht aan geene andere reden, en bemoeide er mij niet mede. Doch in den morgen mij verbeeldende dat ik hoorde stenen, ging ik naar beneden, en vond aldaar een tooneel des doods, minder aandoenlijk dan het eerste, doch hetwelk mij insgelijks sterk aandeed. De bakkerin, welke ik 's avonds te voren welvarende had gelaten, was onverwacht van eene beroerte aangetast, en lag stervende. Zij had geene kinderen, en haar man, die jonger was dan zij, beweende haar in de eerste oogenblikken welstaanshalve; maar ik betreurde in opregtheid eene vrouw, over welke ik reden had voldaan te zijn. Daarenboven bragt mij haar overlijden in eene groote verlegenheid. Ik had vergeten, haar den naam der Min te vragen, in wier handen wij louiza's kind gesteld hadden; de man wist mij geenerlei aanwijzing te doen; bezig met zijnen over, had hij het kind noch de Min gezien, en wist niet, waar ik over sprak. Maar ik dacht, dat deze vrouw welhaast uit zichzelve zoude wederkomen, om van haar minnekind berigt te brengen. Ik ging wederom naar mijne kamer, en, van zoo vele onderscheidene gemoedsbewegingen vermoeid, zocht ik een weinig te slapen, en ging te bed. Ten acht of negen ure in den morgen sliep ik nog, toen ik van een hevig kloppen aan mijne kamerdeur wakker werd; ik deed open, en zag twee Dienaars van de Akademie, die, van wege de Regering, mij kwamen gevangen nemen. Ten hoogste ontzet, vraagde ik, wat mij zulk eene behandeling had berokkend? Ruwelijk gaf men mij tot antwoord, dat ik zelf het wel zoude weten; dat dit hunne zaak niet was, en dat zij hunne orders volgden.
‘Ik onderstel,’ zeide ik, ‘dat ik tegen ernest schmitt moet verhoord worden.’ - Geen antwoord. Terwijl ik mij kleedde, werd mijn bureau verzegeld, en de papieren, die op mijne tafel verspreid lagen, in een verzegeld pakket gebonden; deze waren mijne onderscheidene proeven van brieven aan den Baron van leneck. Toen ik gekleed was, gingen wij naar beneden; er stond een rijtuig aan de deur; wij stapten er in, en, tot mijne groote verwondering, hield het stil, niet, zoo als ik had verwacht, voor het Gevangenhuis der Studenten, alwaar alsnog ernest zat, maar voor de Stadsgevangenis, alwaar ik werd opgesloten in een klein vertrek met traliën, en waarin geene andere meubelen waren dan een slecht bed, een stoel en eene tafel. Naar gewoonte werd ik betast, en mij alles afgenomen, wat ik in mijne zakken had; waarna men mij aan de treurige overdenking van mijn lot overliet.
Na verloop van eenige uren, kwam men mij halen, en werd ik voor mijne regters gebragt. Na de gebruikelijke

{==475==} {>>pagina-aanduiding<<}
vragen, werd mij mijne Akte van beschuldiging voorgelezen, in name van michiel werner, Kerkleeraar te Lubelin; dezelve behelsde, ‘dat ik het wegloopen zijner Dochter uit het vaderlijke huis had begunstigd, naar uitwijzen der getuigenisse van verscheiden boeren, die mij in het dorp en om de kerk hadden zien omdwalen, op de dagen en zelfs 's daags vóór die ontvlugting; dat, tot meerder bewijs, hij zelf mij in eene eenzame hut had gevonden, waarheen ik ongetwijfeld haar gebragt had, bij haar zittende op het bed, waar zij op sterven lag, haar pasgeboren kind in mijne armen houdende, waarvan ik bekend had de vader te zijn, en welk ik uit de gezegde hut had weggevoerd, zonder dat men wist, wat er verder van geworden was.’ De Geneesheer had het, als getuige, onderteekend, enz.
Men vraagde mij, wat ik er op had te antwoorden. Ik bekende de waarheid der aangekondigde daadzaken, op de medepligtigheid der vlugt na, waarvan ik onkundig geweest was, en ik deed het verhaal, welk gij gelezen hebt.
Men vraagde mij naar mijne bewijzen en getuigen.
Ik had geene andere dan martha en hare ouders, wier naam ik zelfs niet wist, en de hut konde ik niet naauwkeurig beduiden, alwaar ik alleen bij nacht geweest was. Mijne antwoorden beschouwde men als onbepaald, onvolledig en onvoldoende.
Na dit eerste verhoor werd ik naar mijne gevangenis teruggebragt. In een tweede verhoor werd van mij geëischt, dat ik het kind zoude ten voorschijn brengen, welk ik had weggenomen, of zeggen waar het was: hiervoor was ik beducht geweest; want onmogelijk konde ik er op antwoorden. Ik meldde het spoedig overlijden mijner huiswaardin, en dat de naam der Min mij onbekend was; ik verzocht, dat er onderzoek mogl gedaan worden, om haar op te sporen; ik duidde haar zoo naauwkeurig aan als ik konde, hebbende ik haar zeer weinig bekeken. Na verloop van eenige dagen werd mij gezegd, dat alles vruchteloos was, dat men niets ontdekt had, dat mijne zaak een halsstraffelijken keer nam, dat ik beschuldigd werd met den dood der moeder en het verdwijnen van het kind. Ik verzocht, dat men martha en derzelver onders hoorde: de eerste, werd mij geantwoord, was in dienst van Mijnheer werner, tot wien zij was teruggekeerd, en konde niet tegen haren Heer getuigen: de twee oude lieden wisten nergens van; zij verklaarden, dat de Vader van het kind bij hen was gekomen een uur voor het overlijden der arme kranke, en dat hij haar in hare laatste oogenblikken had vertroost. Voor het minst scheen hunne getuigenis, die zichzelve gelijk bleef, te bewijzen, dat ik aan louiza's vlugt en dood onschuldig was; maar de

{==476==} {>>pagina-aanduiding<<}
beschuldiging van Vader te zijn, en het kind te hebben weggenomen en doen verdwijnen, bleef in hare volle kracht op mij rusten. Als een laatste redmiddel verzocht ik, den Baron te mogen spreken; ik herinnerde mij, dat, bij gelegenheid van het tweegevecht, de waarheid op hem gezegevierd, en hem de beschuldigingen had doen teregtbrengen; ik hoopte, ook ditmaal nog zijn hart te zullen roeren. Men gaf mij tot antwoord, dat de brokken van brieven, en derzelver verschillende stijl, die bij mij gevonden waren, zoo duidelijk een beraamd plan aankondigden, om hem in eene zaak te betrekken, aan welke hij volmaakt onschuldig was, dat het mij niet zoude worden toegelaten, hem te spreken, genomen zelfs dat zulks mogelijk ware, doch dat het dit niet meer was, aangezien hij Jena had verlaten, zoodra zijne wonde hem had toegelaten te vertrekken, en dat men niet wist, waar hij thans zich bevond. Reeds honderdmalen had ik gevraagd, mijnen waarden ernest te zien, zonder dat men zich verwaardigd had mij te antwoorden; nogmaals drong ik er op aan, en verzocht dat hij althans omtrent zijne voormalige betrekkingen tot louiza werner zoude ondervraagd worden. Oordeel over mijne verbaasdheid en mijne droefheid, toen ik vernam, dat hij, vrij onachtzaam bewaakt zijnde, sedert de beschuldiging op mij was neergedaald, zijn arrest gebroken had en ontvlugt was, zonder dat men wist, wat er van hem geworden ware. ‘ô God!’ riep ik, ‘ernest, de ondankbare ernest verlaat mij; dit laatste ongeluk was nog voor mij gespaard!’ Ach! hoe verfoeide ik toen het geheele menschdom! Hoe verwenschte ik de valsche vonnissen en de valsche vriendschap! Doch die van mijnen goeden ernest kwam welhaast mijn hart vertroosten.
Op zekeren dag stond ik voor mijne regters, vermoeid van de zuiverste waarheid van valschheid te hooren betigten, zelfs de dengd versoeijende, die mij in dezen afgrond had gedompeld, verlangende het leven te verliezen, omdat ik de eer had verloren; vastberaden was ik, niets te doen om het te redden; het hardnekkigste zwijgen hield ik op alle de vragen, die, bij herhaling, mij gedaan werden. Het aanhooren van dezelve eindelijk moede, riep ik uit: ‘Ik beken alles; doet met mij, wat gij wilt!’ Inmiddels werd er voor de deur der Geregtszaal eene stem gehoord, welke mij niet onbekend was, verzoekende binnengelaten te worden, alsmede het schreijen van een kind.... Hij zelf was het! het was ernest, gevolgd van de Min, welke ik oogenblikkelijk herkende. Ernest nam het kind in zijne armen, en, de regters naderende: ‘Ziet hier,’ riep hij, ‘de dochter der ongelukkige louiza werner en de mijne! Wien is het onbekend, hoe zeer ik sints lang louiza heb bemind? Dit

{==477==} {>>pagina-aanduiding<<}
kind behoort mij toe, dit verklaar ik hier, en ik schaam mij, het een oogenblik verzaakt te hebben; eene heillooze dwaling deed mij van het spoor wijken. Dank zij u, al te edelmoedige Vriend, die al wat mij van louiza is overgebleven voor mij bewaard hebt, en op het punt stond van er het slagtoffer van te zullen worden! Ik heb mijn kind wedergevonden, en ben gekomen om te gelijk frederik en louiza vrij te spreken. Zij is onschuldig gestorven: want zij was mijne echtgenoote; hare moeder had haar mij geschonken; eene ongegronde jaloezij heeft mij doen dwalen; een oogenblik heb ik aan haar getwijfeld, en ik ben er wel zwaar voor gestrast; zij leeft niet meer, en wat niet al heeft frederik geleden om mij, die de eigenlijke misdadige ben!’ Met zoo veel vuur sprak hij deze woorden, louiza's kind zag hij met zoo veel teederheld aan, dat ik hem schier begon te gelooven, - ik, die zoo wel wist, wat er van de zaak ware: hoe zouden er dan de regters aan getwijfeld hebben? Nogtans zeiden zij, dat het blijken moest, dat het geen ondergestoken kind was; diensvolgens werden hij en de Min in verzekering genomen. Ernest verwierf verlof, om met mij in dezelfde kamer te zitten. Hij verhaalde mij, dat hij, de oorzaak mijner gevangenisse gehoord hebbende, het besluit had genomen, niet te zullen rusten, voordat hij de onbekende Min had wedergevenden, en het kind, waarin hij nu dubbel belang stelde. Na alle de gemeene huizen in Jena vruchteloos bezocht te hebben, had hij onderzoek gedaan in den omtrek, geene woning onbezocht latende, en zonder er narigten in te winnen. In het oogenblik, eindelijk, dat hij aan een' goeden uitslag begon te wanhopen, ontdekte hij hetgene hij zocht in een klein gehucht, twee of drie mijlen van Jena gelegen. Deze boerin, zeer armoedig zijnde, was stadwaarts gegaan, om een minnekind te zoeken;
toevallig was zij bij zijne huiswaardin gekomen om brood te koopen, en had aan dezelve haar verlangen te kennen gegeven, en tevens hare woonplaats genoemd; deze had zich zulks herinnerd, toen hij haar het kind ter hand stelde; zij ging haar halen; de boerin, blijde dat zij haar oogmerk had bereikt, ging er mede naar haar dorp, vanwaar zij niet, dan nadat de drie maanden zouden verloopen zijn, in de stad zoude komen. Zij bewilligde er in om ernest te volgen, die nu besloten had om het kind van zijne louiza aan te nemen, in weerwil van het afgrijzen, welk hij van den Vader had. Ik versterkte hem in dat denkbeeld, door hem het zoo aandoenlijk tooneel van louiza's sterven te verhalen. Maar hoe veel te meer nog werd hij in woede tegen hem ontstoken, die haar in het graf gebragt had! Indien hij nog te Jena geweest ware, niets zoude een nog moorddadiger tweegevecht hebben kunnen

{==478==} {>>pagina-aanduiding<<}
voorkomen, en duizendmalen herhaalde hij den eed, indien hij hem te eenigen tijde ontmoette, louiza's onteering en dood op hem te zullen wreken.
Nadat deze vervoeringen eenigzins bedaard waren, ons gelukkig achtende, elkander te hebben wedergevonden, beraamden wij nog ontwerpen van geluk voor het toekomende. ‘Ik zal in het uwe deelen,’ zeide ernest, ‘daar ik voor mijzelven geen geluk meer te hopen hebbe.’ - ‘Louiza's kind, uwe aangenomene dochter, zal u nog aan het leven verbinden,’ gaf ik hem tot antwoord; ‘paulina zal haar opvoeden, en het kind, door paulina opgevoed, zal niets overhouden, hetwelk u aan den Vader doet gedenken.’ - Wij uitzinnigen! na zoo vele geledene onregtvaardigheden, durfden wij ons nog op onze onschuld verlaten en van geluk spreken! Heillooze vermetelheid, voor welke wij maar al te spoedig gestraft werden!
Van dag tot dag verwachtten wij ons ontslag en onze volkomene vrijspraak, en telkens werd daarmede gedraald. Eindelijk werd ons vonnis uitgesproken, en nog beef ik van hetgene het ons deed gevoelen. ô God! waarom bezitten menschen de dwingelandische magt om de onschuld te schandvlekken, en hunne broeders van derzelver eer te berooven? Waarom zijn er andere regters aanwezig dan God zelf en het geweten? Geroepen voor onregtvaardige of dwalende regters, moesten wij hooren: ‘Dat ernest schmitt en frederik buchman, verstoorders der openbare rust, lasteraars, duellisten, overtuigd van de oorzaak, indien niet het werktuig geweest te zijn van den ontijdigen dood van een jong meisje, slagtoffer hunner verleidingen, en frederik buchman nog de meestschuldige, getracht hebbende het kind dier ongelukkige te versteken, beiden, als medepligtigen, hadden behooren verwezen te worden om het leven te verliezen; doch dat, uit aanmerking van hunne jeugd, hunner gevangenisse, en omdat het gezegde kind was wedergevonden, hunne straf bepaald werd op eene eenwige verbanning van de Universiteit van Jena en van deszelfs grondgebied, op straffe des doods, indien zij er zich wederom vertoonden.’ Voorts werden wij veroordeeld, dat onze namen schandvlekkende zouden uitgekrabd worden op de naamlijst van de Studenten der Universiteit, en wij onder een sterk geleide over de grenzen zouden gebragt worden. Het kind, waarvan men niet had kunnen ontdekken wie van beiden de Vader was, werd aan deszelfs Grootvader, den Predikant werner, op diens verzoek, toegewezen, om de plaats der beminde dochter te vervangen, welke de twee lichtmissen, hier boven genoemd, hem ontvoerd hadden.
Mijn Vader! het is uw zoon, het is de echtgenoot van paulina, het is de jongeling, die zich niet dan misschien te

{==479==} {>>pagina-aanduiding<<}
veel deugds had te verwijten; hij is het, welken menschen aldus hebben bestaan te behandelen! Verontwaardiging boeide onze tong: en wat zouden wij gezegd hebben? Men wilde ons bederven, en niet dan al te wel is men er in geslaagd! Met alle strengheid werd het vonnis ten uitvoer gebragt: vergeefs verklaarde zich ernest, de Vader van het kind te zijn, en eischte het op; vergeefs riep ik de regten van Voogd in, door eene stervende moeder mij gegeven: alles was vruchteloos. Wij hebben vermoed, dat de gierige Predikant, door martha omtrent den eigenlijken Vader onderrigt, gehoopt had, dat dit tot een middel zoude dienen om geld van hem te trekken. Wij moesten vertrekken, zonder het kind weder te zien, hetwelk ons zoo duur was te staan gekomen, en in hetwelk wij beiden zoo groot belang stelden. Wanhopig vertrokken wij. Ernest had geene ouders en geene beminde meer. Maar ik, ô God! alles, wat ik in de wereld lief had, onwaardig geworden, van alle mijne uitzigten verstoken, zoude ik hun dien zoon, dien echtgenoot gaan voorstellen, geschandvlekt door een vonnis, onregtvaardig wel is waar, doch hetwelk daarom niet te minder was uitgesproken? ‘Neen,’ zeide ik tot mijnen vriend, ‘u alleen heb ik behouden, - u, die mijne onschuld kent, - u, slagtoffer insgelijks van het oordeel der menschen. Dat wij die onregtvaardige en wreede menschen voor altijd ontvlngten; dat wij ouders ontvlngten, welke ik zoude doen blozen, de beminde, welke ik mijne hand zoo min als mijnen naam durf aanbieden, en laten wij voor elkander alles zijn.’
Eveneens als ik dacht ernest; eene sombere wanhoop had onze ziel bevangen. Die vriend verzelde mij tot aan mijne geliefde geboorteplaats, welke ik nog eenmaal wilde wederzien. Leunende tegen den muur van uwen tuin, bestond ik nog, den Hemel voor u aan te roepen, en van die plaats u een eeuwig vaarwel toe te zenden: want ik wilde u ontvlugten en van droefheid sterven. Van verre zag ik ook de woning van mijne paulina, en schreef aan haar voor de laatste maal; en niets meer te verliezen, niets meer te begeeren hebbende, verwijderde ik mij met ernest van oorden, in welke ik zoo geliefde en zoo rampzalige wezens achterliet.
Te breedvoerig, misschien, ben ik geweest omtrent bijzonderheden, die mij, voet voor voet, in den afgrond gesleept hebben. Maar ik moest u alles openbaren, hoe wreed ook die herinneringen mogen wezen. - Hij is voorbij, die tijd, onstuimig voorzeker, doch op verre na niet zoo onstuimig als die daarop volgde; alle mijne krachten moet ik verzamelen, om mij dien voor den geest te brengen. Mijn Vader! verzamel ook gij de uwe om voort te lezen; dan, ten

{==480==} {>>pagina-aanduiding<<}
minste, zal uw Zoon niet meer aanwezig, of - uws waardig zijn.
Tot hiertoe had de Predikant buchman gelezen, niet zonder dikmaals af te breken; hij gaf het Verhaal aan zijnen Vriend halder, en bedekte met zijne hand zijn gelaat, dat met tranen was besproeid. Halder vervolgde aldus:
Ernest zoude wel naar de einden der aarde hebben willen vlieden, en midden onder de wilden leven; ik begreep en deelde ook in dien wensch; en evenwel, ofschoon ik vast beraden was, mijne ouders noch paulina immer weder te zien, beefde, echter, mijn hart op het denkbeeld, door zeeën van hen te zijn asgescheiden, en mij van de gelegenheid te berooven, om zelfs te kunnen weten, of zij nog leefden. Nogtans bewilligde ik in mijns vriends verlangen, en wij namen onzen weg naar eene zeehaven, in de hoop van aldaar een schip te zullen vinden, welk naar eenige afgelegene kust zeilree lag. Wij vonden er inderdaad een schip, naar de Oostindien bestemd; doch niemand van ons beiden had gelds genoeg, om als bloote passagiers de kosten der reize te betalen; en daar het scheepsvolk voltallig was, konden wij er in geenerlei hoedanigheid in dienst treden, als hebbende geene brieven van voorschrijvinge. Ligt begrijpt gij, dat ons eerste werk geweest was, onze namen te veranderen: ernest nam dien van thom leider aan; ik noemde mij wilhelm râcher. Genoodzaakt van onzen zeetogt af te zien, en niet wetende wat wij zouden besluiten, liepen wij treurig langs den oever ginds en herwaarts, veel kwaads sprekende van de menschen en van het leven, en het allengskens zich verwijderende schip droevig naoogende, toen wij door iemand werden aangesproken, in een' militairen overrok gekleed, met eene sabel op zijde, die langs den grond sleepte: groot en kloek was hij van gestalte, sprekende zijne gelaatstrekken. ‘Het spijt u,’ zeide hij, ‘dat gij ter zee geen' dienst hebt kunnen nemen? Geloof mij, veel beter is de dienst te lande: ligter valt het, tegen menschen dan tegen haaijen zich te verdedigen.’ Ik schudde het hoofd. ‘De eene zijn zoo goed als de andere,’ mompelde ernest; ‘en, om de
waarheid te zeggen, ik geloof dat de haaijen beter zijn dan de menschen.’ - ‘Gij bemint niet zeer uwe broeders de menschen, jongeling, naar mij dunkt. Wilt gij hun den oorlog aandoen en gelegenheid vinden om hun getal te verminderen? ik bied er u de middelen toe aan; neem dienst in mijn korps; mijn Kapitein, dapper als zijn degen, zal u wél betalen; en indien gij wél wilt en hij over u voldaan zij, zult gij welhaast voortkomen.’ Wij begrepen, dat wij met eenen werver te doen hadden; hij noemde het regiment, waarin

{==481==} {>>pagina-aanduiding<<}
hij diende, en zeide, dat, naardien wij zoo begeerig waren om te scheep te gaan, er alle waarschijnlijkheid was, dat dit regiment een van de genen zijn zoude, die naar Amerika moesten gezonden worden. Dit was het, dat ons overhaalde. Reeds zag ernest in het verschiet de blaauwe bergen en het wilde leven; en ik ... ik zag een waarschijnlijk kort aanstaanden dood, eervoller dan de zelfmoord.
Op ons verzoek betaalde ons de werver ons handgeld, gaf ons de kokarde, schreef onze namen op, en zeide, dat wij op staanden voet ons naar het korps zouden begeven, in eenen oord, verre genoeg van mijne geboorteplaats gelegen, dat ik niet behoefde te vreezen te zullen herkend worden. Weinig zagen wij hem, gedurende de twee dagen voor ons vertrek; hij had het zeer druk; hij bragt nog eenige rekruten mede, en zeide ons, dat wij onderweg nog meer zouden vinden. Wij vertrokken met den ransel op den rug, eene sabel in den gordel en een snaphaan op den schouder; onze ‘sergeant had ons van dat geweer voorzien. Het is zeer mogelijk,’ had hij tot ons gezegd,’ dat wij gelegenheid zullen ‘hebben om er onderweg ons van te bedienen; de weg wordt belemmerd door roovers, als strikruiters vermomd, en indien wij wierden aangevallen, hoop ik dat wij ons zullen weten te verdedigen.’ Op den weg voegden zich bij ons verscheiden lieden van zijne kennis, aan welken hij ons als nieuwe kameraden aanbood; hun slordig of woest voorkomen en hunne meer dan ruwe gesprekken ergerden ons; maar wij moesten weten, dat wij, als soldaat dienst nemende, niet onder bescheidene en beschaafde menschen zouden verkeeren, en wij beloofden elkander, wanneer wij niet in werkelijken dienst zouden zijn, zeer weinig omgang met hen te zullen hebben, en alles voor elkander te zullen zijn. Al aanstonds maakten wij eenen aanvang, om niet men hen in gesprek te treden en te zamen onzen weg te vervolgen, nu eens voor, en dan achter onzen kleinen troep, die zeer in het wild liep, bij kleine pelotons van drie of op zijn meest vier man.
Zoo als onze sergeant gevreesd had, vertoonden zich bij den ingang van een bosch, door hetwelk onze weg lag, eenige mannen te paard, die, zoo als het zich liet aanzien, ons in het oog hielden en op ons wilden aanvallen. De sergeant deed ons halte houden. ‘Ziet daar,’ zeide hij, ‘indien ik mij niet bedriege, de roovers, waarvan men mij gesproken heeft; misschien zijn zij talrijker dan wij; best is het, dunkt mij, hen te ontwijken.’ IJlings links keerende, deed hij ons langs een hollen weg afdalen, die rondom het bosch liep, en bijkans onbruikbaar was. Beneden gekomen zijnde, klommen wij naar boven langs een smallen en krommen weg, die ons in het bosch bragt, maar aan de over-
{==482==} {>>pagina-aanduiding<<}
zijde van waar wij de gewaande roovers gezien hadden. ‘Denkt gij niet,’ zeide ik tot den sergeant, ‘dat wij minder gevaar zouden geloopen hebben met op den grooten weg te blijven, dan ons in een digt bosch te begeven, de gewone schuilplaats der zulken, welke gij wilt vermijden?’ Hij fronste de wenkbraauwen. ‘Zijt gij bang?’ vraagde hij, de hand aan de sabel slaande: ‘spoedig zal ik er u van genezen; geen bloodaard moet er onder ons zijn.’ - ‘Laten wij zien, wie van ons de grootste bloodaard zij!’ gaf ik hem tot antwoord, mijne sabel trekkende, en met eene zoo onversaagde houding hem naderende, dat ik hem deed terugdeinzen. ‘Braaf, kameraad!’ zeide hij, mij de hand toereikende; ‘zoo wil ik u hebben.’ Hij lachte, en wij vervolgden onzen zonderlingen optogt, midden door een onuitkomelijk bosch, waarin wij alle nachten onder den blooten hemel doorbragten. Van de laatste rustplaats had de sergeant ons voorraad van wijn en brood doen medenemen, en zeide tot ons, dat wij het einde van onzen weg naderden.
Intusschen bevonden wij ons nog al in dit onmetelijk bosch, en ontdekten geenerlei spoor van bewoonde huizen; een wit blok vooruit, hetwelk ik in het eerst voor een dorp had aangezien, vertoonde ons niets anders, dan een hoop van derwijze vervallene puinhoopen, dat het naauwelijks te onderscheiden was, dat het de bouwvallen van een aloud klooster waren; nogtans stonden er eenige vakken van muren, met eene soort van kleine vensters van cellen, die hetzelve deden kennen. Tot onze groote verwondering, zoodra wij op den afstand van een snaphaanschoot van de overblijssels van dit gebouw, hetwelk onbewoonbaar scheen, ons bevonden, zagen wij eene menigte volks aan die vensters zich vertoonen. De sergeant deed met roepen een sein, hetwelk op dezelfde wijze beantwoord werd; en oogenblikkelijk kwam er eene menigte verschillend gekleede lieden uit de puinhoopen aan alle zijden ten voorschijn, en omringde ons met een gejuich van vreugde.
Terstond begrepen wij, in welk eenen strik wij gevallen waren, en in welk eenen verschrikkelijken dienst wij ons hadden laten aanschrijven; doch onze gedachten konden wij niet anders, dan met een' vlugtigen opslag, elkander mededeelen. De zoogenaamde sergeant sprak eenige woorden in eene onbekende taal, die ons dacht naar Hebreeuwsch te gelijken; straks schaarde zich de bende in pelotons rondom ons, en men deed ons onder eenen halfgebrokenen boog doorgaan, en van daar onder een gewelf, hetwelk ons in eene ruime plaats bragt, welke ongetwijfeld voormaals het plein van het gebouw geweest was; het was met steenen en puin bedekt, te midden van welke men een zonderling meng-
{==483==} {>>pagina-aanduiding<<}
sel van allerlei huisraad zag, alsmede kassen, pakken, rijtuigen, wagens, paarden, aan palen gebonden, koeijen, schapen, geweren, en dat alles in het honderd onder menschen, indien men dus moge noemen de zonderlinge schepsels, die zich aan ons vertoonden, en eenige vrouwen, sommigen oud en leelijk, anderen tamelijk schoon, maar door hare zonderlinge kleedij misvormd. Te midden van dat alles trad een man van meer dan gemeene gestalte voort, en wien het aan edelheid van voorkomen niet ontbrak; zijne donkere kleur, zijne zwarte en dikke wenkbraauwen, en twee zware knevels, gaven hem een schrikwekkend voorkomen. Zijn gewaad bestond uit een met buffelsvel gevoerd vest, met zilver omboord, even zulk een pantalon, een breeden rooden gordel, waaraan twee paar pistolen hingen, een mes en een ponjaard, op zijne zijde een sabel met een vervaarlijk gevest; in zijne hand had hij een stok met een knodsen - hoofd, waarin een degen besloten was. ‘Kapitein!’ zeide onze geleider, ons hem voorstellende, ‘zie hier twee zwervende jonge lieden, en die het wél meenen, welke ik tot u breng; zij wisten inderdaad niet, dat zij in dienst van den dapperen Kapitein orlando traden, doch dermate |verfoeijen zij het menschelijk geslacht, en
vooral de baronnen en de regters, dat het hun niet zal spijten, hen bij den kraag te vatten: is het niet zoo, kameraden?’ Vervolgens sprak hij in zijne dievetaal, in het bijzonder op mij wijzende.
Op het hooren noemen van Kapitein orlando beefde ik; hij was het maar al te bekende opperhoofd eener rooverbende, die niet slechts dit gedeelte van Duitschland, maar ook den Opper- en Beneden-kreits van Saxen en Westfalen, en alle de bijliggende landen uitplonderden; het onmetelijke Hartz-bosch werd voor eene hunner gevaarlijkste schuilplaatsen gehouden; aan ééne zijner zijden stootte het tegen het dorp Waldorf, alwaar paulina's Vader Predikant was; en deze nabijheid had hem dikmaals ontrust. Naar alle waarschijnlijkheid bevonden wij ons thans midden in dat bosch, hetwelk wij aan de overzijde waren binnengetreden.
Orlando zag ons stijf aan; voorts zich tot den man wendende, die ons gebragt had: ‘Rudolf!’ zeide hij op een barschen toon, ‘ik had u verboden, u immer van list te bedienen, om mij rekruten te bezorgen; ik verfoei dat middel. Bied hulpelooze ongelukkigen, en in welken gij dapperheid onderstelt, eene schuilplaats en Kapitein orlando's bescherming aan. Wanneer gij genoodzaakt zijt te vechten, lever dan de genen levende in mijne handen, die zich tegen u verzetten; maar geene listen, geene leugens: gij zult vier dagen in arrest zitten, omdat gij mij ongehoorzaam zijt geweest.’ Rudolf ging heen zonder

{==484==} {>>pagina-aanduiding<<}
tegenspreken, en hij trad in de puinhoopen, gevolgd van eenige anderen. ‘Mijneheeren,’ zoo sprak ons vervolgens de Kapitein aan, ‘te kwalijker neem ik het, dat mijn Lieutenant u misleid heeft omtrent uwe bestemming, omdat er thans geen middel is om terug te treden: ééns hier ingetreden, gaat men er niet weder uit dan met ons. Aan ulieden staat het, of gij er goedschiks wilt zijn en in bediening treden, of liever er gevangen blijven.’ Ik wilde antwoorden; doch hij verhief zijne stem: ‘Dat men deze Heeren in den kelder brenge! - Gij zult tijd hebben om u te beraden,’ voegde hij er nevens. Oogenblikkelijk werden wij omsingeld, ontwapend, en midden door de puinhoopen in zeer diepe en tamelijk ruime gewelven gebragt, zijnde het best bewaarde gedeelte van dit gesticht; eene lamp, die aan den zolder hing, verspreidde er een flaauw licht; zij waren in verscheiden cellen verdeeld; in een derzelven sloot men ons te zamen op.

(Het vervolg hierna.)

Anecdotes van den kardinaal Richelieu.

De Kardinaal richelieu, die als Staatsman zoo grooten naam verwierf, was in zijne vroege jeugd tot den Krijgsdienst bestemd. Dan, toen zijn ouder Broeder het Bisdom van Lucon liet varen, om een Carthuizer te worden, werd hij door zijne Familie overgehaald, om in den Geestelijken stand te treden, en 's Broeders Bisdom te aanvaarden. Hij verwiers van den toenmaligen Paus paulus den V. de noodige Buls te dien einde, door eene vervalsching van zijne Doopcedel zijnen geboortedag een jaar vervroegende; welk meerder jaar noodig was, om aan den eisch der Kerkelijke wetten te voldoen. De Paus, toen het te laat was, den trek, hem gespeeld, bemerkende, vergenoegde zich met aan te merken: ‘De Jongeheer zal, zoo ik mij verbeelde, het hierbij niet laten berusten!’
Richelieu volvoerde, 't geen noodig was, om den rang van Doctor in de Godgeleerdheid te bekomen, in de Sorbonne, met zijn Bisschoppelijk gewaad, toen nog geen vijf-en-twintig jaren oud zijnde, en nam tot zijne thesis: Quis similis mihi? Wie is mij gelijk?
In zijne vroegste levensjaren hield hij zich aan de zijde van maria de medicis, en trok, in de geschillen met haren Zoon, lodewijk den XIII, hare partij zoo sterk, dat hij deswege naar Avignen werd gebannen. Daar sleet hij zijnen tijd

{==485==} {>>pagina-aanduiding<<}
met het schrijven van een Catechismus en de Onderwijzingen voor een Christen, welke hij naderhand op de pers van de Louvre allerprachtigst liet drukken.
Met de Koningin te Parijs wedergekeerd, werd hij in den Raad toegelaten als Secretaris van Staat, tegen het gevoelen van zijnen Souverein, die zijne andere Staatsdienaren te kennen gaf, dat het hun berouwen zou, hem in zulk een aanzienlijken post gesteld te hebben. Welhaast, echter, blonken zijne groote talenten, in dit vak, zoo luisterrijk uit, dat hij den rang van Eersten Staatsminister bekleedde, met eene volheid van gezag en magt, als vóór hem nimmer eenig Minister in Frankrijk bezat.
Hij deed zijnen Broeder uit het Carthuizer Klooster komen, maakte hem Kardinaal, Aartsbisschop van Lions, en Groot Aalmoezenier van Frankrijk. Zijn Broeder liet noode het Kloosterleven varen, en schreef bij herhaling aan zijnen Broeder te Parijs, om te bewerken dat hij mogt ontslagen worden uit eenen stand, waarin hem zoo weinig tijds overschoot, om op zijne geestelijke belangen te denken, en die te bezorgen. De Kardinaal, na den inhoud dier brieven begrepen te hebben, lag ze voorts ongelezen ter zijde.
Richelieu heeft de verdienste, van de wijdberoemde Fransche Akademie opgerigt, en van de Fransche taal aan vaste regelen verbonden te hebben. In eene Kweekschool, door hem in zijne geboortestad opgerigt, gaf hij last, dat alleen de Fransche taal zou geleerd, en de Kweekelingen in die taal alleen in de wetenschappen zouden onderwezen worden.
Staande zijn volmagtig Staatsbewind, vervoegde zich een zeer dienstvaardig Heer tot den Kardinaal, en gaf hem berigt van eene menigte vrije uitdrukkingen, door eenige Personen van aanzien gebruikt, ten nadeele van 's Kardinaals karakter en gedrag; uitdrukkingen, door hem gehoord. ‘Wat, schurk!’ voegde richelieu hem toe, ‘hebt gij de onbeschaamdheid, om mij dit alles in mijn aangezigt te zeggen, onder voorwendsel dat gij zulks van dezen en genen gehoord hebt, - van Personen, die ik weet dat mij de hoogste achting toedragen?’ Hij schelde, en zeide tot den binnenkomenden Pagie: ‘Een uwer brenge dezen lastigen en slechten knaap de trappen af!’
Richelieu was, bij het bekleeden van deze aanzienlijke, en hem zeker door velen benijde waardigheid, zeer onderhevig aan slapeloosheid. Altoos was er in zijn slaapvertrek een Pagie, die, wanneer hij niet kon inslapen, hem moest voorlezen. Een jongeling, hem tot dat einde bijzonder aanbevolen, zich verbeeldende dat de Kardinaal in slaap gevallen was, keek in eenige omtrent hem liggende papieren. De Kardinaal had enkel zich gehouden of hij sliep, om 's jongelings eerlijkheid en trouwe te beproeven; hij sloeg strenge blikken

{==486==} {>>pagina-aanduiding<<}
op, beval hem onverwijld de kamer te verlaten, en nimmer weder in zijne tegenwoordigheid te komen.
Een van 's Kardinaals grondregelen bestond hierin, ‘dat een ongelukkig en een onvoorzigtig Man woorden van dezelsde beteekenis waren.’ - Wegens zijne eigene wijze van handelen gaf hij aan den Marquis de vieville dit verslag: ‘Ik durf nooit iets ondernemen, zonder het vooraf wel gewikt en gewogen te hebben; doch wanneer ik eenmaal mijn besluit genomen heb, dan ga ik regtstreeks op het mij voorgestelde doel af. Ik werp alles, wat mij in den weg staat, ter neder, en roei alles, wat mij wederstand biedt, met tak en wortel uit, - en dan dek ik alles met mijn' Kardinaals - mantel toe.’
Niet zelden was hij gewoon te zeggen, ‘dat de gunstelingen van zijnen Koning en hunne kunstenarijen hem meer moeite gaven dan geheel Europa zamengenomen.’
Czaar peter de groote, in de Sorbonne, het Standbeeld, voor den Kardinaal opgerigt, beschouwende, gaf aan diens bekwaamheid als Staatsman deze getuigenis: ‘Richelieu was een man, aan wien ik gaarne de helft van de Landen onder mijne Heerschappije zou gegeven hebben, indien hij de andere helft voor mij had kunnen besturen.’
Richelieu stierf in zijn acht-en-vijftigste jaar, afgemat van ligchaams- en ziels-vermoeijenissen. Weinige uren vóór zijnen dood zond hij om zijnen Lijfarts, M. chiot, en verzocht, dat deze, als een man van eer, hem zou zeggen, wat hij over zijnen toestand dacht. ‘Binnen het verloop van vier-en-twintig uren,’ zeide de Geneesheer, ‘zal uwe Eminentie of dood zijn, of herstellen!’ - Richelieu begreep zeer wel de meening van dit zeggen, en zond onverwijld om zijnen Biechtvader, die de laatste Kerkgeregten hem zou toedienen. Met de oogen op de toebereidselen tot dit werk geslagen, riep hij uit: ‘ô Mijn Regter! veroordeel mij, indien ik, in 't geen ik gedaan heb, immer eenig ander oogmerk had, dan mijnen Koning en het Rijk te dienen!’
De Koning, de tijding van richelieu's dood vernomen hebbende, zéide koeltjes: Voila un grand Politique mort!

Aan de Uitgevers der Vaderlandsche Letieroefeningen.

In den voorleden jare verschenen te Duisburg en Essen, van den geleerden Dr. fr. ad. krummacher, twee boekdeelties, behelzende een merkelijk aantal van leerrijke Parabelen, welke in Duitschland, over het algemeen, zeer werden toe-
{==487==} {>>pagina-aanduiding<<}
gejuicht; en, inderdaad, 's mans kiesche smaak en vindingrijke genie verdienen allen lof. Mij is alleen het oorspronkelijke bekend. Ik weet niet zeker, of daarvan reeds bij ons eene vertaling, en op welk eene wijze behandeld, is uitgegeven; althans ik herinner mij niet, daarvan iets in uw volledig Maandwerk te hebben aangetroffen. Hoedichterlijk ook alles is gedacht en uitgevoerd, de geheele arbeid schijnt niet ingerigt voor eene aangename versifieatie: de stijl is doorgaans in den Oosterschen bijbeltrant, en meestal zijn het zamenspraken: ik heb het echter bij een paar derzelven beproesd, die ik u hier nevens aanbiede, al ware het eeniglijk, om, onder dit nieuw bekleedsel, den Nederduitschen Lezer iets van den aard des Werks te doen kennen: Ik ben....

L.
1810.

	Ossian.
De Zoon van Fingal, wijd beroemd aan Morvens boorden, 
Blind als Maeonides, met een sneeuwwitte kruin, 
Wiens heldenzangen sints vele eeuwen elk bekoorden, 
Stond eens, in diep gepeins, aan 't afgebrokkeld duin, 
Wanneer de korte dag allengs ten avond snelde, 
En Toskars lieve spruit, Malwina, hem verzelde. 
Mijn kind, zeide Ossian, bemerkt gij aan de lucht, 
Of ook de dagtoort ras zal aan de westkim dalen? 
ô Ja! mijn Vader, zegt Malwina, met een' zucht; 
De zon verguldt het strand reeds met haar laatste stralen. 
Maar, zegt de Vorst, waarom dien diepen zucht geloosd? 
‘Ach! 't is alleen om u, dat gij nooit aan de kimmen 
Het schoone wereldlicht ziet ondergaan of limmen.’ 
Ook mij, zegt Ossian, ook mij ontbreekt de troost, 
Dat ik uw aanzigt zie, en in uw wezenstrekken 
Het beeld van onzen stam, van Toskar, mag ontdekken: 
Doch gij weet ook, mijn kind, hoe 't mij verrukt en streelt, 
Als uwe lieve stem en mijne harp zich paren; 
Of als het Geestenheer, schoon ongezien, de snaren 
Welluidend, hemelsch schoon, met zijn geruisch bespeelt. 
Maar hoe, mijn Vader! zegt Malwina, kunnen de ooren 
Des sterslings dat muzijk der Geesten hier reeds hooren? 
Hij, zegt de Vorst, alleen, die los is van deze aard', 
Door uiterlijken drang der zinnen niet bezwaard, 
Ja, hij alleen kan hier het zielverrukkend ruischen 
Van hooger wezens door het speeltuig hooren suizen. 
Uw grijze Vader, wien Natuur, reeds vóór zijn' dood, 
Als aan deze aarde onttrok, voor 't licht zijne oogen sloot, 
Verkeert wel in een zacht, doch geenszins aklig duister. 
Maar even als de nacht, die onzen eerbied wekt, 

{==488==} {>>pagina-aanduiding<<}

De sterren tintlen doet met ongemeenen luister, 
Daar hij deez' aardbol met een' zwarten sluijer dekt, 
Zoo ziet mijn zielgezigt, in mijnen nacht, de stralen, 
Zoo hoort mijn oor 't muzijk des Hemels nederdalen: 
Dan wordt niet slechts de snaar van mijne harp geraakt, 
Maar ook van mijnen geest, die naar voleinding haakt. 
Reik mij de harp! Hij grijpt ze, en 's Grijsaards geestvervoering 
Bruist in een' hoogen toon, treft alles met ontroering. 


	Salomé.
De vrome Salomé bewandelde, opgetogen, 
In diep gepeins, den zoom van 't meer Genezareth. 
Die brave Moeder van Joännes hield hare oogen 
Op 't spieglend vlak gevest, terwijl bij elken tred 
Het wijkend zonnelicht al meer ter westkim daalde, 
Een lieflijke avondstond met zijne purperkleur 
Den stillen vloed verniste, het al met goud bemaalde, 
En malsche dauw de lucht vergulde met zijn' geur. 
Hier was 't dat Zibdaï zijne Echtgenoote ontmoette, 
Daar zij als roerloos in zichzelf verloren scheen, 
Terwijl hij minzaam haar met deze taal begroette: 
Mijn dierbre Salomé, vind ik u hier alleen? 
Gij houdt u bezig met diepzinnige gepeinzen, 
Daar u, mijn lieve Gade, een traan in de oogen blinkt. 
Ach, zegt zij, mijn Gemaal, ik wil 't u niet ontveinzen, 
Dat hier mijn ziel in zacht genoegen als verzinkt: 
Ik kan mijzelve naauw van stille vreugd bedwingen, 
Zoo treft dit nedrig beeld op 't sterkst mijn hart en oog. 
‘Maar waarom staart gij toch, in uw bespiegelingen, 
Niet liever, Salomé, den Hemel aan omhoog?’ 
'k Had, zegt ze, reeds vooraf 't gezigt omhoog geslagen, 
Doch 't werd verbijsterd door den schitterenden gloed; 
Thans zie ik, onbeschroomd, met innig welbehagen, 
Den schoonen weêrglans op den glad gekemden vloed. 
Hoe vloeit hij, onbewust, dat, onder 't statig stroomen, 
De Hemel met vermaak zich in zijn' spiegel ziet! 
'k Dacht hier aan onzen Zoon, Joännes, aan dien vromen, 
Beminden Jongeling en echten Isreliet. 
Als stille eenvoudigheid, met reinen glans omgeven, 
Daar ootmoed haar geleidt, bloost om haar eigen schoon, 
Hoe wordt dan door dien glans 't bekoorlijk beeld verheven! 
En is Joännes niet ons kind, niet onze Zoon? 
Of moeten wij niet met verrukking hem beschouwen, 
Daar hem een glans bestraalt, die 't nedrig schoon vermeert, 
Daar hem - wat zaligheid! - met liefde en met vertrouwen 
De Goddelijke Man van Nazareth vereert? 



{==489==} {>>pagina-aanduiding<<}

Mengelwerk, tot fraaije letteren, kunsten en wetenschappen, betrekkelijk.

De liefde vergaat nimmermeer.

1 Cor. XIII:8a.

(Vervelg en slot van bl. 458.)

Niet iedere liefde is de onvergankelijke. Godsdienst en Christendom geven haar alleen deze waarde; het is de uit God geborene, door God gebodene, aan God geheiligde liefde; deze vergaat nimmermeer.
De uit God geborene liefde. Den Schepper moet men in het schepsel beminnen, den geliefden om God. God alleen is onvergankelijk, en het voorwerp eener onvergankelijke kelijke liefde moet door God goedgekeurd, bewaard zijn. In het schepsel moeten wij den Schepper zien en eeren. Hoe misvormd en bedorven, heeft den mensch toch trekken van het Goddelijk beeld. De zuigeling aan de borst der moeder heeft reeds een straal der Godheid; dat kind wil, moet de teedere moeder liefhebben, altijd blijven liefhebben; dat Goddelijke leere zij voelen en opmerken; dat beminne zij boven alles; zij beminne haar kind om dien trek der Godheid. Die groote en verhevene aanleg, die edele vermogens, 't geen de Schepper in de menschen gelegd heeft met zulke groote bedoelingen, dat is hetgeen wij in de menschen beminnen moeten, waarop wij onze liefde moeten rigten. Alwat daar niet mede verbonden is, is van weinig belang, onze liefde niet waardig; ook vergaat het. Alwat daarvan afwijkt, is onze liefde onwaardig, en wij moeten er niet aan gehecht zijn. Wat er tegen strijdt, of hetzelve hinderlijk is, of hinderlijk worden zal, mogen wij niet liefhebben; wij moeten het met ongenoegen zien, het wegwenschen, of wij kunnen God en het goede niet liefhebben. Het groote en goede, de aanleg tot het groote en goede in de menschen, is lievenswaardig, en moet ons hart het sterkst aan het bemin-
{==490==} {>>pagina-aanduiding<<}
de voorwerp binden. Het edele en goede in onze geliefden, dat in hen blijven, gezuiverd, ontwikkeld, verhoogd moet worden, dit is 't daar wij op moeten letten, dat onze liefde moet uitlokken; niet het lage, het verkeerde, dat den mensch ontsiert, dat uit hem weg moet.
Den persoon, het voorwerp moet ik liefhebben; zonder dit ken ik geene liefde, en zelfs dien persoon, dat voorwerp, met al zijn gebrek, maar om dat groote en goede, maar dan ook met eene liefde, die alles verdraagt, die goedertieren is, niet verbitterd wordt, enz. Maar het booze, het verkeerde moeten wij in elkanderen niet liefhebben; dit moet ons niet bekoren; wij mogen ons in de ongeregtigheid niet verblijden. En er blijft genoeg over voor het minnend hart, in echtgenoot, bloedverwant, vriend, enz. Beminnen wij het Goddelijk beeld in elkanderen, zoo ontstaat onze liefde uit God, en wij beminnen den Schepper in het schepsel. Bij al het gebrekkige in ons, beminnen wij Christenen elkanderen om Jezus wil, die dat beeld herstelt, al dat booze, dat wij wel opmerken, maar niet kunnen of mogen beminnen, in ons verhelpen moet, en verhelpen wil. Het onreine, zondige, dat men liefde noemt, ook het enkel zinnelijke, hartstogtelijke, zoo als 't voortvloeit uit ons dierlijk gestel, is de onvergankelijke, zalige liefde niet. Hetgeen wij met het dier gemeen hebben, behoort tot het aardsche leven, en vergaat. Ja wel, natuur en hartstogt, de band des bloeds, en ouderlijke liefde, zijn van God, en een gezegend geschenk. Dan de redelijke en zedelijk mensch verwacht daarvan alleen geene duurzame zalige genietingen; hij weet deugd en heiligheid geeft aan het zedelijk schepsel de eenige waarde. Hij onderwerpt natuur en zinnelijkheid aan zijne zedelijke beginselen, aan zijne door natuur en Godsdienst verlichte rede; en daar hij zijne liefde op en tot het zedelijk goede, het ware goede en edele rigt, zoo zoekt hij ook natuur en hartstogt tot en naar deze voortreffelijkheden te leiden en te rigten. Het menschelijk gevoel, alzoo geleid en gewijzigd, maakt hem den pligt der liefde gemakkelijk. Rigten wij onze liefde tot het goede en edele in onze
dierbaren, zoo is onze lifde uit God.
Maar zij moet ook door God, de door God gebodene liefde, zijn; naar Gods voorschriften gerigt, en door God, door de gedachte aan Hem, gesterkt en onderhouden. Zoo als God wil dat wij liefhebben, echtgenoot, kind, en vriend, is nog anders, dan de natuur en het overdrevene,

{==491==} {>>pagina-aanduiding<<}
dikwijls bedorvene gevoel, in onze tegenwoordige en bedorvene gesteldheid, ons de liefde leert. Wij moeten liefhebben zoo als Jezus liefhad en lief heeft; geheel ons gestel, alle onze neigingen en wenschen, moeten door zijnen Godsdienst geleid, veredeld en verhoogd zijn. - Ach! ook bij datgeen in onze natuur, dat aanleg is tot het grootst en dierbaar genot, dwalen wij zoo dikwijls af, en het wordt niet zelden eene bron van verkeerdheid; ook de liefde: wij doen somtijds uit liefde hetgeen verkeerd is, en zoo wordt deze deugd in ondeugd veranderd. Zoo veel, in den oorspronkelijken aanleg goed en pligt, wordt der zonde dienstbaar. Wij zijn tot liefde geschapen, maar niet eene liefde, die ons aan het zinnelijke verslaaft, en het booze bevordert, onze werkzaamheid ten goede verslapt; zoodanig eene liefde moet vergaan, want zij is dwaas en zondig. Wij hebben de aanwijzing noodig van datgeen, 't welk ons in alles beheerschen moet, den Godsdienst. Er zijn, ook bij onze naauwste betrekkingen en uitmuntendste vrienden, zoo vele verzoekingen, zoo veel aanleiding tot afdwaling. - Nog eens, wij behoeven tot eene onvergankelijke liefde dat zij Bijbelsch zij, en deszelfs voorschriften ons altijd voor den geest en krachtig. Want de liefde heeft moeijelijkheid; ook tot onze dierbaarste panden vordert zij dikwijls opofsering en kost moeite; wij moeten haar ons voorstellen als pligt, en als pligt dierbaar houden en beöefenen. Alles te verdragen, te gelooven, te hopen, te bedekken, en wat Paulus al meer noemt. Het denkbeeld ‘het is pligt’ is ons behoefte, ook bij onze naauwste betrekkingen; - en dan vooral tot eene zoo ruime liefde, tot de broederen, tot allen, duurzaam en onvergankelijk. - Voorts, wij zwakke zondige menschen behoeven omtrent zwakke zondige menschen; - gelijk bij iederen, zoo ook bij dezen pligt, ook omtrent dezulken, tot welken de liefde ons het gemakkelijkst is,
behoeven wij kracht van boven, Goddelijke hulp, kracht door onzen Godsdienst; het levendige geloof, opdat de liefde tot allen, ja zelfs tot echtgenoot, broeder, kind en vriend steeds zuiver, aan het goede dienstbaar en alzoo bestendig zij; opdat zij niet verkoele door ons eigen gebrek, - niet verkoele, of wel in haat en afkeer, immers in onverschilligheid verandere, door de gebreken van hen, die wij liefhebben. Wij behoeven het levendige, krachtige geloof, hoe veel vergeving wij noodig hebben, hoe veel God in Christus ons vergeeft, hoe veel Hij in ons draagt, met

{==492==} {>>pagina-aanduiding<<}
liefde draagt, omdat Hij de Liefde is. Dit geloof doet ons onze dierbaren bestendig en edel beminnen, uit pligt zoo wel als uit neiging; pligt wordt ons neiging; en, wat wij te vergeven hebben, wij volharden om diens wil, die ons zoo veel vergeven heeft; wij volharden, tot dat wij daar staan voor Hem, die ons, en onze Christelijke geliefden, die wij hier in zwakheid hebben lief gehad, alles vergeven zal, en in de liefde volmaakt stellen, omdat zijne liefde onberouwelijk is.
De liefde moet tot God, eene aan God geheiligde liefde zijn. Hem moeten wij toch boven alles liefhebben; geen gevoel, geene neiging, mag daarmede strijden. Nimmer, in geen geval of betrekking, mag onze liefde het gevoel, de betooning van liefde jegens God hinderlijk zijn. Hij zij en blijve onze eerste, zaligste betrekking; niet alleen mogen wij geen schepsel eeren of liefhebben boven, maar ook niet nevens (niet zoo als) Hem. Dat toch ware dwaling en ondankbare boosheid. Hij is de oorsprong van ons aanzijn, onze groote en eenige weldoener, de bron voor ons en onze dierbaren van iedere vreugd, de groote en goede, die alle onze zonden vergeeft en geneest; Hem moeten wij, moeten alle onze dierbaren lieven en eeren met al hun vermogen. Daartoe elkanderen op te leiden, te vormen, dit voor elkanderen te begeeren, te bidden, is bij iedere betrekking onze eerste en voornaamste liefdepligt.
Maar dan ook deze uit God geborene, door God gebodene, aan God geheiligde liefde vergaat niet. Hoe meer wij alzoo elkanderen liefde bewijzen, liefde aankweeken, tot liefde sterken, hoe zekerder wij zijn van het eeuwigdurende van dit zalig genot. Geene zoodanige betrekking staat ons geloof, onze hoop, onze deugd, onze onderwerping, onze liefde tot God in den weg. Echtgenooten, Broeders, Vrienden, knoopen wij alzoo den naauwen band vaster, al vaster, door Godsdienst aaneen, - en verandere wat verandere, verga wat verga, deze liefde vergaat niet; wij scheiden, gelijk de dierbaren, die nu reeds bij de dooden zijn, en die ons hart eeuwig onderscheiden zal, van ons gescheiden zijn; maar eenmaal zijn wij te zamen met hen daarboven, om eeuwig, eeuwig liefde onderling te genieten. -
Christelijk Lezer! voelt gij de behoefte der liefde, der duurzame liefde niet? beklaagt gij die alleen zichzelve behoevende, alleen zichzelve beminnende, koude ongevoe-
{==493==} {>>pagina-aanduiding<<}
lige harten niet? Al het aardsche vergaat; wijsheid en kennis, wie zou die verachten? maar zij zijn zoo gebrekkig en ten deele, en er is zoo veel dat ons dáár niet dienen zal. Aan de liefde kent Paulus die voortrefselijkheid toe, dat zij duurzaam is. En hoe vele en groot de genoegens van wijsheid en wetenschap zijn, hij, die de zalige aandoeningen des harte van vriendschap en liefde niet kent, kent het ware genot des levens niet. - Hoe meer wij onze liefde uitbreiden, hoe meer ons genot wordt: laten wij in dezen niet bekrompen zijn; er is in het menschelijk hart voor deze zachte en zalige aandoening overvloedige ruimte. Het leven en werken voor anderen worde maar meer onze vreugd! - Maar niet ver willen wij de voorwerpen voor onze innigste liefde zoeken; wij hebben echtgenoot - kinderen - broeders - ouders, waarvoor het hart en het bloed luide spreken moeten, waarop de natuur ons wenkt. Zij zijn niet beminnelijk.... Bemin het goede in hen. Zij verdienen die liefde niet.... Is er dan aan hen niets goeds? Die dit denkt, dwaalt ongelukkig, want God heeft hem deze liefde bevolen. Zij mogen gebreken hebben, maar wij bebben zelve onze groote gebreken. Verbeteren wij ons, verbeteren wij ons hoe langer hoe meer daarvan, dat wij onze gebreken te gemakkelijk, en die der onzen te moeijelijk kunnen dragen en voorbijzien. Laat onze liefde vooral daarin werkzaam zijn, dat wij in den geest des Christendoms, de geest der liefde, elkanderen, de onzen van gebreken en ondeugden genezen. Zoo maken wij ons het liefhebben gemakkelijk, en bereiden ons het dierbaarst genot. Elkanderen veredelen en lieshebben, juist door liefde en uit liefde veredelen - dit is het doel. Mengen wij dan in
onze vriendschaps- en huwelijksliefde, in onze naauwste betrekkingen, Godsdienst en Christendom; heiligen en verhoogen wij onze huisselijke genoegens, de dierbaarste genoegens des levens, door den Godsdienst, zoo zullen dezelve even sterk, even duurzaam en even zalig zijn. Alles vergaat; echtgenoot, kind, vrienden leid ik welligt spoedig ten grave; maar komt, zinkt alle mijne dierbaren aan mijn van liefde kloppend hart; verbinden wij ons op nieuw en van harte aan Godsdienst en Christendom, en voelen wij, bij de gedachte aan scheiding en gemis, al het zalige van dat dierbare woord: dat de liefde nimmermeer vergaat.

K.


{==494==} {>>pagina-aanduiding<<}

Aanmerkingen over het bezwaarlijk tanden krijgen der kinderen. Door Dr. Mylius, Vorstelijke Raad te Lahr, in het Brisgausche.

Men ziet kinderen, gedurende het uitkomen der tanden, gevaarlijk ziek worden en andere sterven, en toch kan men het werktuigelijk geprikkeld en ontstoken tandvleesch niet houden voor de oorzaak dezer gevaarlijke toevallen. Men moet derhalve de vrage kunnen oplossen: waaruit ontstaan dezelve bij het tanden krijgen, en hoe kunnen zij den dood veroorzaken?
Volgens mijne waarnemingen zijn consensueele aandoeningen der ingewanden, en wel voornamelijk van die des onderbuiks, hiervan de oorzaak, inzonderheid die van het Gedarmte en der Lever, op welke ik het niet ondienstig oordeele de aandacht mijner Ambtgenooten te vestigen, dewijl dit gewigtig stuk door de Schrijvers over de ziekten der tanden is overgeslagen.
Deze ongesteldheid is geenszins bij allen dezelfde, maar vertoont zich merkelijk verschillende in aard, en wel vooral onder de drie volgende ziekteformen:
1o De ziekte is gering. Het kind is loslijvig; de afgang is groen, met gal overladen; de polsslag heeft weinig verandering ondergaan, en, behalve eenige vermoeidheid, bevindt het zich in een dragelijken toestand: terwijl alle deze toevallen met het uitkomen der tanden verdwijnen. De Lever schijnt zich hier in een geprikkelden en teffens verzwakten toestand te bevinden.
2o. De ziekte is erger. Het kind is verstopt; de afgang is stroogeel, aschgraauw of wit; de pis is gering in hoeveelheid en hoog gekleurd: er verschijnen gastrische toevallen; de eetlust gaat verloren; de tong is beslagen; de zieken braken de hun toegedwongene spijzen wederom uit; zij zijn vermoeid; het hoofd is belemmerd; de pols is kleiner en sneller dan gewoonlijk. Veelmalen vertoonen er zich thans ook stuipen. In dit geval schijnt eene krampachtige zamentrekking der Galbuizen aanwezig te zijn, waardoor de ontlasting van dat vocht in het gedarmte volkomen of gedeeltelijk wordt verhinderd, en de gastrische toevallen zijn hier als gevolgen aan te merken

{==495==} {>>pagina-aanduiding<<}
van de onwerkzaamheid van het ter spijsvertering geschikte stelsel der ingewanden, aan welke thans de prikkel der bittere gal ontbreekt.
3o. De ziekelijke toestand is gevaarlijk. Behalve de reeds gemelde toevallen, bevindt zich het kind in een bedwelmden, slaapzieken staat; de pols is ontstekenaardig koortsig en de dorst is groot, met consensueele hoesten en brakingen en eene moeijelijke ademhaling. De ziekte is thans eene consensueele Leverontsteking.
Tot het genezen der eerste soort dezer tanden-ziekte is men zelden middelen noodig. Meent men echter iets te moeten voorschrijven, dan voldoen kleine giften van Opium het best, waardoor de geprikkelde toestand der Lever verdwijnt, en de zonder nut verzwakkende loop ophoudt. Het is ook niet kwaad, dagelijks wat wijn aan den lijder te geven.
In den tweeden toestand dezer ziekte zijn de beste Geneesmiddelen, inwendig Opium, en uitwendig warme Baden, benevens insmeringen van eene zalf met Laudanum, in den omtrek der Lever, in de regter zijde. Door de aanwezende gastrische toevallen moet men zich niet laten misleiden, dewijl die niets zijn dan gevolgen. Stuipen, met gastrische toevallen vergezeld, zouden ons ligt op het denkbeeld brengen, dat hier eene gastrische oorzaak tot grondslag lag: doch het tegendeel blijkt uit de hoedanigheid en kleur des afgangs en der pis. Vindt men den polsslag in deze stuipen koortsig, dan laten zij zich door kwikmiddelen genezen.
In den derden graad der ziekte is de Kwik het hoofdmiddel, en onder alle de gewone Kwikbereidingen voldoen niets beter dan de zoete Kwik; gevende men aan een kind van een tot drie jaren drie greinen daarvan bij kleine gedeelten, door, bij voorbeeld, die drie greinen te vermengen met eene halve once Syr. simplex, en om het uur daarvan een eijerlepel vol te gebruiken.

Onderzoek omtrent de zeden der inlandsche mieren. Door P. Huber, den Zoon.

De Mieren, naar gelange van hare soorten, hebben drie algemeene wijzen van bouwen, die voor talrijke wijzigingen vatbaar zijn. Sommigen bouwen met aarde,

{==496==} {>>pagina-aanduiding<<}
en vervaardigen eene soort van metselwerk; eenigen houwen hunne woningen in den stam der hardste boomen; anderen, eindelijk, vervaardigen, van kleine stukjes, ginds en elders verzameld, de hoogten, onder den naam van Mierennesten bekend. De tarwe- of haver-korreltjes, welke er somtijds in gevonden worden, hebben aan wintervoorraad doen denken; maar de Mieren eten in dat saizoen weinig, en vooral geen koorn. Haar vooruitzigt bepaalt zich tot andere voorwerpen, en is daarom niet minder wezenlijk en verwonderlijk. Het bergje, welk men ziet, is niets anders dan het uitwendige overdeksel van het Mierennest; het grootste gedeelte ligt in den grond, op meerdere of mindere diepte.
De vaalroode Mier, de eenige, welke voor zich dit slag van woning bouwt, laat zich gemakkelijkst kennen. Zeer onderscheiden van andere soorten, die zich gaarne in haar nest onthouden en buiten de zon, schijnen, daarentegen, de vaalroode Mieren liever in de ruime lucht te leven, en niet te schromen, in onze tegenwoordigheid hare meeste werkzaamheden te verrigten.
Deze Mieren, over dag in menigte boven op het nest zich onthoudende, vreezen niet, van binnen te zullen ontrust worden; maar 's avonds, wanneer zij, in het binnenste harer woning geweken, niets weten van hetgene er buiten omgaat, hoe zijn zij veilig tegen de toevallen, die hen dreigen? Hoe komt het, dat de regen niet doordringt in dit verblijf, hetwelk aan alle kanten open ligt? Aan deze zoo eenvoudige vragen schijnen de Natuurkundigen niet gedacht te hebben. Hebben zij dan de gevolgen niet voorzien, aan welke deze Mieren zoude hebben bloot gestaan, indien de wijsheid des aanbiddelijken Makers, die het Heelal bestuurt, voor hare veiligheid niet had gezorgd?
Door waarneming is mij gebleken, dat de uitwendige gedaante van het Mierennest van uur tot uur verandert; dat de openingen allengskens kleiner worden, naar gelange de dag daalt; dat zij in den nacht gesloten zijn, en dat zij op regenachtige dagen niet geopend worden. Om het inwendige maaksel van het bergje te leeren kennen, plaatste ik aan de zijde een glazen ruit; dit vertoonde mij zeer ruime zalen, wel laag inderdaad, en van een ruw maakses, maar geschikt tot het oogmerk, waartoe zij bestemd zijn, - de wormpjes en popjes, op zekere uren van den dag, aldaar te kunnen nederleggen. De aarde, tus-
{==497==} {>>pagina-aanduiding<<}
schen de houtachtige lagen van het bergje besloten, door het regenwater ontbonden en door de zon gedroogd, verbindt alle de deelen van het Mierennest te zamen; in dier voege, echter, dat de Mieren er eenige brokken van kunnen afscheiden, zonder het overige te bederven. Nooit heb ik, na de langdurigste regens, het binnenste dieper dan een vierde gedeelte van een duim van de oppervlakte nat gevonden: zoo kunstig is het dak zamengesteld om het lekken te beletten. Het grootste vertrek is nagenoeg in het middelpunt van het gebouw; het is veel hooger dan de overige, en wordt alleen van de stijlen doorsneden, waarop de zolder rust; hierop loopen alle de galerijen uit, en hier onthouden zich de meeste Mieren.
Zeer verschillende is de bouworde der metselende Mieren, en verandert in de bijzonderheden, volgens de soorten. In het algemeen zijn het verwelfde doolhoven, met verscheiden verdiepingen. De gewelven der ruimste holligheden rusten op kleine kolommen, op zeer dunne muren en op eigenlijke bogen. Somtijds ontmoet men er zeer breede pleinen, van alle kanten doorsneden, en eene soort van kruisweg uitmakende, waarop alle straten uitloopen. Dikmaals bevat het Mierennest over de twmtig verdiepingen in het bovenste gedeelte, en althans even zoo vele beneden den grond.
Niet genoeg was het, de inwendige schikking dezer Mierennesten te kennen; men zoude nog moeten ontdekken, hoe de Mieren, in eene zoo harde stosse werkende, zulke teedere werkstukken hadden kunnen aanleggen en voltooijen alleen door middel harer tanden; hoe zij den grond wisten zacht te maken, om dien te ondermijnen, te kneden en te metselen; wat eement zij gebruikten om deszelfs deelen zamen te voegen: geschiedde het door middel van slijm, een harst, of eenig ander vocht, uit haar eigen ligchaam gehaald, en gelijk aan dat der metselende Bije, om het nest te bouwen, waaraan zij zoo veel stevigheids geeft?
Niets anders is dit cement dan water, en wel regenwater. Getuige geweest zijnde van haren arbeid bij een zachten regen, eene omstandigheid, welke zij altijd verkiezen, ben ik in staat om er het volledigste denkbeeld van te geven. Zij maken het plan, leggen hier en daar de grondslagen der pilaren en beschotten, welke zij willen vervaardigen; tot de voegzame hoogte trekken zij de steunsels der gewelven op, ter overdekking zullende die-
{==498==} {>>pagina-aanduiding<<}
nen, hier van galerijen, elders van ruime zalen (dat wil zeggen, van twee en meer duimen breed), en die, in het laatste geval, door eene menigte pilaren geschraagd worden. Deze zoldermgen worden naar de wijze der menschen gemaakt: in de hoeken, uit de zamenkomst der muren ontstaande, en vervolgens langs derzelver boveneinden, leiden de Mieren daarvan de eerste grondslagen; van het boveneinde van elken pilaar breidde zich, als uit zoo vele middelpunten, eene bedding aarde uit, horizontaal, en eenigzins kogelachtig, om zich te vereenigen met andere deelen van hetzelfde gewelf, van verschillende punten der binnenplaats uitgaande.
Dit groot getal metselaren, van alle zijden toeloopende met het brokje kalk, welk zij aan het gebouw wilden voegen; de orde, welke zij in hunne werkzaamheden in acht namen; de zamenstemming, die onder hen plaats had; de wakkerheid, met welke zij van den regen zich bedienden, om hunne woning meer in de hoogte op te trekken: dat alles vertoonde het belangrijkste gezigt aan den bewonderaar van den natuur.
Aanmerkelijk is het, dat de regen, in plaats van de zamenkleving der aarddeeltjes te verminderen, dezelve schijnt te doen toenemen; de verdieping, in ettelijke uren vervaardigd, wacht slechts op eene vlaag, die alles naauwer verbindt, en, om zoo te spreken, de oppervlakte der zoldering, of de bloot gelatene muren en galerijen, vernist; het bovenstuk dezer verdiepingen, uit zoo vele zamengevoegde brokken zamengesteld, vertoont alsdan niets anders dan eene enkele wel vereenigde aardbedding, die door de warmte der zon hard wordt. Wie erkent niet, in de eenvoudigheid dezer middelen, de wijsheid eens albeheerschenden Makers? Vervolgens bedacht ik, eenen kunstregen te doen ontstaan, door middel van een natten borstel; de Mieren werden er door misleid; zij gingen zich van aardbolletjes voorzien op den grond van haar nest, bragten dezelve naar boven, en bouwden er muren, kamertjes, in één woord, eene volkomene verdieping, binnen weinige uren, van. Zelfs de nacht deed dit werk niet staken; en dikmaals heb ik 's morgens verdiepingen gevonden, gedurende de donkerheid volkomen gereed gemaakt.
Ik heb het geluk gehad, mij de belangrijke gelegenheid te verschaffen, om de werkzaamheden eener eenige Mier gade te slaan, en, om zoo te spreken, deel te nemen aan de verrigtingen van het insekt. Zij was van de aschgraauwe

{==499==} {>>pagina-aanduiding<<}
soort, die beurtelings naar boven en naar beneden in de aarde werkt, dat wil zeggen, volgens beginsels, van die der voorgaande onderscheiden: zoo zamenhangende en zoo wel overleid was haar arbeid, dat ik bijkans altijd konde gissen, wat zij doen zoude, en wat brokje zij zoude opnemen. Haar werk was volmaakt regelmatig.
Eene Werkmier had een begin gemaakt met eenen kantmuur, bestemd om een gewelf te dragen, nog onvoltooid begonnen van de tegenoverzijde eener groote kamer; maar zij had het gewelf niet hoog genoeg gemaakt voor den muur, op welken hetzelve moest rusten, en welken het ter halve hoogte zoude ontmoet hebben, indien zij volgens hetzelfde plan hadde voortgewerkt. Met deze kritische aanmerking hield ik mij juist bezig, toen eene Mier, aldaar aangekomen, na deze werken te hebben bezigtigd, dezelfde zwarigheid scheen op te merken: want straks begon zij het aangevangene gewelf te sloopen, trok den muur, op welken het rustte, hooger op, en maakte, terwijl ik het zag, van de puinen van het oude, een nieuw gewelf.
Meer andere soortgelijke waarnemingen in grooten getale overtuigen mij, dat elke Mier onafhankelijk van hare medgezellinnen werkzaam is. De eerste, die een ligt uitvoerbaar plan beraamt, maakt er straks een ruw ontwerp van; de anderen hebben niets anders te doen, dan het door haar begonnen werk te vervolgen; door de beschouwing van de eerste verrigtingen oordeelen deze over hetgene haar voorts te doen staat; allen weten haar werk, naardat het de gelegenheid gebiedt, te ontwerpen, voort te zetten, te beschaven of te herzien; het water levert het noodige cement; de zon en de lucht maken de stoffe harer gebouwen hard; geen anderen beitel hebben zij dan hare tanden, geen anderen passer dan hare sprieten, geen anderen troffel dan hare voorpooten, van welke zij zich op eene verwonderlijke wijze bedienen, om hare natte aarde aan te leggen en vastheid te geven.
Is het niet verbazende, dat de natuur aan de Mieren, die hare woningen in het hout uithakken, zoo onderscheidene zeden en een volstrekt tegengesteld vernuft heeft geschonken? Deze Mieren zijn er een der treffendste voorbeelden van. Wij hebben gezien, dat er vele soorten van Metselmieren zijn, geene van welke op dezelfde wijze bouwt, en dat zij allen in hare bouworde eenige merkwaardige bijzonderheden vertoonen; die der vaalroode

{==500==} {>>pagina-aanduiding<<}
Mieren rust op verschillende beginsels; het vernuft der Mieren, die het hout knagen, heeft geenerlei overeenkomst met de gene, van welke wij gesproken hebben. Dit geslacht bevat vele soorten; en ook in hare werkzaamheden zullen wij zeer in het oog loopende wijzigingen waarnemen. Alle deze insekten vallen in de eerste der negen afdeelingen, in welke latreille de Mieren heeft gerangschikt; dezelve bevat de bruine, de aschgraauwe, de vaalroode, de bloedkleurige, de roetzwarte, de gele Mier, enz. Deze Mieren hebben dezelfde uitwendige werktuigen, gelijke bouwmiddelen, en eene overeenkomst van gedaante, die haar onder eene zelfde afdeeling hebben doen bevatten; intusschen plaatst haar instinkt haar op een grooten afstand van elkander. Waarheid is het, derhalve, dat men over de zeden der insekten niet altijd alleen uit de overeenkomst kan oordeelen.
Meer om haar geslacht dan om haar zelver wil bouwen de Mieren deze woningen, naar hare bestemming zoo verwonderlijk berekend. Bouwkundigen zijn zij niet dan uit noodzakelijkheid; hare voornaamste roeping, de groote zaak van haar leven, is de opvoeding, is de onafgebrokene reeks van oppassingen, welke zij, niet als Moeders, maar als Minnen, aan de jonge spruiten besteden, die zij, eerst in den staat van ei, voor groei vathaar, dan in dien van worm, vervolgens in dien van pop, tot het aanhoudende voorwerp harer vurigste zorge stcllen. Hier zijn bij honderden opeengestapelde popjes in ruime woningen; daar zijn verzamelde wormen, van Werkmieren omringd; verder ziet men bergjes van eijeren; elders schijnen eenige Werkmieren onledig met het volgen van eene Mier, veel grooter dan de andere; het is de moeder, of althans een der wijfjes, want er zijn altijd velen in elk Mierennest; zij legt hare eijeren loopende; en de oppassters, van welke zij omringd is, rapen hare eijeren op, of grijpen ze in het oogenblijk als zij gelegd worden. Zij voegen dezelve bijeen, en dragen ze in kleine trossen in haren mond; bij naauwkeurig bezigtigen ziet men, dat zij dezelve met hare tong telkens om en weder draaijen; zelfs schijnt het, dat zij dezelve een voor een op hare tanden nemen, en dat deze eijeren altijd vochtig zijn.
Na vijftien dagen gestadig oppassens, gedurende welke het ei zigtbaar grooter wordt, komt er een worm uit de schel. Deze wormen werden doorgaans bewaakt van een troep Mieren, die, zich op hare pooten

{==501==} {>>pagina-aanduiding<<}
oprigtende, met den buik voorwaarts, gereed waren haar vergif te schieten; terwijl men hier en daar andere Werkmieren zag, om de gangen te zuiveren, belemmerd door ingestorte bouwstoffen, en een gedeelte harer medgezellinnen in volkomene rust bleef en scheen te slapen.
Levendiger, echter, werd het tooneel, in het uur als de jongen aan de zon moesten worden blootgesteld. In het oogenblik als hare stralen de buitenzijde van het nest kwamen verlichten, vertrokken straks de Mieren, die op de oppervlakte zich bevonden, en daalden met overhaasting tot op den grond van het Mierennest neder, slootten met hare sprieten de andere Mieren, liepen van de eene naar de andere, drongen, sleepten hare medgezellinnen voort, die terstond binnen de klok opklommen, met dezelfde snelheid daalden, en op hare beurt alles in beweging bragten, tot dat men een zwerm Werkmieren alle doorgangen zag vullen. Maar, hetgene haar doelwit nog duidelijker aankondigde, was de hevigheid, met welke deze Werkmieren met hare kaken somtijds dezulken aanpakten, die haar niet schenen te verstaan, en haar naar den top van het Mierennest sleepten, alwaar zij haar straks verlieten, om dezulken te gaan halen, die bij de jongen bleven.
Men draagt deze jongen in de zon, en voorziet hen dagelijks van het hun voegende voedsel. Ontwikkeld genoeg is reeds het inslinkt der wormpjes, om onmiddellijk hun voedtel te vragen en aan te nemen, even gelijk de jonge vogels het van hunne moeder ontvangen. Wanneer zij honger hebben, rekken zij hun ligchaam uit, en zoeken met hunnen mond dezulken der Werkmieren, wier zaak het is hen te voeden; thans opent de Mier hare kaken, en laat haar uit haren eigen mond het vocht nemen, welk zij aldaar zoeken.
Deze Werkmieren, die voor geen wijfje onder de groote dieren, in de zorge voor de jongen, het onderhoud van welke haar is toevertrouwd, onderdoen, zorgen insgelijks naauwkeurig voor derzelver zindelijkheid; zij houden deze wormpjes in eenen staat van volkomene witheid, tot op het tijdstip dat deze, popjes geworden, en, als zoo vele mumien, in weefsels besloten, welke zij zelve gesponnen hebben, oppassing van een anderen aard noodig hebben, om zich van deze bekleedsels te ontdoen en den staat eener volkomene Mier te bereiken. Het openen van eene dier schalen door drie of vier Werkmieren moet men

{==502==} {>>pagina-aanduiding<<}
zien, om zich een denkbeeld te vormen van de vaardige en gedienstige goedwilligheid dezer helpsters. Het insekt komt eindelijk ten voorschijn, maar kan, tot nog toe, loopen noch vliegen: het is in een binnenvlies omwonden. In deze nieuwe belemmering verlaten het de Werkmieren niet; zij ontdoen het van het satijnachtige vliesje, waarmede alle zijne ligchaamsdeelen omkleed waren; voorzigtig trekken zij de sprieten en voelers uit derzelver schede; vervolgens ontbinden zij de pooten en vleugelen, en maken het lijf, den buik en deszelfs aanhangsel los. Thans is het insekt in staat om te loopen, en vooral om het voedsel tot zich te nemen, welk het dringend noodig heeft; van hier dat het eerste werk zijner oppassteren was, hetzelve zijn aandeel in het voedsel te geven, welk ik hun had voorgelegd.
Dit is het niet alles: de Werkmieren vergenoegen zich niet met de voedsters der jonggeborenen te zijn; zij zijn ook de leermeesteressen, gedurende de korte kindsheid dezer kweekelingen. Zij passen hen op; zij verzellen hen overal, en leeren hun de gangen en doolhoven kennen, uit welke hunne woning is zamengesteld; met veel zorge voeden zij hen nog; aan de mannetjes en wijfjes (de eenige gevlengelden) betoonen zij den moeijelijken dienst om hunne vleugels te ontwikkelen, die, zonder hare hulp, gekronkeld zouden blijven; en dit werk verrigten zij met genoegzame zorgvuldigheid om deze broze en teedere deelen niet te breken. In één woord, zij laten niet af van het volvoeren van hare werkzaamheden bij deze insekten, wier vermogens nog niet zijn ontwikkeld, voordat zij haar ontkomen, door op te stijgen naar eenen oord, werwaarts de Werkmieren hen niet kunnen volgen.
Men ontmoet, derhalve, onder de Mieren drie soorten van individu's, twee van welke, van verschillende sekse, alleenlijk zijn bestemd ter voortplanting van het geslacht; terwijl de overigen bij uitsluiting zijn bestemd tot werktuigelijke werkzaamheden en de zorge voor de opvoeding. Tot welke der beide seksen behooren de laatstgemelden? Bij gevolgtrekking zoude men het schier kunnen raden. Bij waarneming blijkt het inderdaad dat het wijfjes zijn; maar zij zijn tot onvruchtbaarheid gedoemd; en het leven is er mede gemoeid bij de weinigen, die op deze onschendbare wet durven inbreuk maken. Van het vermogen om in de lucht te stijgen, zijn zij insgelijks beroofd; maar de Nattuur heeft deze talrijke klasse van Werkmieren rijkelijk

{==503==} {>>pagina-aanduiding<<}
schadeloos gesteld, het zij (zoo als men er niet aan kan twijfelen) door haar voor hare kweekelingen eene moederlijke teederheid in te prenten, het zij door haar eene onbepaalde magt te geven over de overige rangen der maatschappije, in welke zij leven: eene ontdekking, geheel verschillende van het algemeene gevoelen, dat deze Republieken zouden bestuurd worden door eenige Opperhoofden.

Karakter van den heer Edward Gibbon, Esq., door hemzelven gesghetst.

(Overgenomen uit de Miscellaneous Works of edward gibbon, Esq.)

‘Daar het belangrijk Geschiedkundig Werk van den Heer gibbon, de Geschiedenis van het Verval en den Ondergang des Romeinschen Rijks, thans in het Nederduitsch vertaald ten voorschijn treedt (*), verlangt men gewis, iets van dien Schrijver, en bijzonder van zijn Karakter, te weten. Hij zelf heeft, in zijne jeugd, daarvan eene schets ontworpen, welke wij hier mededeelen.’

Dagboek. Den achtsten van Bloeimaand 1762. Dit was mijn geboortedag, op welken ik in het zes-en-twintigste jaar mijns levens trad. Dit gaf mij gelegenheid om eenigzins in mijzelven te keeren, en onpartijdig mijne goede en slechte hoedanigheden te overwegen.
Het bleek mij, bij die beschouwing, dat mijn Karakter deugdzaam was, onbekwaam tot eenige lage daad, en gevormd tot edelaardige bedrijven; maar tevens, dat het stoutmoedig, geweldig, en in de zamenleving onaangenaam was.
Deze hoedanigheden moest ik trachten aan te kweeken, uit te roeijen of te bedwingen, overeenkomstig met derzelver onderscheidene strekking. Vernuft of Geestigheid be-
{==504==} {>>pagina-aanduiding<<}
zit ik niet. Mijne Verbeeldingskracht is eer sterk dan bevallig. Mijn Geheugen omvat veel en is vast. De schitterendste bekwaamheden mijns Verstands zijn uitgebreidheid en doordringendheid; dan mij ontbreken en vlugheid en naauwkeurigheid.
Wat mijn Levensstand betreft, schoon ik somtijds mij des moet beklagen, is dezelve misschien best voor mijn Karakter geschikt. Ik kan alle de gemakken des levens genieten, en heb zeggen over die onashankelijkheid, (die eerste en voornaamste van alle aardsche zegeningen) welke men bezwaarlijk aantreft in een hooger of lager levenskring. - Wanneer ik spreek van mijnen Levensstand, moet ik daarvan uitsluiten den Krijgsdienst, waarin ik mij voor een tijd begeven heb. Schoon ik, wat tot het Krijgsmans leven behoort, met moed en ijver volbreng, is de Krijgsdienst niet voor mij geschikt, en voegt mij in geenen deele.

‘Hoe veel of hoe weinig gibbon, in dien jeugdigen leeftijd, zichzelven gekend hebbe, of hoe zeer hij door het wissellot des levens en der tijdsomstandigheden veranderd zij, kunnen wij best leeren uit zijne Levensgeschiedenis, welke reeds voorlange in het Mengelwerk onzer Letteroefeningen geplaatst is; IIde Stuk voor den Jare 1796, bl. 355 enz., werwaarts wij onze Lezers verwijzen. Alleen merken wij op, dat in het Levensberigt van dien Geleerden geen gewag altoos gemaakt wordt van zijn Krijgsmans leven. Misschien heeft dit geen meldenswaardigen tijd geduurd. Nog geen twee-en-twintig jaren bereikt hebbende, voerde hij reeds de pen, en gaf een in 't Fransch geschreven proefstaal van zijnen letterarbeid, in den Jare 1761 uitgekomen, onder den titel van Essai sur l'Etude de la Literature. - Letterarbeid heeft hem den grootsten tijd zijns levens bezig gehouden, schoon hij ook als Staatsman optrad. Hij bereikte 56 jaren bij zijn sterven op den 16 Jan. 1794. - Schoon zijne levensomstandigheden, verre van eenigzins bekrompen te zijn, veeleer aan den ruimen kant schijnen geweest te zijn, schreef hij niet, zonder zich daarvoor ruim te laten betalen. Althans wij vinden aangeteckend, dat hij voor het Handschrift zijns Werks over het Verval en den Ondergang des Room-
{==505==} {>>pagina-aanduiding<<}
schen Rijks, in Engeland ongemeen sterk getrokken, vierduizend Ponden Sterl. Ontvangen hebbe. Algem. Kunst- en Letterbode, Isten D. Iste St. bl. 73.
Ter boven gemelde plaatse, in ons Mengelwerk, hebben wij aangeduid, dat Lord sheffield, een van gibbon's Boezemvrienden, in 't licht gegeven had gibbon's Miscellaneous Works, gepaard met een Levensverhaal diens Schrijvers, en dat wij het toen gegevene slechts als een Voorlooper aanmerkten. Wij hebben, te dezer gelegenheid, dit verder nagegaan, en een Toevoegsel tot de boven opgegevene Karakterschets aangetroffen, welk wij hier, met den aanloop, mededeelen. Gibbon geeft het onder den titel: On Self-Biography.’

Een sterk verlangen om onze Voorouders te kennen en daarvan te gewagen, heerscht zoo algemeen, dat zulks moet afhangen van den invloed eens algemeenen beginsels, in de ziel des menschen gehuisvest. Wij schijnen geleefd te hebben in den persoon onzer Voorvaderen: het is de taak en de belooning der trotschheid, die reeks van denkbeeldige langlevendheid zoo verre uit te strekken. Onze verbeelding is altoos werkzaam, om den naauwen kring, in welken de Natuur ons omschreven heeft, wijder en wijder uit te breiden. Vijftig of honderd jaren levens mogen het deel van een enkel mensch zijn; maar wij stappen den dood voorbij, met zoodanig eene hope, als Godsdienst en Wijsbegeerte ons inboezemen, en wij vullen de ruimte, welke onze geboorte voorgaat, op, door ons te vereenigen met de veroorzakers van ons aanzijn. Ons bedaarder oordeel zal eerder strekken om den hoogmoed op eene oude en waardige afkomst te matigen, dan te onderdrukken. De Schimp- en Hekel-dichter moge vrij lagchen; de strenge Wijsgeer moge het voorhoofd fronsen; maar de Rede zelve zal eerbied betoonen voor vooroordeelen en begrippen, die, als 't ware, door de ondervinding des menschdoms geheiligd zijn.
Wat er ook zijn moge van de onderscheiding, toegeschreven aan een hooger rang in den Staat, opvoeding en voorbeeld zullen dikwijls bij de zoodanigen eene waardigheid van gevoelens en voegelijkheid van gedrag te wege brengen, welke ten beschermengel dient, om hunne eigene hoogachting en die van anderen niet te verbeuren.

{==506==} {>>pagina-aanduiding<<}

Wanneer wij lezen van eenen doorluchtigen Stam, zoo oud, dat het begin van denzelven in de duisterheid der eenwen ons ontwijkt, en zoo waardig, dat dezelve geen einde scheen te moeten hebben, nemen wij deel in de onderscheidene lotgevallen, denzelven bejegend, en kunnen wij niet wraken de edele geestdrift, of zelfs den onschadelijken trots, der zoodanigen, die met de eere van derzelver naam in verwantschap staan.
Wat mij betreft, indien ik mijne verwantschap kon afleiden van eenen Veldheer, van eenen Staatsman, of beroemd Schrijver, ik zou hunne Levensberigten beoefenen met kinderlijke liefde. - In de nasporing van vroegere gebeurtenissen wordt onze weetlust aangevuurd door de regtstreektche of zijdelingsche betrekking op onszelven; doch in de waardering der eere moeten wij de gaven der natuur boven die der fortuin schatten; ten aanzien der hoogachtinge onzer Voorvaderen de hoedanigheden meest waarderen, die de belangen der maatschappije bevorderen; van eenen Koning af te stammen min waarlijk edel keuren, dan as te dalen van eenen man van verstand, wiens schriften de verste nakomelingschap onderwijzen of vermaken.
Het Geslacht van confucius is, mijns oordeels, het luisterrijkste in de wereld. Na eene moeijelijke opklimming van acht of tien
    eeuwen verliezen wij onze Baronnen en Prinsen van Europa in de dikke duisternissen der middeleeuwen; maar, in de bestendige en uitgebreide gelijkheid van het Chineesche Rijk, heeft de Nakomelingschap van confucius, meer dan tweeduizend en tweehonderd jaren, de ongestoorde eere eener bestendige opvolginge genoten. De Stamvader des geslachts wordt nog heden ten dase geëerbiedigd door den Vorst en het Volk, als het levendig beeld van den wijssten der menschen. - De adeldom der spencers is opgeluisterd en verrijkt door de zegeteekenen van marlborough; maar ik raad de nakomelingschap om the Fairy Queen (*) voor het sraaiste juweel in hunne kroon te houden. - Ik heb hier mijne bijzondere begrippen zonder schroom of achterhoudendheid voorgedragen, gelijk ik altoos doe. Dat deze gevoelens juist, althans natuurlijk zijn, geloof ik vast, dewijl ik geheel be-
{==507==} {>>pagina-aanduiding<<}
langeloos in de zaak ben, daar ik van mijne Voorvaderen noch eere, noch schande kan hebben.

‘Na deze inleiding volgt gibbon's gevoelen over de Levensbeschrijving van zichzelven.’

Een opregt en eenvoudig verhaal van mijn eigen leven moge mij vermaak verschaffen in eenige mijner ledige uren; doch zulks zal mij, mogelijk met regt, onderhevig maken aan de beschuldiging van trotschheid. Het sta mij echter vrij, aan te merken, hoe, uit de ondervinding van vroegere tijden en die van latere dagen, de menschen altoos nieuwsgierig geweest zijn om de personen te kennen, die eenige beeldtenis van hunne geestvermogens der wereld hebben nagelaten. De schraalste berigten van zoodanige mannen worden met vlijt opgezameld en met gretigheid gelezen; en de Letteroefenaar, in ieder vak, mag eene les nemen, of een voorbeeld ontleenen, uit de Levensberigten, welke de meeste gemeenschap en overeenkomst met zijn eigen leven hebben.
Mijn naam mag, in volgende tijden, plaats vinden onder duizend Artikelen van eene Biographia Britannica; doch ik houd mij ten volle verzekerd, dat niemand zoo bekwaam of bevoegd is, als ik zelve, om de volgreeks van mijne denkbeelden en daden te beschrijven. Het gezag mijner Leermeesteren, de deftige thuanus en de wijsgeerige hume, zou genoeg zijn om mijn oogmerk te regtvaardigen; dan het zou niet moeijelijk vallen, eene breede lijst aan te voeren, zoo van ouden als hedendaagschen, die, onder verscheidene gedaanten, hunne eigene Pourtraiten hebben opgehangen.
Zoodanige Pourtraiten zijn niet zelden de belangrijkste, en somtijds de éénige belangrijke gedeelten hunner Schriften; en, indien zij naar waarheid zijn opgesteld, vallen wij zelden klagtig over de uitgebreidheid en het tot kleinigheden afdalende van dusdanige persoonlijke Geschriften.
De Levensbeschrijvingen van den jongen plinius, van petrarcha en van erasmus zijn begrepen in de Brieven, welke zij der wereld mededeelden. De Proeven van montagne en Sir william temple brengen ons in de huizen dier mannen, en wij leeren, wat in hunne harten omging. Wij lagchen zonder versmading over de hevige driftvervoeringen van benevonuta cellini en de op-
{==508==} {>>pagina-aanduiding<<}
geruimde vrolijkheid van colley cibber. De Belijdenissen van den H. augustinus en van rousseau ontsluiten ons de heimelijke roersels van het menschelijk hart. De Levensbeschrijving, welke de geleerde huet van zichzelven gaf, heeft andere zijner Werken overleefd. De Gedenkschriften van goldoni zijn, indedaad, tooneelmatiger dan zijne Italiaansche Comedien. De Ketter en de Kerkleeraar worden sterk uitgemerkt in de karakters en lotgevallen van whiston en Bisschop newton. Ja zelfs de ellendige Levensopstellen van micha l de marolles en anthony wood verkrijgen eenige waarde, uit hoofde van de getrouwe afbeelding van menschen en zeden. - Dat ik gelijk sta met, of meerder ben dan, sommigen dezer opgenoemden, kan de zedigheid of gemaaktheid mij niet verhinderen openlijk te bekennen.

‘'t Zijn deze Miscellaneous Works van den Heere gibbon, waaruit wij voorhebben nu en dan iets te ontleenen, 't welk, onzes oordeels, voor onze Lezers geschikt is. Het zal somtijds Personen en Zaken betreffen, van elders bekend; doch het oogpunt, waaruit de Heer gibbon dezelve beschouwt, de gedachten, welke hij bij die gelegen heden uitboezemt, de wendingen, welke hij aan zijne berigten weet te geven, zullen er eenige nieuwheid aan bijzetten, althans een leerzaam en niet zelden een verlustigend onderhoud verschassen. Wanneer wij het noodig oordeelen, zullen wij de vrijheid nemen, er eene korte aanmerking bij te voegen.’

Het geschrift voor mijnen vader.

(Vervolg van bl. 484.)

Zoodra wij alleen waren gelaten, was ons eerste werk, te onderzoeken, of het ontvlugten mogelijk ware, en toen wij van de onmogelijkheid daarvan overtuigd waren, te zamen te overleggen, wat ons te doen stond om ons uit dezen toestand te redden. Al de sterkte van geest, welke de onregtvaardigheid, en de neerslagtigheid, die er een natuurlijk gevolg van is, ons benomen hadden, keerde terug. Bij ons vertrek uit Jena, verfoeiden wij even zeer de menschen als het leven; thans zouden wij aan die zeisde menschen den

{==509==} {>>pagina-aanduiding<<}
dienst wel hebben willen bewijzen, om de schelmen te venietigen, die ons, om dezelve te beschadigen, aan zich wilden verbinden: maar wat konden wij doen, te midden van eene zoo talrijke en zoo woeste bende, en ongewapend? Minder naauw van geweten dan Kapitein orlando, besloten wij te veinzen, omdat er om te ontvlugten voor ons geen weg open stond. Zoodra men denken zoude, dat wij besloten hadden, ons in de bende te laten opschrijven, zoude men ongetwijseld onze wapens ons terug geven; wij zouden op den eenen of anderen aanslag worden uitgezonden, en in dat geval hielden wij ons verzekerd, onze vrijheid te zullen weder bekomen. Hoe zeer ook dit redmiddel ons tegen de borst was, het was het eenige, en wij moesten er wel toe besluiten. Terwijl wij nog bezig waren met het maken van onderlinge afspraak omtrent onze antwoorden en ons gedrag, traden er vier gewapende mannen in ons hol, en zeiden ons, dat Kapitein orlando ons wilde spreken; wij volgden hen, en werden in een overwelfd vertrek gebragt, het eenige gedeelte, welk van het gebouw in zijn geheel was gebleven; aan de muren en aan den zolder zag men nog eenige ruwe schilderijen. Eene tasel, met zeer fraai linnen en plated schotels en borden bedekt, was van weltoebereide spijzen rijkelijk voorzien; er was voor slechts drie personen gedekt. Orlando zat aan het eene einde der tafel te schrijven. Hij stond op, beval dat wij zouden gaan zitten en met hem het middagmaal houden; hij zelf nam plaats voor een der borden, na alvorens ter wederzijden daarvan een pistool, en zijne sabel op zijne knieën gelegd te hebben.
‘Onder de flesch,’ zeide hij, ‘zullen wij vrijer praten. Indien gij in eenige opzigten bedrogen zijt, moet gij in andere opzigten schadeloos gesteld worden. Uwe tasel zal beter zijn dan het munitiebrood en de soldatenbak, welke gij gingt zoeken, en deze wijn zal u het hart openen.’ Hij vulde twee zilveren bekers met Tokaijer, en vervolgens met eenige zeer fijne wijnen, die ons zeer lekker zouden gesmaakt hebben, indien wij de wijze, op welke zij verkregen waren, voor onszelven hadden kunnen verbergen.
Onder den maaltijd onderhield de Kapitein ons zeer aangenaam, en polste ons over verscheiden onderwerpen, van welke wij zouden gedacht hebben dat hij niets wist, als de zedekunde, de menschlievendheid, en zelfs den godsdienst; hij bezat veel natuurlijk verstand en merkelijke kunde. Zeer weinig is van de geschiedenis zijns levens te mijner kennisse gekomen; doch ik twijfel niet, of hij is een jongeling van destigen huize en eene goede opvoeding, doch welken zijne driften, en misschien ook geledene onregtvaardigheden, in dezen afgrond gevoerd hebben.
‘Ik heb een askeer,’ zeide hij tot ons, ‘van die onge-
{==510==} {>>pagina-aanduiding<<}
lijkheid van bezittingen, die zoo velen ongelukkig en zoo weinigen gelukkig maakt: want de overbodige overvloed van goud belet niet, dat de andere levensrampen u bereiken, en baart dikmaals meer zorg dan vermaak; en de armoede, daarentegen, doet het geheele aanwezen ontaarden, belet iets te genieten, verwijdert of vernielt het geluk. Ik was arm; ik beminde een rijk meisje; de vader wilde haar mij niet geven; hij dwong haar, een man te trouwen, even rijk als zij; zij stierf van hartzeer, en ik zwoer op haar gras den rijken een' eeuwigen oorlog.’
Ernest zuchtte diep; hij vond er eenige overeenkomst in met zijne eigen historie, die ons beiden moest treffen; treurig zagen wij malkander aan.
‘Ik wil wedden,’ sprak orlando, zijn glas ruwelijk op de tafel nederzettende, ‘dat gij ook reden tot klagen hebt over de rijken en magtigen der aarde, en dat rudolf het geraden heeft. Voegt u bij ons, om hen uit te plonderen, hen te straffen over hunne onmeêdoogendheid, hunne onregtvaardigheden, hunne ondeugden, hunne gierigheid, hunne losbandigheid! Zijt, als wij, de wrekers der onderdrukten, en de schrik der onderdrukkers .....’
Ik wil u niet lastig vallen, mijn Vader, met het verhalen van dit geheele zonderlinge gesprek, waarin dit opperhoofd der rooverbende oneindig veel kunst, en diep, hoewel drogredenend, vernuft te werk stelde, om ons te overtuigen, dat er niets wanzedelijks was in zijn beroep, noch strijdigs met de wetten van eer; hij beweerde, dat de geheele menschelijke maatschappij eene honderdmaal gevaarlijker plondering opleverde, omdat men daar tegen niet op zijne hoede is; en in dit opzigt waren wij niet ongeneigd om eveneens als hij te denken. ‘De ondankbaarheid, de laster, de trouweloosheid, de knevelarij, doen niet alle deze ondeugden, in de wereld zoo algemeen, aldaar niet zeer veel meer kwaads dan wij?’ vraagde hij: ‘Te allen dage, te aller ure, wordt men er van geplaagd. Gewapende roovers ontmoet men misschien slechts eenmaal in zijn leven: en kan het rooven van een gedeelte uwer bezittingen vergeleken worden bij het rooven van uwen goeden naam, van uwe eer, of van het bezit van een hart, welk u voor altijd wordt ontstolen? En de zaak van door Koningen of Prinsen bezoldigde roovers, onder welke gij u wildet begeven, - is die zaak, welke zij ten koste van hun eigen of van des vijands bloed verdedigen, altijd op de billijkheid gegrond?’
Hoewel vastberaden te veinzen in zijne maatregels te zullen treden, konden wij ons, echter, niet wederhouden om deze gevaarlijke stellingen te wederleggen, zelfs met meer vuur dan de voorzigtigheid toeliet; doch hij nam het gansch niet kwalijk, en verdubbelde zijnen ijver en drogredenen

{==511==} {>>pagina-aanduiding<<}
om ons te overreden. In zijne begrippen en in zijne ziel vertoonde zich zulk een mengsel van ondeugden en deugden, van gezond verstand en onbestaanbaarheid, van naauwgezette regtvaardigheid en roofzucht, van aandoenlijkheid en woestheid, dat het met geene mogelijkheid zich laat beschrijven; somtijds ergerden wij ons aan hem, en een oogenblik daarna bewonderden wij hem schier; het eenige, waaromtrent hij het altijd eens was met zichzelven, was, zijn haat tegen de rijken, en met dat al zijn diepe af keer van moorden. ‘Nooit,’ zeide hij, ‘dan om mijn eigen leven te verdedigen, val ik op dat van eenen anderen aan; en ook om dit te vermijden, ben ik dikmaals in groot gevaar geweest. In dit opzigt word ik zeer slecht ondersteund; alle de lieden, die onder mijne bevelen staan, houden veel van bloedvergieten, en dezulken, welke zij uitplonderen, duizend folteringen te doen lijden; mijne tegenwoordigheid alleen kan hen in bedwang houden: want zij weten, dat ik, bij den eersten toeleg van dezen aard, waarvan ik getuige zijn zoude, mijn pistool op den kop des beuls zoude losbranden; maar ik ben niet afwezig. of zij stellen zich rijkelijk schadeloos voor dit bedwang, en solteren hunne slagtoffers. Mijne onderhoorige opperhoofden zijn de wreedsten van allen, en het is hierom vooral dat ik u wilde bewegen om hunne plaats te vervangen. Uw gelaat, waarin zich aandoenlijkheid met dapperheid vereenigt, overtuigt mij, dat ik in u de regte personen heb gevonden. Gij hebt reden om u over de menschen te beklagen; gij zult u op hen wreken, door hun goederen te ontnemen, van welke zij een onwaardig gebruik maken; maar gij zult hen beminnen ondanks hunne verongelijkingen, en zult niet gedoogen, dat het leven hun benomen worde. Ik moet een verren togt doen, en ik was voorshands beducht voor al het kwaad, hetwelk in mijne afwezigheid zoude gepleegd wotden; maar, indien gij mijne voorslagen aanneemt, ga ik gerust op reis: ziet hier dezelve.’ Dit gezegd
hebbende, stond hij op, haalde eenen Bijbel, en leide dien op detafel neder. ‘Gij zweert mij,’ zoo sprak hij vervolgens, ‘op dit heilig boek, waarin gij ongetwijfeld gelooft, en waarin ik ook geloof, al ben ik het opperhoofd eener rooverbende, dit bosch noch de bende te zullen verlaten tot op mijne wederkomst, haar te zullen aanvoeren tot de voorgenomene togten, waarvan ik u de ontwerpen zal ter hand stellen, en zorg te dragen, dat er moord noch wreedheid gepleegd worde: want, mijne vrienden! ik geloof dat niets anders dan dit iemand zal verdoemen, omdat hetzelve het eenige onherstelbare kwaad is: de hel is alleen voor de moorderaars en wreedaards; en ik, die geen van beiden ben, ik

{==512==} {>>pagina-aanduiding<<}
hoop nog, naar het paradijs te zullen gaan naast den goeden roover, en met u beiden, indien gij aan uwen eed getrouw zijt. Van mijnen kant beloof ik, u met alle mijne magt te zullen bekleeden, en nadat ik mij zal verklaard hebben, zal alles zich onderwerpen; zelfs geen mompelend wederwoord zult gij hooren. - Overlegt dit; gij hebt vrijheid om te weigeren; maar, in dat geval, zult gij naar uw hol terugkeeren, en er tot op mijne wederkomst, en misschien voor uw leven, opgesloten blijven. Bij God zult gij aansprakelijk zijn voor al het kwaad, hetwelk gij hadt kunnen voorkomen: want, dit heb ik u reeds gezegd, niemand ken ik in mijne geheele bende, op welken ik mij, in dit opzigt, durf verlaten, indien ik zelf niet tegenwoordig ben. Ik geef u een vierendeel uurs bedenkens.’ Dit gezegd hebbende, ging hij uit het vertrek, sloot de deur met drie grendels, plaatste eene sterke wacht daar voor, en liet ons aan onze overdenkingen over.
Tot hoe verre konde een eed, op zulk eene wijze gevorderd, en aan zulk eenen man, hoewel met de heiligste plegtigheden, gedaan, ons verbinden? Het onderzoek daarvan stelden wij uit tot op eenen anderen tijd; doch ik moet u bekennen, mijn Vader! dat wij in het tegenwoordige oogenblik niet aarzelden dien eed te doen. Veel schooner, ongetwijseld, zoude het geweest zijn, er ons tegen verzet, en liever alles te hebben geleden, dan een enkel oogenblik, zelfs in schijn, den hatelijken titel van hoofden eener rooverbende te voeren. Ware het alleen om derven te doen geweest, veelligt zouden wij daartoe moeds genoeg gehad hebben; maar, onze jengd, indien niet ons geheele leven, te slijten in eene schandelijke gevangenis, eene prooi van de mishandelingen van lieden, zoo snood en wreed, dat zelss hun opperhoofd er zich aan ergerde; zoodanig een besluit, geloof ik, ging de menschelijkheid te boven. En indien het waarheid ware, dat wij het in onze magt hadden, moord en doodslag te beletten, folteringen te voorkomen, hadden wij dan vrijheid te aarzelen, en een zoo hoogen prijs aan die gestreage eer te hechten, welke de regters te Jena ons reeds ontnomen hadden? Snel vlogen deze bedenkingen door onzen geest; wij zwegen: want geen van ons beiden durfde zijne toestemming duidelijk verklaren. Mijn oog viel op het papier, welk grlando, in het oogenblik onzer komst, zat te schrijven; het was de lijst der voorgenomene rooverijen, waarvan hij tot ons had gesproken; en aan het hoofd der huizen, welke zij wilden plonderen, slond de pastorij van Waldorf, de woning van paulina's vader. ‘God!’ riep ik, ‘ik kan Len redden, en ik zoude een oogenblik aarzelen!’ Geene andere aandoeningen dan ik konde mijn Vriend heb-
{==513==} {>>pagina-aanduiding<<}
ben; geenerlei beraad had er meer plaats, en toen orlando binnen kwam, zeiden wij hem, voordat hij het ons nog vroeg, dat wij den voorslag aannamen.
‘Eéne voorwaarde slechts,’ zeide ik, ‘beding ik.’ Ik nam de noodlottige lijst, en, den vinger op den naam Waldorf houdende, voegde ik er nevens: ‘In den Predikant van dat dorp stel ik zeer veel belang; ik verzoek, dat zijn huis voor altijd ontzien worde; ik verklaar, dat ik, in stede van er op aan te vallen, het met gevaar mijns levens zal beschermen. Dezelfde uitzondering vraag ik voor altijd omtrent het dorp en de pastorij van Rupelbrouck, bij C*** hoewel zij niet op deze lijst staan; maar ik eisch, dat zij er nimmer op aangeschreven zullen worden. Indien ik hierop kan staat maken, laat ik, gelijk ook mijn Vriend, mij onder uwe bende aanschrijven.’
Van aandoeningen van verwonderinge en blijdschap tevens scheen orlando bevangen te worden. ‘Ik heb u begrepen,’ zeide hij, en, eene pen nemende, streek hij den naam Waldorf door, en schreef er eenige regels onder. ‘Gij kunt gerust zijn,’ sprak hij verder: ‘eer zal geheel Duitschland dan deze twee dorpen verwoest worden, zoo lang gij ons zult getrouw blijven. Leest!

De dorpen en pastorijen van Waldorf en van Rupelbrouck zullen veilig zijn tegen allen aanval hoegenaamd mijner bende, en door ons beschermd worden, indien zij met eenig gevaar gedreigd worden, zoo lang de personen, wien zij belang inboezemen, tot de onzen zullen behooren; maar, ingeval van verraad of desertie, zullen de twee bovengenoemde plaatsen oogenblikkclijk verwoest en verbrand worden.’

(Geteekend:)

‘Orlando, Opperhoofd der Roovers van het Hartzbosch.’

Aldus stelden wij onszelven te pand! Maar, mijn Vader! wat zoudt gij in mijne plaats gedaan hebben? Reeds had ik mijzelven veroordeeld, u niet weder te zien; reeds had ik uwen naam afgelegd en uw hart doorboord; reeds had ik van paulina afgezien.... Ach! dat ten minste zoo vele ongelukken en zoo veel schande dienen ter redding van hen, die mij zoo dierbaar zijn. Dat wilhelm râcher onbekend sneve, al ware het op het schavot, en dat de buchmans en de halders voor altijd veilig zijn!
Vervolgens ging orlando met veel statelijkheids over tot de plegtigheid van het afnemen van den eed; hij bragt ons in een ruimer vertrek, alwaar alle de voornaamsten der bende bijeenkwamen: uit alles bleek het, dat dit vertrek eertijds de

{==514==} {>>pagina-aanduiding<<}
kerk van het klooster was geweest. Op een zeer grooten steen, welke voormaals het altaar scheen geweest te zijn, werd de Bijbel tusschen twee fakkels gelegd; daarop deed men ons de handen leggen, en den eenen na den anderen, in de sterkste bewoordingen, de verbindtenis uitspreken, tot op orlando's wederkomst de bende niet te zullen verlaten, en haar op de togten aanvoeren. Er werd bekend gemaakt, dat de veiligheid der dorpen Waldorf en Rupelbrouck af hing van onze getrouwheid aan deze verbindtenis, en dat, op denzelsden dag als dezelve zoude geschonden worden, deze beide dorpen, te beginnen met de pastorijen, geheel aan de vlammen ter prooije zouden gegeven worden. Vervolgens deed orlando eene aanspraak aan zijne bende, en zeide met eene donderende stem, dat hij, gereed staande, om, tot een belangrijken togt, haar te verlaten, in zijne plaats tot opperhoofd had benoemd, met dezelfde magt als hij zelf bekleed, hebbende regt van leven en dood over elken muiteling, wi helm ràcher, en als zijnen eersten Lieutenant thom leider, beiden hier tegenwoordig. Vervolgens beval hij aan al zijn volk, den eed van gehoorzaamheid aan ons te komen asleggen. ‘Hard valt het mij ongetwijseld,’ zoo besloot hij, ‘genoodzaakt te zijn, vreemdelingen te moeten verkiezen om over u het bevel te voeren, en paal te steilen aan uwe wreedheden; maar ik beroep mij op uw geweten; laat dit u zeggen, of er iemand onder u zij, die het verdient.’
Geen mompelen, geene tegenspraak liet zich hooren; de geheele bende trok ons voorbij, en erkende ons voor hare opperhoofden. Daarop werd hun een vaatje wijn ten beste gegeven, welk zij op onze gezondheid en op hun goed geluk uitdronken. Het overige van den dag en de volgenden werden besteed aan het doen van eenige noodige aanwijzingen, en ons aan te bevelen om de taal der bende te leeren (zij de een mengelmoes van Hebreeuwsch en Sclavonisch), en om ons de schatkamer, het wapenmagazijn, de kleederen, den voo raad van levensmiddelen, alsmede de onderscheidene in- en uitgangen en de geheime plaatsen der puinhoopen, welke tot schuilplaats dienden, te laten bezigtigen. ‘Ik openbaar u alle mijne geheimen,’ zeide orlando tot ons; ‘indien gij er immer misbruik van maakt, verschrikkelijk zal de wraak zijn!’ De wetten en inrigtingen der bende werden ons vervolgens voorgelezen. Ongehoord is het, dat lieden, wier aanwezen op de vernietiging van alle maatschappelijke en zedelijke wetten rust, onderling beginsels van regtvaardigheid en billijkheid hebben, zoo streng, dat geen wetgever zich dezelve zonde durven veroorloven; het minste bedrog, de geringste inbreuk op de wetten, of ongehoorzaamheid aan het opperhoofd, wordt, zonder eenige regts-
{==515==} {>>pagina-aanduiding<<}
handeling, oogenblikkelijk met den dood gestraft. Geenerlei Mogendheid, uitgezonderd, misschien, eenige dwingelanden in Azië, bezit eene onbepaalder magt dan het opperhoofd dezer bende; nimmer beroept men zich elders van zijnen wil, nimmer wordt dezelve wederstreefd; geen voorbeeld is er van openbaren opstand, en ieder heimelijk verraad wordt terstond ontdekt en gestraft. Maar het opperhoofd is aan dezelfde algemeene wetten onderworpen, en indien hij het waagde, zich aan dezeive te onttrekken, indien hij het geringste gedeelte van den buit aan zich behield, boven hetgene, waartoe hij geregtigd is, indien hij een' der
zijnen aan den wereldlijken regter overgaf, indien hij met derzelver vrenwen of matressen aanleide, eene dezer misdaden eent bewezen zijnde, zijn allen gemagtigd om zich regt te verschaffen en hem het leven te benemen. ‘Wanneer men geroepen is,’ zeide orlando tot ons, ‘om lieden zonder zeden en zonder beginsels aan te voeren, is men wel genoodzaakt, een streng despotismus in te voeren; zonder dat zou niemand een enkelen dag hun opperhoofd kunnen zijn.’ In het oogenblik als men eenigen buit had gemaakt, werd dezelve naar de puinhoopen gebragt, en terstond onder de geheele bende verdeeld, zonder onderscheid van rang; het opperhoofd alleen ontving een dubbel aandeel; het vierde deel der somme werd in de schatkist gestort, die niet dan bij dringende gelegenheden werd geopend, en welke mij voorkwam zeer rijk te zijn. Na dit alles ons ontvouwd te hebben, maakte zich orlando gereed tot zijn vertrek; hij werd voorasgegaan en gevolgd door de helft zijner bende, bestaande in tweehonderd man, in kleine pelotons verdeeld; even zoo velen liet hij bij ons, welke hij vóór zijn vertrek aansprak, hen aanzeggende, alle ongehoorzaamheid aan ons, als aan hemzelven betoond, te zullen aanmerken en straffen. Voorts de bevelhebbers sabel mij overhandigende: ‘Waldorf en Rupelbrouck!’ zeide hij; ‘bedenkt dat hun lot in uwe handen is.’
Hier neemt het heillooze tijdperk mijns levens eenen aanvang, waarin ik, zoo als gij gelezen hebt, door eene voorbeeldelooze noodlottigheid gesleept werd; maar indien het waar zij, dat ik het werktuig ben geweest, door de Voorzienigheid verkozen, om uwe dagen en die mijner aangenomene onderen te redden, valt het mij moeijelijk, ik moet het bekennen, mijzelven verwijtingen te doen over hetgene ik gedaan heb. Het is niet slechts het leven van allen, welke ik beminde, dat ik gespaard heb door het aannemen van dezen hatelijken post; beven zoudt gij op het verhaal van de wreedheden, door de ondergeschikte opperhoofden gepleegd, aan welke orlando zoude genoodzaakt geweest zijn het bevel over te laten, indien

{==516==} {>>pagina-aanduiding<<}
wij het hadden van de hand gewezen; het was alleen in de hoop, iemand te zullen vinden, die in zijne beginsels stond, en op welken hij konde vertrouwen, dat hij rudolf had gezonden om rekruten te werven. Sterk genoeg was toenmaals zijne bende, om geene manschap noodig te hebben; maar hem ontbrak een opperhoofd om hem te vervangen, en hij dacht, eerder iemand, die in zijne begrippen van menschlievendheid stond, in de zamenleving dan onder de zijnen te zullen vinden. Ik beef op de gedachte, dat, indien de Hemel ons niet daarheen geleid had, gij waarschijnlijk er niet meer zijn zoudt, en uwe woningen en die der goede boeren, die ook u hunnen vader noemen, in een' puinhoop zouden veranderd zijn. Ongetwijfeld heb ik, aan het hoofd mijner bende, vele onschuldige huisgezinnen angst en schrik aangejaagd, en hen voor eenen tijd van een gedeelte hunner bezittingen beroofd; doch niet een eenig mensch heeft eenig persoonlijk leed ontvangen; zoo veel in mijn vermogen was, zijn hunne vaste goederen ontzien, en altijd 's daags nadat de roos verdeeld was, hebben zij, het zij langs eenen heimelijken weg, of door eenig ander middel, ernest's en mijn aandeel terug ontvangen, waarvan wij niet dan het volstrekt noodzakelijke voor ons behielden.
Ik bid u mij te ontslaan van het hatelijk verhaal der kwellaadjen, welke ik gepleegd, of heb doen plegen; aangenamer zoude het mij zijn, van het kwade te spreken, welk ik belet heb, dan van hetgene ik genoodzaakt ben geweest te doen; door zachtzinnigheid, welberadenheid en onversaagden moed bij gevaarlijke gelegenheden, was het mij gelukt, van mijne bende mij te doen beminnen en vreezen; niemand overtrad mijne bevelen, en met een enkel woord beteugelde ik hunne woestheid. Meermalen waren wij genoodzaakt, de gewapende magt, op ons afgezonden, af te weren, en dit gelukte mij altijd; te wel gevoelde ik, dat, indien ik viel, het met uwe veiligheid zoude gedaan zijn, dan dat ik mijn leven niet moedig zoude verdedigen, en het mijner bende insgelijks inprenten.
Aldus verliep er bijkans een jaar. Orlando kwam de puinen bezigtigen, en voor de eerste maal even zeer voldaan over den buit, als over de wijze, op welke dezelve was behaald, betuigde hij daarover zijn genoegen. Thans zocht ik hem te bewegen, zich te vergenoegen met het vermogen, welk hij had verkregen, en een even verachtelijk als gevaarlijk beroep op te geven. ‘Dat zoude ik wel willen,’ gaf hij mij tot antwoord; ‘maar wat zoude ik doen met een' troep, aan deze levenswijze gewoon, en die, niet meer wordende aangevoerd door opperhoofden als gij en ik, aan alle zijne woestheid zich zoude overgeven? In vergoeding van al het kwaad, welk ik het menschdom heb gedaan, moet ik het veel grooter

{==517==} {>>pagina-aanduiding<<}
kwaad voorkomen, welk uit het nederleggen van mijnen post zoude voortvloeijen. Voor Waldorf en Rupelbrouck,’ voegde hij er nevens, ‘zoude ik dan geen borg willen staan.’
Gedurende den korten tijd, welken hij in de puinhoopen bleef, wilde hij het opperbevel niet hernemen; hij liet het in mijne handen, en vergenoegde zich met het regelen van eenige togten. Hem was berigt, dat eene krijgskas, onder een niet zeer sterk geleide, naar een dorp zoude overgebragt worden, eenige mijlen van het bosch. Er werd besloten, er zich meester van te maken, en er vertrok diensvolgens eenige manschap van onze bende, onder bevel van ernest; zij slaagden gelukkig en bragten ons hunnen buit. Duur kwam dezelve ons te staan: ernest, mijn waarde en dappere ernest, was in 's vijands magt gevallen; hij werd ingesloten, en alle pogingen, om hem te verlossen, waren vruchteloos geweest; maar, op hunne beurt, had ons volk, in de herberg van het dorp, zich meester gemaakt van des bevelhebbers vrouw, zijne zuster en driejarigen zoon, en dezelve naar de puinhoopen gevoerd, in de hoop van er zich als gijzelaars ter uitwisselinge van ernest, gezegd thom leider, van te zullen bedienen. Bij de grievende droefheid, welke het verliezen van mijnen vriend mij veroorzaakte, kwam het teederste mededoogen met de gevangenen. Twee jonge en zwakke vrouwen waren genoodzaakt geweest, eenen weg van tien of twaals mijlen met de roovers te voet af te leggen, hebbende een kind op hare armen, welk zij beurt om beurt droegen; aan geenen der roovers hadden zij het willen overgeven, wier gewaad en knevels het arme kleine schepsel een vreesselijken schrik aanjoegen. Ligt begrijpt men, dat zij zwaar vermoeid waren; en nogtans schraagde de angst haren moed, en belette dat zij onder de vermoeidheid en den slaap bezweken. Ten hoogsten top klom deze angst, toen zij op het plein der puinen kwamen, en van eene menigte zonderling gekleede mannen zich omringd zagen. Op dit schouwspel bezweken hare krachten; hare knieën waggelden; zij zouden neergezegen zijn, indien niet orlando
en ik haar ondersteund en op eene bank hadden nedergezet; het kind lag in een diepen slaap aan den boezem zijner moeder; deze verbergde haar gelaat op haar zusters schouder, en beiden snikten van wanhoop. De nacht kwam aan; wij zochten haar gerust te stellen, en haar over te halen, zich naar eene beter beschutte plaats te begeven; zij zagen rondom zich henen, en het vertoon dezer schrikwekkende puinen en van hen, die dezelve bewoonden, verdubbelde haren angst, en deed er haar op aanhouden om te blijven daar zij waren, liever dan onder deze verschrikkelijke halfverbrijzelde gewelven zich te begeven. In het oogenblik

{==518==} {>>pagina-aanduiding<<}
dat zij vlugtig in het rond zagen, had ik in eene dezer dames een meisje herkend, boezemvriendin van paulina halder; zij woonde niet verre van Jena, en in de eerste jaren van mijn verblijf aan de Universiteit had ik haar ettelijke reizen gezien. Hare zuster was gehuwd aan een officier van het regiment van ***; zij waren op weg naar de plaats, alwaar hij in bezetting lag, toen zij het ongeluk hadden, in handen van ons volk te vallen.
Ware het niet om ernest geweest, zij zouden met het verlies van hare pakkaadje zijn vrij gekomen. In allen gevalle zoude hare ramp mij haar eerwaardig gemaakt hebben; maar hoe veel belangrijker moest mij nog paulina's vriendin worden! Op de kans af van insgelijks door haar te zullen herkend worden, sprak ik haar aan met eene zachte stem; zoo stellig verzekerde ik haar dat haar geen leed zoude geschieden, dat ik haar eindelijk overhaalde om een weinig rust te nemen en eenige spijze te gebruiken, doch niet om het kind aan mij te vertrouwen, waarvan de moeder nimmer wilde scheiden. Het was innemend schoon, en de moederlijke liefde bezit iets zoo verhevens en treffends, dat de woeststen van ons volk met eerbied schenen bezield te zijn, en zich zelfs geenen opslag van het oog veroorloofden, welke deze teedere en ongelukkige moeder konde ontrusten. Dus stond het niet met clara, (dit was haar zusters naam) de vriendin van paulina; zij bezat eene bekoorlijke gestalte, en hare tranen en verlegenheid verspreidden nog meer bevalligheids over een gelaat, met alle de bloemen der jeugd getooid. Niet zonder ongerustheid hoorde ik de ruwe verwondering van al ons volk; en vooral zag ik met het uiterste leedwezen Kapitein orlando's brandende oogen; drift voor de vrouwen was zijne zwakke zijde, en, wanneer zij jong en schoon waren, behield hij dezelve doorgaans voor zich, als zijn aandeel in den buit. De twee zusters dwong hij aan tafel te gaan, en, ondanks hare dringende beden, scheidde hij ze van elkander, nam plaats naast de bevende clara, en zeide haar, met eene zachte stem, duizend teedere en galante dingen, op welke zij niet dan met hare tranen antwoordde. Ik was naast julia geplaatst, dus heette des Kolonels vrouw; hare ongeruste blikken zweesden tusschen hare zuster en haar kind; onmogelijk was het haar, een mondvol te eten; maar het jongsken,
intusschen ontwakende, at gretig hetgene ik hem aanbood, en werd zoo gemeenzaam met mij, dat zijne moeder op hare beurt eenigzins vertrouwelijker werd, en hare doodelijke vrees voor mij niet verborgen hield, wegens den indruk, welken hare zuster op het opperhoofd scheen gemaakt te hebben. ‘In naam der menschelijkheid,’ zeide zij, ‘bescherm ons! bewerk dat wij

{==519==} {>>pagina-aanduiding<<}
niet van elkander gescheiden worden!’ Te verre zat clara van mij af, om met mij te spreken; maar zij zag mij
    onophoudelijk aan, en dit aanzien maakte mij verlegen, vreezende van haar te zullen herkend worden. Ik deed al wat ik kon om julia gerust te stellen; ik zwoer haar, eerder het leven te zullen verliezen, dan gedoogen dat haar het geringste leed geschiedde; ik beloofde, dat zij bij hare zuster zoude blijven, en dat ik zelf aan hare deur de wacht zoude houden. In dit oogenblik, het zij toevallig, het zij dat het kind, hetwelk boven zijne jaren bleek verstandig te zijn, begreep dat ik zijne moeder vertroostte, wierp het zich in mijne armen, drukte mijn gelaat met zijne lieve handjes, en noemde mij zijne goeden vriend; tot schreijens toe was ik er van aangedaan, en ik kuste het wichtje wederom. ‘De onschuld,’ zeide de moeder, ‘geeft u den naam van vriend; maak u dien naam waardig!’ Mijn besluit was genomen; ik stond op van de tafel, en, orlando naderende, die clara's hand, welke van schrik half in zwijm lag, met geweld had gegrepen: ‘Kapitein,’ zeide ik, ‘kom aan; laat deze dames eenige rust genieten.’ Het avondmaal had men opgedist in het verwelfde vertrek, waarin orlando's veldbed stond. ‘Dit is mijne kamer,’ voerde hij mij driftig te gemoet; ‘ik bied dezelve der jonkvrouwe aan; de zuster met haar kind kunt gij in de uwe brengen, indien gij wilt.’ In het eigen oogenblik trok ik mijne bevelhebbers sabel uit de schede, en zwaaide die boven mijn hoofd; dit was het sein der aankondiginge van onherroepelijke bevelen. ‘Orlando!’ zoo sprak ik hem op een' vasten toon aan, ‘gij vergeet, dat ik alleen hier meester ben: gehoorzaam uw opperhoofd; ik beveel u, oogenblikkelijk deze kamer te verlaten, en de onschuld
te eerbiedigen.’ Orlando bestorf van woede, en ik las in zljn oog zijn vurig verlangen om mij tegenstand te bieden; doch hij moest ook in het mijne lezen, dat ik een vast besluit had genomen, en dat het zijn leven gold. De lieden, die op den togt geweest waren, aten met ons. ‘Gehoorzaamheid aan het opperhoofd wilhelm!’ was de algemeene kreet; dezelfde kreet werd herhaald door de genen, die buiten gebleven waren, en eindelijk door orlando zelven, die clara's hand losliet en mij buiten het vertrek volgde. ‘Weest gerust!’ zeide ik in het uitgaan tot de gevangenen; ‘deze deur zal niet wederom geopend worden.’ Ik sloot dezelve op het nachtslot, stak den sleutel bij mij, plaatste eene wacht daarvoor, en volgde orlando, die in hevige gemoedsbeweging op het plein wandelde, en binnensmonds eenige woorden sprak. ‘Morgen, morgen ...’ zeide bij; ‘ik alleen zal hier het opperhoofd zijn... Ik moet haar voor mij hebben... Ik wil... Al moest ik... Wee hem, die mij durft weerstaan!...’ Deze afgebrokene woorden,

{==520==} {>>pagina-aanduiding<<}
van een nog verschrikkelijker zwijgen gevolgd, deden mij beven. Hoe duidelijk begreep ik nu, tot hoe verre de hevigheid zijner driften hem hadde kunnen vervoeren, en waarheen zij hem nog zouden wegslepen! Doch, vastberaden, het kostte wat het wilde, paulina's vriendin te redden, gevoelde ik insgelijks, dat ik geen oogenblik had te verliezen, en nam het besluit, om, in dien zelfden nacht, de twee zusters naar de herberg terug te brengen, waaruit zij vervoerd waren, en aldaar over de lossing van ernest in onderhandeling te treden. Nog was ik het opperhoofd, en moest alles mij gehoorzamen; den volgenden dag, misschien, zoude ik het niet meer zijn.

(Het slot in het eerstvolgend Stuk.)

De ziener op de proef.

Eene Gebeurtenis, welke te Weenen als echt verhaald wordt.

Folmar, een jong Officier onder de Landweer van Weenen, werd gekwetst in den slag van Wagram. Hij volgde zijn korps tot aan Kameyk, in Boheme, en verwierf verlof aldaar te blijven, om er zich te doen genezen. Men gaf hem een billet van inkwartiering in een der beste huizen dier kleine stad. Den eigenaar vond hij bezig met het bewijzen van den laatsten pligt aan eene jonge vrouw, welke hij aanbad. De ongelukkige echtgenoot verontschuldigde zich van de huisvesting van folmar, en deed hem naar eene herberg in de buurt geleiden. Folmar voerde derwaarts met zich een diepen indruk van het schouwspel, waarvan hij getuige was geweest: de pracht, met welke dit jeugdig slagtoffer tot in de armen des doods nog praalde (*), had, zijns ondanks, zijn oog zich doen vestigen op eene gestalte, in welke een zachte slaap scheen te heerschen. Hoe zeer was zijn oog getroffen door de verbazende overeenkomst met die van louiza, zijne beminde zuster, welke hij sints een jaar beweende! Op ééns schoot hem te binnen, dat op dien eigen dag dat droevig sterfgeval verjaarde, en verbeeldde hij zich, in zijne ziel de laatste woorden te hooren weergalmen, welke deze gellefde zuster tot hem had gesproken. ‘Mijn waarde jozef!’ had zij tot hem gezegd, terwijl zij haar best deed om te grimlagchen, ‘laat onze scheiding u niet

{==521==} {>>pagina-aanduiding<<}
ontroeren; zij zal niet eeuwig duren: ik zal nog eens aan u verschijnen.’ En na verloop van een jaar op den zelfden dag, welk eene zonderlinge ontmeeting! welk eene geheimzinnige gelijkheid!
Van deze sombere overdenkingen bekwam folmar niet, dan om naar een godsdienstig gezang te luisteren, welk hij in de verte hoorde. Hij begas zich naar zijn venster, onder hetwelk de Moldaw stroomde, en bij het licht der maan ontdekte hij, aan de overzijde der rivier, een klooster, waaruit deze Hefelijke vronwen-stemmen zich verhieven, Nog zwaarder woog het gedenken aan louiza op zijn hart; hij paarde zijne gededen bij deze godvruchtige toonen, en zijne tranen stroomden.
Omtrent middernacht ging hij te bed; naauwelijks was hij ingeslapen, of hij verbeeldde zich iets te gevoelen, welk zachties zijne wangen streek, en in het zelfde oogenblik hoorde hij deze woorden, met eene flaauwe stem uitgesproken: ‘Zijt gij het, jozef?’ IJlings ontwaakt hij, en ziet in de schemering twee groote oogen flikkeren. Hij kan zich niet weerhouden een gil te geven, en terstond ziet hij eene vrouw, in het wit gekleed, die over zijn bed leunde, ijlings naar de deur loopen, alwaar zij staan blijft, de handen hemelwaarts slaande. De jonge krijgsman schiet als een bliksem derwaarts; een straal der maan scheen op het gelaat van het verschijnsel; hij herkent louiza, wil haar in zijne armen sluiten, doch heeft het vermogen niet om die te bewegen.
Verscheiden malen had folmar de Fransche batterijen getrotseerd, en niet gebeefd, gelijk thans voor een bloot verschijnsel, hetwelk wel niets anders dan het gevolg van een ijdelen droom konde wezen. Zoo hevig werd zijne ontsteltenis, dat hij zeer veel moeite had om zijn bed te bereiken; hij riep zijn verstand te hulp, doch hield, ondanks hemzelven, niet op, bij zichzelven te zeggen: ‘Het zijn evenwel zeer zeker hare groote zwarte oogen, hare zoo zachte trekken, hare gestalte, hare houding!’ Zoodra de dag aanbrak, stond hij op; hij vond zijne deur gesloten, en aarzelde nu niet meer om alles voor een droom te houden.
In de beweging van dezen ongerusten nacht was het verband van zijne wonde gevallen; hij zond om eenen heelmeester. Onder het verbinden verhaalde folmar, dat hij in het naburige huis zijnen intrek had moeten nemen, doch dat het treurige voorval, welk aldaar had plaats gehad ... ‘Ach!’ viel hem de wondheeler in de rede, ‘indien gij die lieve jonge vrouw hadt gezien, zoudt gij gezien hebben, hoe bekoorlijk zij was; maar wie kan u van haar engelachtig karakter een denkbeeld geven? Ik zelf, Mijnheer, heb haar, in hare laatste oogenbiikken, opgepast, en ...’- ‘Hoe! gij? maar zijt gij wel stellig verzekerd dat deze jonge

{==522==} {>>pagina-aanduiding<<}
vrouw dood is?’ - ‘Of ik er van verzekerd ben? Mijnheer denkt dan ... Helaas! niets is zekerder.’ De heelmeester vertrok, verwonderd over folmar's vragen, die zich beklaagde, hem niet meer gevraagd te hebben.
Voor het overige sprak de jongeling tot niemand een eenig woord, hetwelk iets konde doen vermoeden omtrent hetgene er dien nacht was voorgevallen. Geduldig wachtte hij den volgenden nacht af, in de vaste overtuiging dat dezelve hem de middelen zoude aan de hand geven, om zijne denkbeelden te regelen aangaande het voorwerp, welk alle dezelve zoo krachtig bezig hield. De nacht komt; hij laat den sleutel in zijne deur, gaat te bed, en doet het licht uit. Wel had hij voorgenomen om niet te slapen; maar de natuur had de overhand, en hij lag in een diepen slaap, toen hij daaruit werd gewekt door de stem, die hem, even als 's nachts te voren, riep. Hij luisterde, en een oogenblik daarna hoorde hij een diepen zucht in een hoek van de kamer. ‘Louiza!’ riep hij: ‘louiza! waar zijt gij?’ - Geen antwoord. - ‘Louiza, mijne zuster! indien gij het zijt, kom nader.' - Het diepste stilzwijgen. - Folmar staat op, en verneemt welhaast met zekerheid dat hij alleen in het vertrek is.
Hij gaat aan het venster; bij het maanlicht ziet hij een schuitje, welk de rivier afdreef. Toen het nabij hem was, zag hij dat er niets anders in was dan eene doodkist en één man, die aan het roer zat. Niets anders werd er gehoord dan zijn treurlied en het eentoonige gedruisch der golven. ‘Zal ik dan door zulke voorwerpen onophoudelijk vervolgd worden?’ zeide folmar tot zichzelven, en begaf zich wederom te bed.
's Anderendaags morgens kwam zijn wondheeler hem wederom bezoeken. ‘Hoe!’ zoo sprak folmar, ‘gij twijfelt inderdaad in het geheel niet aan het overlijden van mijn arm buurmeisje?’ Geen ander antwoord gaf hierop de heelmeester, dan dat hij eene groote Begrafeniscedel op de tafel leide, waarin folmar den naam van Mevrouw lenz las. ‘Maar wat zie ik?’ riep hij terstond: ‘haar man heet jozef?’ - ‘Ja, Mijnheer.’ - ‘Wel nu, zij is niet dood! neen, zij is niet dood.’ De wondarts zag hem stijf in de oogen; hij dacht, dat de vermoeijenissen van den oorlog en zijne wonde misschien zijne hersens gekrenkt hadden. - ‘Maar,’ zeide folmar, de cedel wederom opvattende, ‘de ongelukkige heet paulina; dit is de reden, waarom zij op den naam van louiza niet geantwoord heeft.’ Met eene zachte stem voegde hij er nevens, dat het niet te verwonderen was, dat deze gelijkheid, welke hem bij helderen dag zoo zeer had getrosfen, hem insgelijks in het donker geheel misleid had.
In de volkomene overtuiging, dat hij eindelijk achter het

{==523==} {>>pagina-aanduiding<<}
geheim was gekomen, maakte hij geene zwarigheid, den heelmeester alles te verhalen, wat hij in de twee laatste nachten gezien en gehoord had. Eenigzins beteuterd was hij, dat zijn verhaal niets anders dan een schaterend lagchen ten gevolge had. ‘Sta mij toe,’ sprak de wondarts, ‘voor de tiendemaal u te verzekeren, dat Mevrouw lenz zoo volkomen dood is als Mejuffrouw uwe zuster. Ik zie aan uwe houding, dat mijne woorden niet in staat zijn om u te overtuigen: wel dan! sta mij toe, dat ik eene proef neme. Hetgene gij gezien en gehoord hebt, moet ik ook zien en hooren; vergun mij dus, dat ik den volgenden nacht in uwe kamer doorbreng. Zulke voorvalletjes kunnen niet anders dan zeer kluchtig zijn. Gij zult van mij een proseliet, of ik er een van u maken. Indien dit alles, zoo als ik beken dat ik overhel om te denken, niets anders zij dan een grap, waarmede men zich ten uwen koste zoekt vrolijk te maken, zullen wij het vermaak hebben, om te zamen uwen toovenaar of toovenares uit te lagchen.’
Folmar nam des wondheelers voorslag aan, na hem vooraf te hebben doen beloven, zonder zijne uitdrukkelijke toestemming niets te zullen ruchtbaar maken.
Zoodra het nacht was, begaf zich de heelmeester naar folmar's intrek, die niet konde nalaten, hem zijne verwondering te betuigen, dat hij hem gewapend zag met eene lange sabel en een paar pistolen. Deze manier, om de geesten te bezweren, scheen hem toe, eene vrij groote vrees voor de levenden aan te kondigen. Deze was niet de eenige voorzorg, welke de arts nam; hij verzocht zijnen makker, eenige slesschen wijn te laten boven brengen en zijne kamer te verlichten, even alsof hij een groot gezelschap verwachtte. Diensvolgens ging folmar naar beneden om order te stellen, en, terstond terugkeerende, was hij reeds op den bovensten trap, toen hij zich verbeeldde, achteraan op den overloop naar zijne kamer eene vrouw te zien, in het wit gekleed. Hij staat stil, ziet rond, luistert, en besluit eindelijk te naderen, doch zonder gedruisch. Het verschijnsel keert zich naar een venster, door de maan verlicht; haar sluijer opent zich, en haar profil teekent zich in de schaduw; de jongeling doet nog drie schreden; hij herkent louiza; zijn bloed stolt in zijne aderen. Het spooksel heft de handen ten hemel, en slaat dezelve op haren boezem kruiselings over elkander met een diepen zucht.
Naderhand heeft folmar betuigd, dat hij zich niet herinnerde, door welk eene werktuigelijke beweging de schrik hem liever voorwaarts dan terug had doen gaan. Zoo nabij bevond hij zich bij het geheimzinnige wezen, dat hij alle de trekken zijner zoo zeer betreurde zuster konde onderscheiden. Zijne haren rezen te berge; hij wilde spreken; zijne

{==524==} {>>pagina-aanduiding<<}
stem bestierf op zijne lippen. ‘Louiza!’ zeide hij eindelijk. Zij wendde zich tot hem. ‘Louiza! louiza! kent gij mij niet meer?’ Zij gaf een teeken van ontkenning. ‘Hoe, louiza! gij herkent uwen geliefden broeder, uwen jozef niet?’ - ‘Jozef!’ antwoordde zij eindelijk, ‘mijn waarde jozef!’...Zij strekte hare armen naar hem uit; schier zonder bewustheid viel hij in dezelve.
In dit oogenblik kwam de wondarts uit de kamer, met eene pistool in de eene, en eene kaars in de andere hand. Het eerste, dat hij zag, was folmar, in de armen van het spooksel. ‘Hemel!’ riep hij; ‘Mevrouw lenz!’
Inmiddels werd er eene deur van eene naburige kamer geopend: een man in nachtgewaad vertoont zich, stoot folmar met geweld terug, vat het gewaande spooksel op, en brengt het van daar. Met een ontsteld geiaat keken de jonge krijgsman en de wondheeler elkander aan; met gissingen bragten zij het overige van den nacht door. Zoo vroeg in den morgen als zulks voegelijk konde geschieden, lieten zij den vreemdeling om een mondgesprek verzoeken. Spoedig kwam hij bij hen. Straks verzocht folmar hem om verschooning voor het gebeurde in den voorgaanden nacht; en om zulks, ware het mogelijk, hem verstaanbaar te maken, verhaalde hij hem zijne historie in alle derzelver bijzonderheden. De vreemdeling scheen er van aangedaan te zijn. ‘Mijne zaak is het,’ zeide hij, ‘die raadsel voor u te ontwikkelen.’
‘De ongelukkige,’ zoo ging hij voort, ‘welke gij dezen nacht gezien hebt, zij, die in de voorgaande nachten voor uw bed heeft gestaan, was noch uwe zuster louiza, noch Mevrouw lenz: het is mijne dochter, mijn eenig kind. Haar verstand is geraakt. Er was een tijd dat ik mij den gelukkigsten der vaders dursde noemen: mijne dochter, even beminnelijk als schoon, had haar hart aan eenen jongeling geschonken, welken ik mij voorshands verheugde, mijnen zoon te zullen mogen noemen. Sterk hield jozef bij mij aan, om den dag van ons onderling geluk te bepalen, toen de oorlog den vijand op onze grenzen bragt. De onbezonnene, door zijne krijgszucht vervoerd, stelde zich aan het hoofd van een aantal jonge lieden van zijne jaren; de vijand zond een detachement op hen af, en welhaast werd onze ongelukkige kleine stad het tooneel der verschrikkelijkste gebeurtenissen. Men vocht in de straten, zelfs voor ons huis. Mijne arme louiza ziet uit haar venster het gevaar, waarin haar jozef zich bevindt; zij is niet meer meester van zichzelve; ijlings snelt zij naar den deurdrempel... In hetzelfde oogenblik velt een schot haren minnaar voor hare voeten neder; het bloed des rampzaligen jongelings spat op here handen en in haar gelaat. Sints dit noodlottig oogen-
{==525==} {>>pagina-aanduiding<<}
blik heeft eene volkomene uitzinnigheid haren geest gekrenkt. Met haar ben ik hier gekomen, om eene wijkplaats in deze stad te zoeken, tot dat de rust in onze oorden zal hersteld zijn.’
Folmar, die naar dit verhaal aandachtig had geluisterd, verzocht verlof om louiza te mogen zien; het werd hem vergund. Eene nieuwe aandoening van verbaasdheid kon hij niet bedwingen, bij de beschouwing van de ontzettende gelijkheid met zijne zuster en Mevrouw lenz; eene gelijkheid, welke, door zijne verbeeldingskracht, in alle hare bijzonderheden volkomen was geworden. Aandachtig nam ook de wondarts de jonge louiza waar, maar met het oog der kunst: hij bezat eene natuurlijke schranderheid, door eene langdurige ervarenis versterkt. Hij raadde den vader van het ongelukkige meisje, in plaats van haar opgesloten te houden, haar op drukke plaatsen te brengen, en vooral gelegenheden te zoeken, om haar het gezelschap van jonge lieden van de andere sekse te doen bijwonen. In dit eerste bezoek toonde folmar de kieschste deelneming in louiza's toestand; hij hield zich, alsof hij zijne oogen niet op haar sloeg, terwijl zij integendeel de hare niet van hem afhield. Daarenboven sprak hij geen enkel woord. Zeer veel genoegen schiep de vader in des jongen krijgsmans bescheidenheid; hij deed hem beloven, van de buurschap het meest mogelijke gebruik te maken.
Reeds des anderendaags beantwoordde hij aan deze vriendelijke uitnoodiging; honderd redenen waren er, waarom louiza's fraaije gestalte voor hem meer bijzonder bekoorlijk was. De wondheeler zat intusschen in eenen hoek van het vertrek, waaruit hij duidelijk opmerkte, dat, zoo dikmaals folmar op louiza zijn oog liet vallen, zij uit hare gewone wezenloosheid scheen te bekomen; over haar gelaat verspreidde zich een blos; met ongemeenen glans schitterden hare oogen. Op deze eerst ewaarneming bouwende, verlangde hij te vernemen, hoedanig eene uitwerking de naam van jozef op zijne jonge kranke konde hebben. Nog dien zelfden avond werd er de proef van genomen. Folmar had een fraaijen ruiker medegebragt, welken hij op het venster had nedergezet, voor hetwelk zij zat. Geen de minste acht scheen zij er op geslagen te hebben. ‘Vanwaar hebt gij deze fraaije bloemen, jozef?’ vroeg hem de vader. Op den naam jozef sloeg louiza ijlings haren blik op den jongen krijgsman, en hield dien stijf op hem gevestigd. Haar oog ontvielen eenige tranen; daarop nam zij de bloemen, en keerde zich om, dezelve aan haar hart en hare lippen brengende. Vurig drukte de goede vader de hand van den geneesheer; den jongeling zoude hij schier om den hals zijn gevallen: want dit was het

{==526==} {>>pagina-aanduiding<<}
eerste teeken van verstand, welk zijne ongelukkige dochter gaf.
Hij verhaalde, dat zij voorheen zeer uitmuntende talenten voor de muzijk had bezeten. Reeds 's anderendaags liet folmar een Fortepiano in louiza's kamer brengen; zij kreeg het in het oog, nam een stoel, ging zitten, en bewoog werktuigelijk hare vingers over het klavier, maar trok er geene andere dan wanluidende klanken uit, en stond schichtig op, met eene onvergenoegde houding. De jongeling ging straks, als zonder erg, op hare plaats zitten, en speelde, met zeer veel smaak, Boheemsche airtjes, welke aan louiza's herinnering niet dan aangenaam zijn konden. Met diepe aandacht luisterde zij naar dezelve, en begon vervolgens eensklaps de woorden te zingen, welke zij in de gebergten van haar land zoo dikmaals had gehoord. Zij werd gestoord door een vloed van tranen, die haar deed snikken.
Reeds hadden verscheiden gunstige verschijnsels, gedurende een geruimen tijd, den vader de streelendste hoop doen opvatten, toen folmar, op zekeren dag, zijne vrienden bezoekende, zich verwonderde dat hij louiza geheel alleen vond. Zij zat diep in gedachten; doch zoodra hij nader kwam: ‘Jozef! jozef! zijt gij het?’ riep zij, en reikte hem de hand. Buiten zichzelven, greep de jongeling dezelve; hij drukte haar tegen zijne borst, en gaf haar de teederste namen; hunne lippen ontmoetten elkander. ...Niet sneller is de elektrieke vonk: de wolk, welke het verstand van het meisje verdonkerde, was reeds verdwenen. ‘Neen, gij zijt jozef niet,’ sprak zij; ‘gij zijt die jozef niet, dien zij in mijne armen vermoord hebben; maar gij zult altijd louiza's vertrooster zijn!’
De vader kwam daarop toe; hij zag hen in elkanders armen. ‘Mogt de Hemel.’ sprak hij, ‘uwe vereeniging zegenen! De Hemel was het, folmar, die u zond, om een einde te maken aan ons lijden. - Dokter!’ voegde hij er grimlagchende nevens, ‘gij zijt een uitmuntend arts; maar zie daar een jongeling, die niets had beloofd, en echter meer dan gij gedaan heeft.’
Louiza heeft haren eersten jozef niet vergeten; doch den tweeden zoude zij voor alle de kroonen der wereld niet willen geven.





{==527==} {>>pagina-aanduiding<<}

Erasmus door hemzelven geschetst.

Zoo algemeen heerschend is bij den mensch hooggevoelendheid van zichzelven, dat men doorgaans iemand het regt weigert om zijne eigen Karakterschets op te maken. En wanneer een en ander zich dat regt aanmatigde, heeft men die Karakterbeelden met twijfel ontvangen, en de beschrijvingen gelezen met verdenking van den invloed der menschelijke hooggevoeligheid van zichzelven. Dan, hoe bezwaarlijk het zelfs voor den besten der menschen moge wezen, zich, voor eenen korten tijd, van de algemeene zwakheid zijner nature te ontdoen, vindt men er echter, die eene uitzondering op dezen regel maken. Behalve de weinigen, die hun eigen Leven beschreven, en zoo wel hunne misslagen en ondeugden, als hunne deugden vermeld heben, vindt men er, die een afzonderlijk Pourtrait van hun eigen Karakter ophingen, zoo wel gelijkend getroffen, dat hunne vijanden zelfs zulks niet konden nalaten te erkennen. Van dezen zeldzamen stempel is hetgene de groote erasmus ten opzigte van zichzelven schreef.
In eenen Brieve aan zijnen Vriend, den Deken colet, laat hij zich in dezer voege uit: dat, indien hij iets aanprijzenswaardigs in zichzelven kon vlnden, hij er hoovaardig op zou wezen, om aangeprezen te worden door zulk een waardig Man, in wiens oordeel hij zoo zeer veel stelde, dat hij diens stilzwijgende hoogachting meer waardig keurde, dan alle de toejuichingen te Rome; maar dat echter de aanprijzingen, hem geschonken door zulk een Persoon, wel verre van hem in zijn eigen begrip te verhoogen, veeleer hem nederigheid inboezemden: want dat zij hem slechts herinnerden, hoe hij zou behooren te wezen; dat hij zijne eigene zwakheden best kende, en het daarom zou wagen, een Pourtrait van zichzelven op te hangen.
‘Gij ziet in mij een Man van weinig of geen middelen; iemand, die vreemd is van eerzucht; een ijverig najager van liefde en vriendschap; eene soort van nieuweling in de geleerdheid, doch een groot bewonderaar van dezelve; iemand, die een zoo diepen eerbied voedt voor alles, wat in anderen uitstekend is, als hij weet hoe veel hem des ontbreke; die gereedelijk voor iemand in geleerdheid, doch niet in opregtheid, kan onderdoen; een Man, openhartig, vrij; een vijand van valschheid en veinzerij, en van wien niemand iets anders te wachten hebbe, dan een eerlijk hart. - Indien, mijn waarde colet! gij zulk een Man kunt beminnen en uwer vriendschap waardig keuren, dan moogt gij mij uzelven toeëigenen, even zeer als eenig ding, 't welk gij het uwe kunt noemen.’


{==528==} {>>pagina-aanduiding<<}

Frederik de Groote, onderwijzer zijns volks.

(Ontleend uit john quiney adams, Letters on Silesia.)

Doctor johnson heeft, in zijne Levensbeschrijving van Dr. watts, dezen Geleerden een regtmatigen en grooten lof toegezwaaid, dewijl hij het niet beneden zich rekende, van de hoogte der diepzinnigste wetenschappen als af te dalen, en ten behoeve van Kinderen te schrijven. ‘Iedereen,’ schrijft hij, ‘die bedrevenheid bezit in de algemeene beginselen van der menschen bedrijven, zal met eerbiedenisse nederzien op eenen Schrijver, die op den eenen tijd tegen locke schreef, en op een' anderen tijd zich verledigde om een Leerboekje voor Kinderen van vier jaren te schrijven.’ - Dan hoeveel grooter is de schatting van lof, welke van ons gevorderd wordt, wanneer wij een volstrekt Oppervorst, den grootsten Veldheer zijner eeuwe, uitstekende in het vak der Letterkunde, zich als t ware zien vernederen om het A.B.C. aan de Kinderen in zijn Koningrijk te leeren! - wanneer wij dezen zien, zijne zorg bestedende, zijnen invloed en vermogen aanwendende, om eenvoudige en nuttige kundigheden bij zijne Onderdanen te verspreiden; voor hen de eerste en gewigtigste bladzijden van het boek der wetenschappen open te leggen, en, mag ik mij in dezer voege uitdrukken, den geheelen dampkring, welken zij inademden, te vervullen met dien geur van verstandelijke kundigheden, die te voren opgesloten was in de scholen der Geleerden, en alleen den Rijken en Vermogenden ten deele viel!
Onsterfelijke frederik! op den Pruissischen Troon gezeten, met millioenen knielende onderdanen voor uwe voeten, waart gij slechts Koning. Op de velden van Leuthen, van Zorndorf; van Rosbach, en zoo vele andere tooneelen van bloedstorting en ellende, waart gij alleen Held. Zelfs in uwe gemeenzame verkeering met de Zanggodinnen, met de Geleerden, waart gij alleen Dichter, Wijsgeer en Geschiedschrijver. Maar in deze edele drift, in dezen werkzamen en velrichten ijver voor de verstandige opvoeding uws Volks, waart gij wezenlijk groot, de Vader uws Volks, de Weldoener des Menschdoms!


{==529==} {>>pagina-aanduiding<<}

Mengelwerk, tot fraaije letteren, kunsten en wetenschappen, betrekkelijk.

Vertoog, over der heidonen godsdienst, vóór de tijden des Christendoms.

- Zij hebben de waarheid Gods veranderd in leugen, en het schepsel geëerd en gediend boven den Schepper, die te prijzen is in eeuwigheid.



paulus.
Zijn de verzekeringen van gods Genade jegens strafschuldige Stervelingen, op derzelver bekeering en levensbeterichap, en de zoo heerlijke als troostvolle uitzigten van een onsterselijk Leven, door de Leer van jezus christus aan het licht gebragt, volgens de verzekeringen, in die Openbaring voorhanden, niet zelden de stosse van bewondering en verheerlijking der hoogere Wezens, die zich over het zalig lot hunner Natuurgenooten, in zoo verre zij redemagtige en zedelijk werkende schepselen zijn, verblijden; hoe zeer moet hun dan niet verwonderen, hoe hun niet bijkans ongeloofelijk voorkomen de ondankbaarheid van velen onder het Menschdom, die de echtheid der Goddelijke Openbaringe, door jezus der Wereld aangebragt, ontkennen, - ontkennen, omdat, naar dezer begrip, het niet verondersteld kan worden, dat het Opperwezen noodig of nuttig zou oordeelen, eenige Openbaring van zijnen wil te geven aan Menschen, die reeds genoegzame blijken daarvan bezaten door het Redevermogen, hun geschonken.
Dan, in hoe verre dit Redevermogen (wij erkennen 't zelve voor de eerste gave des Hemels, en zonder 't welk geene Openbaring kan te stade komen) in staat was, om de Menschen regte begrippen van de Goddelijke Natuur, van den Godsdienst en de Zedeleere in 't algemeen te geven, zoodat de noodzakelijkheid of nuttigheid eener meer onmiddellijke Openbaringe van den goedertieren Vader des

{==530==} {>>pagina-aanduiding<<}
Menschdoms wordt uitgesloten, zal best kunnen blijken uit daadzaken, en ons op 't klaarst en krachtigst in 't ooge vallen bij een terugzigt op de Heidensche Wereld, vóór de verkondiging des Christelijken Godsdiensts: een terugzigt, waartoe wij de Lezers van dit Vertoog uitnoodigen.
Behalve bij het Joodsche Volk, heerschte, vóór dekomst van jezus christus, de Asgoderij op den aardbodem. De eerste oorzaak van deze algemeene Afgoderij bestond in lage en onwaardige denkbeelden van de Godheid, welke de menschen vervoerden, om de Schepping des Heelals en het volgend toevoorzigt van het geschapene te beschouwen, als te veel, om toegeschreven te worden aan één Wezen. Verder oordeelden zij het voor zulk een Wezen te laag, te veronderstellen, dat hetzelve een onmiddellijk belang zou nemen in het beheer van dit gedeelte der Scheppinge. Overzulks verbeeldden zij zich, dat hetzelve Afgevaardigden gebruikte, om, onder Hem, dit beheer te volvoeren. De eerste voorwerpen, aan welke zij die ontleende magt toeschreven, waren de Hemellichten, welke zij, ter oorzake van derzelver glans en heilzamen invloed, veronderstelden óf zelve bezield te wezen, óf door verstandige wezens bestuurd te worden. De verzoeking rot deze soort van Afgodendienst blijkt uit job's Boek zeer sterk geweest te zijn in de vroegste eeuwen der Wereld (*).
Van wege het beweren, dat de Starren onbezielde Ligchamen waren, dat de Zon een Vuurkloot, en de Maan eene bewoonbare Wereld was, werd anaxagoras te Athene van Goddeloosheid beschuldigd, dewijl men zulke stellingen aanmerkte als eene loochening van derzelver Goddelijkheid. Socrates zelfs oordeelde, dat hij zich aan groote vermetelheid schuldig maakt; en plato spreekt van dit gevoelen, als aanleidelijk tot Godverzakerij.
De Eerdienst, aan Overledenen toegebragt, volgde die der Hemellichten op. Gewoonten, oorspronkelijk inge-
{==531==} {>>pagina-aanduiding<<}
rigt, om niets meer uit te drukken, dan eene regtmatige inachtneming en herdenking aan de groote diensten van afgestorvene Helden, gaven allengskens aanleiding tot bedrijven van Godsdienstig eerbewijs, tot het oprigten van Altaren en het toebrengen van offergaven en aanbidding. - Langen tijd hield zich het menschdom te vrede met pilaren op te rigten, of ruwe steenen en hoogten voor hunne Godheden daar te stellen; doch het eerbiedigen der afgestorvene Helden voerde den Beeldendienst in menschelijke gedaanten in. De Wijsgeeren in 't algemeen waren zoo verre van dusdanig een bedrijf te wraken, dat tullius in 't bijzonder de gewoonte, om Goddelijke Eere aan beroemde Mannen toe te brengen, met zijne goedkeuring verwaardigt.
In dezer voege ging de dienst van den éénen waren god allengskens verloren, en de plegtigheden, welke denzelven vergezelden, werden vermengd met die geschikt waren voor de mindere Godheden: want aan de Hemelsche Ligchamen en de vergode Mannen werden de namen en de eigenschappen van den Éenigen toegeschreven, tot dat de plegtigheden, aan elk bijzonder eigen, niet langer konden onderscheiden worden. In 't einde nam de Eerdienst der lagere wezens de aandacht des menschdoms te eenemaal in.
Er waren desgelijks onderscheide klassen van Goden, van eenen tusschenbeide vallenden aard, nu doorgaans met den naam van Genii bestempeld; en de aanbidding, aan dezelve toegebragt, vormde een artikel van veel aanbelangs in het Heidensche Stelsel. Zelfs verschillende namen van denzelsden God, en daarvoor erkend, liet men voor verschillende Godheden doorgaan, en diende men met onderscheidene plegtigheden. De Teekens en Beelden van der Heidenen voornaamste Goden veranderde men desgelijks in Godheden; als het Vuur bij de Chaldeen, de Stier en andere Dieren bij de Egyptenaren.
In 't algemeen stelde men vast, dat de Beelden der Godheden met een goddelijk vermogen bedeeld waren. Stilpo, de Wijsgeer van Megara, werd uit Athene gebannen, omdat hij beweerde, dat het Standbeeld van minerva, door phidias vervaardigd, geen God was: en alles, wat hij te zijner verdediginge waagde in te brengen, bestond daarin, dat dit heerlijk stuk van beeldhouwkunde geen God, maar eene Godin was!
Alle Gedeelten des Heelals, door sommigen als zoo vele

{==532==} {>>pagina-aanduiding<<}
deelen der Godheid, door anderen als blijken harer magt be schouwd zijnde, maakte men tot voorwerpen van eerdienst. Zelfs de Hoedanigheden en de Aandoeningen der menschen, ja ook de Toevallen, waaraan zij zijn blootgesteld, eerbiedigde men, even alsof een bijzonder Verstand over ieder derzelven het opzigt had. Eenige dezer waren niet alleen natuurlijke kwalen, maar ook dingen van eenen snooden aard. Te Rome had men een altaar opgerigt voor de Koorts, een ander voor de Kwade Fortuin; men zag er ook, gebouwd voor Wellust en Vermaak, en te Athene werd godsdienstige eere aan de Onbeschaamdheid toegebragt.
In de daad, de Godheden van een slecht karakter trokken meer de aandacht der Heidensche Wereld, over 't algemeen, dan die, waar van zij gunstiger denkbeelden vormden: de laatstgemelden oordeelden zij uit eigen aard gereed genoeg om goede diensten te bewijzen. - Plutarchus haalt met goedkeuring aan het gevoelen van xenocrates, die, sprekende van ongelukkige dagen en feesten, welke gevierd werden met geeselingen, slagen, weeklagten, vasten, hardluidende woorden en onkuische uitdrukkingen, vermeldt, dat deze dingen aan de goede Demons niet konden behagen, maar dat in de lucht, welke ons omringt, zekere groote en magtige Geesten zich onthielden, die vermaak in deze kwellingen schiepen, en op derzelver toebrenging aflieten verder kwaad te doen. De Egyptenaars bragten godsdienstig eerbewijs toe, niet alleen aan de Ibis en Ichneumon, slangen en ongedierte etende dieren; maar ook aan den Krokodil en andere schade toebrengende schepselen.
Van dezen aard waren de voorwerpen van godsdienstig eerbetoon onder de beroemdste Heidensche Volken; en uit het opgegeven denkbeeld van de karakters hunner Godheden mogen wij opmaken, welke soort van achtgevinge dezelve verondersteld werden op de menschelijke zaken te slaan. Maar de leer eener Voorzienigheid, zonder welke het geloof in een' god geenen invloed kan hebben, was, uit anderen hoofde, zeer onvolkomen onder de Heidenen. Inzonderheid werd dezelve tegengewerkt door hunne begrippen wegens den invloed van het Noodlot en de Fortuin op der menschen bedrijven. Zelfs verbeeldden zij zich, dat er Noodlot bestond, 't geen de grootste hunner Godheden niet kon wederstaan; en zij hielden de Fortuin voor eene zoo blinde en grillige Godheid, dat geenerlei soort van ge-
{==533==} {>>pagina-aanduiding<<}
drag, meer dan eenig ander, iemand aan dezelve kon aanbevelen. - Daarenboven stelden zij, dat de Voorzienigheid van de grootste hunner Godheden zich naauwelijks iets verder uitstrekte, dan tot het verleenen van de noodwendigheden en geneugten dezes levens. Ingevolge hiervan bestonden de gebeden, tot dezelve opgezonden, in sineekingen om leven, gezondheid, rijkdom en magt; zelden, zeer zelden om wijsheid of zedelijke volmaking.
Dusdanig was de Godsdienst, niet alleen des Gemeenen Volks; hunne Wijsgeeren oordeelden zich verpligt, dien stroom te volgen. Socrates, de Stoicijnen, de beste der Heidensche Wijsgeeren, spreken doorgaans van de Goden in het meervoudige getal. Plato, 't is waar, gewaagt ergens van één oppersten God, maar als een denkbeeld, niet geschikt om in 't algemeen verbreid te worden; doorgaans vermeldt hij van de Goden in het meervoudige. Plutarchus, die ten tijde des Christendoms leefde, erkent éen opperst Wezen; doch hij staat een daarmede eeuwig bestaand Kwaad Beginsel toe.
De Wijsgeeren, in 't algemeen, hielden het geheele bezielde stelsel van de Wereld, of ten minste de ziel daarvan, (van welke ieder afzonderlijk verstand een gedeelte uitmaakte) voor god. In cicero's Boek, de Natura Deorum, beweert balbus, na vele bewijzen voor het bestaan eener Godheid aangevoerd te hebben, dat de Wereld een Dier is, verstand heeft, redelijk, wijs en gelukkig, en gevolgelijk god is. - Het groot bewijs, door de Stoieijnen voor gods Eenheid aangevoerd, is daaruit ontleend, dat er slechts ééne Wereld is. - In lateren tijde poogden eenige Wijsgeeren den Volksgodsdienst in eene Allegorie te hervormen, bewerende, dat jupiter de Lucht, juno de Aarde verbeeldde, enz. Dit blijkt in vele gevallen uit de geleerde Aanteekeningen, verzameld voor pope's Vertaling van homerus.
Vele Wijsgeeren loochenden volstrekt de Goddelijke Voorzienigheid. Plinius, de groote Natuurkenner, draagt het als belagchelijk voor, zich te verbeelden, dat de opperste Godheid eenigzins acht slaat op der menschen bedrijven. Niet weinigen oordeelden, dat de Goden alleen op de groote gebeurtenissen acht sloegen. De Epicuristen, die ten tijde van christus een' zeer talrijken aanhang uitmaakten, en bijzonder onder de grooten en aanzienlijken, sloter de Godheid uit, én van de vorming én

{==534==} {>>pagina-aanduiding<<}
van het bestuur der Wereld. Lucretius heeft dit stelsel in dichtmaat gebragt.
Welk een voordeel kan toch zulk eene Godsdienstleere, als wij tot dusverre voordroegen, verondersteld worden te wege gebragt te hebben op de Volkszeden, op de belangen der Deugd? In de daad, Godsdienst en Zedekunde zijn door de Heidenen nimmer beschouwd, als in eenig eigenlijk verband met elkander staande. Het maakte geen gedeelte van den pligt eens Priesters uit, liefde tot de deugd den Volke in te boezemen: hij had niets te doen, dan de godsdienstplegtigheden, naar eisch der voorschriften, te volbrengen. Wanneer men veronderstelde dat de Goden vertoornd waren, en men de Volksrampen aanzag als blijken van der Goden ongenoegen, nam het Volk nooit de toevlugt tot berouw, boetedoening of bekeering, om der Goden ongunst af te wenden, maar altoos tot het verrigten der eene of andere plegtigheid, op eene stipter of kostbaarder wijze dan gewoonlijk. In Rome deed men, om den toorn der Goden af te wenden, statelijke ommegangen, en sloeg een nagel in den Tempel van jupiter.
Openbare vertooningen en spelen, waarin men de slechte stukken en snoode daden der Goden afbeeldde, hield men voor Godsdienstbedrijven, ter eere van dezelve volvoerd. Deze hadden blijkbaar eene strekking tot zedeloosheid. Bij terentius ontmoeten wij eenen jongeling, die zich tot het uitvoeren van een snood stuk bemoedigt door het voorbeeld van jupiter; en de Cretenzen verdedigden hunne verregaande Jongelingsliefde door het voorbeeld van dien God en ganymedes.
In de daad het was naauwelijks mogelijk, de Feesten van sommige der Heidensche Goden bij te wonen, zonder dadelijk deel in snoodheid te nemen, of de slechtste hebbelijkheden te verkrijgen. Bacchus werd met de onbetamelijkste gebaren en dronkenschap vereerd. De buitensporigheden der Godsdienstplegtigheden, hem ter eere, staken dermate door, dat men het voor getrouwde Vrouwen niet veilig oordeelde, dezelve bij te wonen. Dit zelfde geldt omtrent de Feesten van ceres of cybele. In de Spelen van flora, te Rome, werd het voornaamste gedeelte der plegtigheid volvoerd door eenige van alle schaamte ontbloote Vrouwen, die gansch naakt omliepen en in de wellustigste houdingen dansten; en dit gebruik werd aangemoedigd door achtbare Overheidspersonen. Te Corinthe vond men een Tempel van venus, zoo rijk, dat dezelve

{==535==} {>>pagina-aanduiding<<}
meer dan duizend openbare Hoeren hield, aan den dienst van die Godesse gewijd. Ingevolge van eene wet te Babylon, was elke in dat land geboren Vrouw verpligt, de omhelzingen te ontvangen van den eersten Vreemdeling, die zich aanbood in de omstreek van eenige tempels, eer zij in het huwelijk kon treden. Zelfs de onnatuurlijkste zonden werden openlijk gepleegd in vele tempels in het Oosten.
De Godsdienstplegtigheden der Heidensche Wereld staken daarenboven uit door wreedheden, van welke de menschheid terug beeft. Om niet te spreken van de schrikkelijke bedrijven, door de Priesters van bacchus, van cybele en van baal gepleegd, - te Sparta werden jonge knapen, ter eere van diana, dikwijls zoo zwaar gegeeseld, dat zij het bestierven; en in eenige steden van Arcadia ondergingen vrouwen die slagen met dezelfde mate van gestrengheid.
Menschen-offers waren algemeen in de Heidensche Wereld. De oude Britten vervaardigden groote beelden van mandenwerk, waarin zij levende menschen, meestal krijgsgevangenen, inwikkelden, en dezelve in brand staken; die ongelukkigen dus dood martelende. Dit Eiland werd toen ten tijde in eene slaafsche onderwerping gehouden door de Priesters, de Druïden, die de magt bezaten, om personen uit te sluiten van het bijwonen hunner heilige plegtigheden en, na die uitsluiting, werd de ongelukkige beroofd van alle gemeenschap met anderen. - De Peruvianen en Mexicanen bragten Menschen-offers toe. Van de laatstgenoemden wordt verhaald, dat zij op op één tijd meer dan vijfduizend krijgsgevangenen opofferden. - Menschen-offers werden zelfs in het Romeinsche Rijk geslagt, (gelijk porphyrius, een Heidensch Schrijver, vermeldt,) tot den Regeertijd van Keizer adrianus, die beval, dezelve, op de meeste plaatsen, af te schaffen; doch dit geschiedde niet dan na de prediking van den Christelijken Godsdienst. Dezelfde Schrijver vermeldt, dat, bij zijnen leeftijd, het, binnen de Stad Rome, de gewoonte was, eenen man op te offeren op het Feest van jupiter latiaris.
Zoo verre waren algemeene Volksrampen van het volk te bewegen om af te laten van deze schrikkelijke offeranden, dat zij veeleer daartoe een spoorslag gaven. Het was te Carthago eene gewoonte geworden, om op het Feest van saturnus geene vrije lieden, gelijk voortijds gebruikelijk was, maar Slaven of Krijgsgevangenen te offeren; doch,

{==536==} {>>pagina-aanduiding<<}
na het voeren van eenen zeer ongelukkigen krijg, besloten zij, dat die nederlagen moesten toegeschreven worden aan het misnoegen der Goden wegens de toegebragte onedele ofseranden; waarop zij onmiddellijk drichonderd jongelingen van de voornaamste Familien in Carthago tot offers bestemden.
Wel gaarne zal de Menschenvriend ons verschoonen, dat wij in geen breed verhaal treden van de versoeijelijke wijzen der Wigchelarije, onder de Heidenen in zwang, eenige vergezeld van den gruwzaamsten kindermeord. Alle hunne raadplegingen met de Goden konden den oorsarong niet entleenen dan uit de laagste en ongerijmdste begrippen van de magt der Goden en der Voorzienigheid.
Men zou veelligt veronderstellen, dat de Wijsbegeerte eenigzins paal en perk stelde aan dusdanige verschrikkelijkheden; doch dit blijkt het geval niet geweest te zijn, Menschen-ossers, 't is waar, werden min veelvuldig, en in zeker voege beide in Griekenland en Rome asgefchaft; dan dit schijnt niet toegeschreven te moeten worden aan de Wijsbegeerte, maar aan de meerdere beschaasdheid van lateren tijd. De Wijsgeeren waren zoo verre van eenige hervorming in den Godsdienst daar te stellen, hoe snood en slecht dezelve ook mogt wezen, dat zij veeleer de ongerijmdste bijgeloovigheden aanmoedigden, ten minste voor de schandelijkste zelfs de oogen loken. Socrates en hunne beste Zedeleeraars prezen zelfs de wigchelarijen en orakelraadvragingen aan; en wanneer aristoteles zijne af keuring van eigenlijke schilderijen te verstaan geest, zondert hij die van de Goden uit, welke de Godsdienst geheiligd had.
Van dezen stempel was de deerlijke staat van de Godenleer en den Godsdienst in de Heidensche Wereld, vóór de verkondiging van den Christelijken Codsdienst. - Het zal der moeite waardig wezen, te overwegen, in hoe verre de gevoelens van der Heidenen voornaamste Wijsgeeren gunstig en bevorderlijk waren voor de belangen der Deugd, en, bij gevolge, ter geluksbevordering van het Menschdom. Doch dit vordert een nieuw Vertoog.


{==537==} {>>pagina-aanduiding<<}

Aanmerkingen, over eene nog niet genoeg bekende oorzaak van haemorrhagiae, na de verlossing. Door L. Mende, Geneesheer en Leeraar in de Geneeskunde te Greifswald.

Na de langzame verlossing eener anderzins jonge en sterke Vrouwe, door gebrek aan genoegzaam krachtige vlagen, ging de ontlasting der placenta insgelijks langzaam voort, tot dat de aanwezende bekwame Vroedvrouw hare toevlugt nam tot zachte wrijvingen van het benedenste gedeelte des onderbuiks, waarop eene krachtige vlaag volgde, die, nadat er in deze poging tot ontlasting reeds een uur verloopen was, dezelve in een oogenblik volbraat.
Gedurende de verlossing, tot een vol uur na dezelve, was er geen drup bloed gestort, doch thans begonnen er aanmerkelijke vlagen te werken van de lendenen naar voren en naar beneden, die zulke geweldige haemorrhagiae van dun rood bloed ten gevolge hadden, dat de Kraamvrouw eerlang in den slaat eener gevaarlijke krachteloosheid verviel. Van wege den uit alle teekenen krampachtigen toestand der Lijderesse vleide men zich, dat de inwijving van vlugge prikkelende middelen, gepaard met warme stovingen, aan het oogmerk zou voldoen; doch zulks wilde maar in het geheel niet gelukken. De Heer mende besloot hieruit, dat er een vreemd ligchaam in den uterus moest aanwezig zijn, hetwelk deszelfs regelmatige inkrimping verhinderde; schoon het bezwaarlijk viel te gissen, hoedanig iets zulks zou kunnen zijn, dewijl de placenta volkomen wel was afgekomen, en er ook met geene mogelijkheid een tweede kind kon aanwezig zijn. De Geneesheer bragthierom zijne hand in den uterus, hetgeen niet zonder zeer groote moeite gelukte, en vond dat er zich een buitengewoon groote bloedklonter in den hals van den uterus had vastgezet, die de inkrimping van het daar boven gelegen gedeelte verhinderde, hetgeen als uit eene spleet bij aanhoudendheid het bloed deed vloeijen. Met veel moeite en behendigheid maakte de Geneesheer dit vreemd ligchaam los en bragt het uit den uterus, waarna dezeive zich regelmatig zamentrok en de haemorrhagia aanstonds ophield.

{==538==} {>>pagina-aanduiding<<}

De hoofdoorzaak, waardoor het vermeld ongemak bij deze eenvoudige verlossing ontstond, was enkel de te snelle zamentrekking van den mond des uterus, denkelijk verwekt door de wrijving op het benedenst gedeelte daarvan, die denzelven zoo snel deed zamenkrimpen, dat wel de placenta, doch niet het teffens uitgevaat bloed werd uitgedreven, hetwelk dus zitten bleef en stolde; waardoor het de houding aannam van een nieuw vreemd ligchaam, in staat, om, door de verhindering der volkomene zamentrekking van dat deel, eene haemorrhagia te veroorzaken.
Uit gelijksoortige redenen schijnt het gewoon verschijnsel te ontstaan, dat, wanneer er bij, of oogenblikkelijk na de verlossing, geene ontlasting van bloed plaats grijpt, zulks sterke naweeën en haemorrhagiae ten gevolge heeft. De grond hiervan schijnt te liggen in eene onregelmatig sterke zamentrekking van de inwendige vlakte des uterus, waardoor de monden der vaten worden te zamengedrukt, eer zij zich van het in hun bevat bloed hebben kunnen ontlasten; waaruit vervolgens noodwendig geweldige navlagen, en dus ook ligt zware haemorrhagiae, moeten ontstaan.
Eindelijk kan ook deze Waarneming ons leeren, dat de teruglating der placenta in den uterus, wanneer zij niet van zelve komt, niet onvoorwaardelijk moet worden aangeprezen. Wanneer de placenta waarlijk met den uterus sterk is te zamengegroeid, of wanneer zij door de werkeloosheid van denzelven niet wordt afgestooten, dan moet men de werking der Natuur afwachten. Doch wanneer de placenta geheel is losgeworden, of als daarvan maar enkel een stuk aan den uterus vastzit, en dit vastzittend gedeelte de verhindering van de ontlasting des geheels te wege brengt, dan is de spoedige wegneming daarvan noodzakelijk, dewijl anderzins dus hier, gelijk door den tegen het ostium nteri liggenden bloedklomp in deze Waarneming, eene onregelmatige zamenkrimping van den uterus, en daardoor eene sterke haemorrhagia, wordt veroorzaakt.


{==539==} {>>pagina-aanduiding<<}

Onderzoek omtrent de zeden der inlandsche mieren.

(Vervolg en slot van bl. 503.)

Deze eijeren, deze wormen (of maskers) en poppen, welke wij zoo zorgvuldig zagen opgepast worden door de Werkmieren, zijn eindelijk volkomene Mieren geworden. Laten wij ons, op een fraaijen zomerschen dag, in eene weide verplaatsen, in het oogenblik dat zij van hare vleugelen voor het eerst gebruik maken, en ons oog nederslaan op dit Mierennest, met gevleugelde insekten bedekt, die op de oppervlakte eene wandeling schijnen te doen.
Het zijn de mannetjes en wijfjes van de Grasmieren; zij klimmen op alle de planten, van welke hunne woning omringd is; en de Werkmieren eene menigte van welke zich aan de buitenzijde verspreidt, verzellen hen tot aan het boveneinde der hoogste planten. Zij schijnen hen nog met eenige zorgvuldigheid te volgen; eenigen trachten hen te wederhouden en naar het Mierennest terug te brengen; doch de meesten vergenoegen zich met hen te geleiden. Zij geven hun eten, en besteden aan hen, voor de laatste maal, alle de zorge, die in haar vermogen is. Bij honderden komen de mannetjes uit hunne holen, en spreiden hunne zilverachtige en doorschijnende vlerken op de oppervlakte van het nest ten toon; de wijfjes, minder in getal, slepen, midden onder hen, haren dikken koperkleurigen buik, en ontwikkelen insgelijks hare vleugelen, wier wisselende glans nog de aangenaamheid van het gezigt vermeerdert, welk derzelver vereeniging daarstelt. Een talrijke stoet van Werkmieren verzelt hen op alle de planten, welke zij beklimmen: reeds heerschen de wanorde en de opschudding op het Mierennest; de drift neemt elk oogenblik toe; de gevleugelde insekten klimmen met grooten spoed langs de vezeltjes der kruiden, en de Werkmieren volgen hen aldaar, loopen van het eene mannetje naar het andere, raken hen aan met hare sprieten, en bieden hun spijs aan. Eindelijk verlaten de mannetjes het vaderlijke huis; als door een algemeenen aandrang verheffen zij zich in de lucht, en de wijfjes vertrekken na hen. De

{==540==} {>>pagina-aanduiding<<}
gevleugelde bende is verdwenen, en de Werkmieren keeren nog eenige oogenblikken weder naar het spoor dier begunstigde schepselen, welke zij zoo volstandig hebben opgepast, en niet zullen wederzien.
Het is voornamelijk in de lucht, dat de wensch der natuur, de voortteling, wordt vervuld. De gevleugelde paren keeren niet weder naar het nest: maar wat wordt er dan van hen? De mannetjes, eeniglijk bestemd om tot de voortplanting mede te werken, verdwijnen kort na het tijdstip hunner minnarijen; waarschijnlijk sterven zij van honger, omdat zij van hunne voedsters zijn verstoken, en uit zichzelven onbekwaam zijn om voor hun onderhoud te zorgen; nimmer, echter, zijn zij het slagtoffer van de woede der Werkmieren, gelijk de mannetjes der Bijen.
Men wist, dat er in de Mierennesten gevleugelde en ongevleugelde wijfjes waren; maar ik heb de oorzaak van dit onderscheid ontdekt in eene der meest merkwaardiee bijzonderheden van het leven dezer insekten. Toevaliig kwam ik op den weg.
Ik had drie bevruchte Mieren; eene van dezelve plaatste ik onder eene glazen klok; ik deed haar aldaar van zelve ingaan, door haar een stroohalmpje aan te bieden, welk zij beklom; en aldus bragt ik haar in hare nieuwe woning, zonder haar te hebben aangeraakt.
Naauwelijks had zij de aarde ontdekt, die den bodem harer woning bedekte (*), of zij spreidde met kracht hare vleugels uit, door dezelve boven haar hoofd te brengen; zij kruiste dezelve in allerlei manieren, wendde ze nu naar deze, dan naar gene zijde, en maakte zoo zonderlinge wendingen en draaijen, dat de vier vleugels tevens in mijne tegenwoordigheid asvielen. Daarna zette zij zich tot rust, wreef hare borst met hare pooten, en liep langs den grond, alwaar zij eene ligplaats scheen te zoeken. Zij scheen niet te bemerken, dat zij in een eng bestek was opgesloten; zij at van den honig, welken ik haar had gegeven, en verborg zich eindelijk onder eenige brokjes aarde, die eene kleine natuurlijke grot uitmaakten.
Het afvallen der vlerken schijnt, voor de bevruchte

{==541==} {>>pagina-aanduiding<<}
Miet, het tijdftip te zijn van eene soort van-nieuw leven; ongerepte Mieren, langer of korter opgesloten, leggen nooit hare vlerken af; dit bedrijf is als het sein der afzonderinge, aan welke zich de Mieren toewijden, bestemd om de bende te onderhouden, van welke zij de kiemen dragen.
Maar wie zal voor de bewaring van de soort zorgen in die zij hebben verlaten? Eenige wijfjes, goed- of kwaadschiks achtergebleven in het moederland, alwaar zij met geweld teruggehouden en door de Werkmieren van hare vlerken beroofd zijn. De Wijfjesmieren, gevangen genomen in het oogenblik der bevruchtinge, en binnen in het nest gevoerd, beginnen geheel af hankelijk te worden van de Werkmieren; deze, aan ieder van hare pooten vastgehecht, bewaren haar bestendig, en gedoogen niet dat zij uitgaan; zorgvuldig voeden zij haar, en geleiden haar naar verblijven, wier temperatuur haar meest oorbaar dunkt; doch zij verlaten haar geen oogenblik. Zoodra de moederlijke staat van het wijfje duidelijk is gebleken, begint men haar de hulde te doen, gelijk aan die de Bijen aan hare Koningin betoonen. Een hofstoet van twaalf of vijftien Mieren verzelt haar alomme; onophoudelijk is zij het voorwerp van hare oppassingen en liefkozingen; allen scharen zich rondom haar, bieden haar voedsel aan, en geleiden haar bij hare kaken in de moeijelijkste wegen; zelfs dragen zij haar naar de onderscheidene afdeelingen van het Mierennest. Groot is het getal van merkwaardige bijzonderheden, rakende het gedrag der Werkmieren omtrent de wijfjes; bijzonderheden, uitwijzende, dat, indien zij deze van derzelver vrijheid en vlerken beroofd hebben, het alleen was om de bevolking van het Mierennest te verzekeren; en dat het lot, waartoe de Natuur haar bestemd heeft, voor dat der Koninginnen onder de Bijen niets heeft onder te doen.
Zelfs schijnt deze verknochtheid der Werkmieren aan de wijfjes aan gene zijde van het aanwezen der laatsten zich uit te strekken: want wanneer een bevrucht wijfje sterft, blijven vijf of zes Werkmieren bij haar, en wrijven en likken haar verscheiden dagen zonder tusschenpoozen, het zij omdat zij voor haar nog eenige genegenheid behouden, hetzij omdat zij hopen, door haar oppassen, haar in het leven te doen terugkeeren.
Na de Mieren te hebben waargenomen op de voornaamste tooneelen, die een geslacht van het volgende

{==542==} {>>pagina-aanduiding<<}
scheiden, heb ik de wederzijdsche betrekkingen der Mieren tot elkander gadegesalgen. Veel moeijelijker wordt het onderwerp: zoo vele onbekende betrekkingen kunnen er ontstaan uit eene slechts gedeeltelijk bekende bewerktuiging, zoo groot is de afftand van den Mensch tot de Mier, dat de draad der overeenkomst eenen waarnemer, die denzelven steeds volgde, regelregt tot dwaling zou kunnen brengen.
Om te ontdekken, of de Mieren middelen van onderlinge verstandhoudinge hebben, heb ik getracht, bij haar eene drift gaande te maken, die aan alle dieren gemeen is, omdat dezelve met het instinkt van hun zelfbehoud is verbonden; het is de vrees. Ik tergde eenige Mieren op de oppervlakte van een Mierennest; deze liepen naar andere, stieten haar zachtjes met het hoofd tegen de borst, en deelden haar aldus hare ongerustheid of haren toorn mede. Binnen weinige oogenblikken werden die seinen alomme herhaald; de opschudding slaat tot de Mieren van binnen over, die in menigte uitkomen, uitgezonderd de mannetjes, voor welken de tijding van het gevaar, telk ps. door de Werkmieren medegedeeld, integendeel het sein tot den aftogt is. - Ziet hier eene mijner proeven.
De voeten van mijnen toestel werden in bakken gezet, welke men gezorgd had, telkens met water gevuld te houden. Dit middel, in het eenst bedacht om de Mieren den aftogt af te snijden, word voor haar eene bron van vermaak: want zij drinken, even als de Kapellen, de Bijen en andere insekten, gedurende de zomerhitte. Op zekeren dag, dat zij vereenigd waren aan den voet des korss, en bezig met het likken der droppeltjes, die door de vezelen van het hout lekten, welke zij liever dan uit den bak schenen te drinken, vermaakte ik mij met haar te ontrusten: het resultaat dezer proeve dacht mij beslissende. De meest Mieren klommen straks omhoog langs den voet des korss; nogtans bleven er eenige weinigen, welke mijne tegenwoordigheid niet scheen onerust te hebben, en die voortgingen met drinken; doch eene der eersten liep wederom naar beneden, en naderde eene harer medgezellinnen, die verdiept scheen in het vermaak van te bekomen van haren schrik; verscheiden malen stiet zij haar met hare kaken, haar hoofd bij rukken opheffende en latende vallen, en deed haar eindelijk vertrekken. Vervolgens vervoegde zich de gedienstige Mier bij

{==543==} {>>pagina-aanduiding<<}
eene andere Werkmier, die nog dronk, en zocht haar van achteren te prikkelen, door daartegen te stooten; doch ziende, dat zij haar niet scheen te begrijpen, naderde zij met haar borstharnas, en gaf haar twee of drie stooten met hare tanden: de Mier, eindelijk overtuigd van de noodzakelijkheid om te moeten vertrekken, kroop met allen spoed onder de klok. Eene derde, op dezelfde wijze gewaarschuwd, en nog al door dezelfde Mier, keerde ijlings naar huis; maar de vierde, die alleen aan den kant van het water bleef zitten, week niet, ondanks de blijken van bekommernisse, van welke zij het voorwerp was; geen acht scheen zij te slaan op de herhaalde stooten der berigtgeefster; eindelijk vatte haar deze bij een van hare achterpooten, en trok haar met geweld voort. De Mier, die nog voortdronk, keerde zich om, hare groote grijpers uitspreidende, met al het voorkomen van gramschap, en ging vervolgens wederom bedaardelijk drinken; maar hare medgezellin gunde haar daartoe den tijd niet; zij liep haar voorbij, greep haar bij hare kaken, en bragt haar ijlings in het Mierennest.
Bonnet was van meening, dat de Mieren alleenlijk door den reuk bestuurd worden. Het gezigt, noch het gevoel, noch het geheugen sluit ik uit van het aandeel, welk zij aan de wijze van doen der Mieren moeten hebben; mijne proeven hebben mij tot dit besluit geleid. Het gedrag der Mieren in hare verhuizingen, een onderzoek, welk aan de schranderheid der waarnemeren was ontgaan, heeft mij de keurigste waarnemingen geleverd. Genoeg zij het, gezegd te hebben, dat, wanneer de Mieren een beter verblijf dan het oude ontdekt hebben, zij met eene zonderlinge vlugheid hare gezellinnen derwaarts voeren. Men moet deze werffters bij het oorspronkelijke Mierennest zien aankomen, om over den ijver, met welken zij zich van hare volkplanting meester maken, te oordeelen. In allerijl spoeden zij zich naar verscheiden Mieren, streelen haar beurtelings met hare sprieten, trekken haar met hare grijpers, en schijnen haar, inderdaad, den voorslag te doen om de reis aan te nemen. Zijn deze genegen om te vertrekken, zag ik dat zij ze met hare kaken vatteden; en terwijl de draagster zich omkeerde, om haar, welke zij gewonnen had, weg te voeren, hing deze zich op en draaide zich om haren nek. Dit alles geschiedde gemeenlijk op de vriendelijkste wijze, na een wederzijdsch slaan met hare sprieten van de eene op den kop der andere, en met

{==544==} {>>pagina-aanduiding<<}
bewegingen, weinig verschillende van die zij maken, wanneer zij elkander eten geven.
Somtijds, echter, gebeurde het, dat zij, die het vertrekken wilden daarstellen, de andere Mieren bij verrassing aantastten, en haar buiten het Mierennestsleepten, zonder haar tijd te geven om wederstand te bieden; met grooten spoed voerden zij haar weg, en toen zij aan de nieuwe woning waren gekomen, ontwikkelden zich de Mieren, die aan hare kaken hingen, en verheten hare geleidsters.
Uit verscheiden proeven is het mij gebleken, dat de genegenheid voor hare gezellinnen insgelijks eene gestadige drijfveer van werkzaamheid is on ler de Mieren; maar deze genegenheid is niet, zoo als bij ons, het uitwerksel eener persoonlijke voorkeuze; beter zoude zij kunnen beschreven worden onder het denkbeeld van patriotisme, hetwelk in zekere republikeinsche staten heeft plaats gehad. De Natuur heeft aan de Mieren het vermogen geschonken, om onderling gemeenschap te hebben door de aanraking harer sprieten; door dit middel kunnen zij elkander in hare werkzaamheden te hulp kom n, in gevaren bijspringen, den weg wedervinden wanneer zij verdwaald zijn, en hare behoeften aan haars gelijken doen bekend worden. De insekten, die in maatschappij leven, bezitten, derhalve, eene taal. Deze overeenkomst, welke zij met ons hebben, hoewel in een zoo veel minderen graad, verheft zij hen niet in onze oogen, en versraait zij niet het schouwtooneel des heelals?
Indien zachte neigingen onder de bewoners van een zelfde Mierennest blijken te heerschen, door haat worden dikmaals twee naburige volkplantingen gedreven; en het hoofdstuk van de oorlogen der Mieren is niet een der minst merkwaardige. De Natuur heeft haar tot wapenen geschonken hare kaakbeenderen, angel, en een scherp vergif, welk zij op eenen asstand kunnen schieten; doch deze wapenen behooren slechts aan de wijsjes en de Werkmieren; en de laatstgenoemden alleen zijn tot verdediging der woning bestemd.
Bij hare aanvallen handelen zij altijd met openbaar geweld. Verbaasd zoude men slaan over de woede dezer insekten in hunne gevechten. Eer zoude men hunne ledematen vaneenscheuren en hen in stukken slaan, dan hen dwingen om hunne prooi los te laten; van hier dat men dikmaals den kop eener Mier aan de pooten of aan de

{==545==} {>>pagina-aanduiding<<}
sprieten eener Werkmier ziet hangen, die dit onderpand harer overwinninge allerwegen rondvoert.
De oorlogzuchtigste zijn de vaalroode Mieren, die bij voorkeuze de bosschen bewònen; toevallig was ik getuige van een hunner gevechten; het viel voor tusschen twee gelijke Mierennesten ten aanzien van grootte en bevolking, en honderd schreden van elkander gelegen. Geen grooter aantal strijdvoerenden leveren twee Koningrijken uit. Men verbeelde zich eene ontzettende menigte dezer insekten, de geheele ruimte tusschen de twee Mierennesten vervullende, en twee voeten in de breedte beslaande. Ter halver wege van hunne wederzijdsche woningen ontmoetten elkander de legers; en hier werd de slag geleverd. Duizenden Mieren, op hoopjes aarde geklommen, worstelden twee en twee, tegen elkander over, malkander bij de kaken vasthoudende; nog een grooter getal zocht elkander op, deed aanvallen, en sleepte gevangenen weg; nuttelooze pogingen deden deze om te ontvlugten, even alsof zij voorzien hadden, dat bij hare komst in het vijandelijke Mierennest een wreed lot op haar wachtte. Langer dan een dag duurde het gevecht; de bijzonderheden daarvan doen aan de Iliade van homerus gedenken. Maar nog iets meer verwonderlijk vertoonen deze oorlogen; 't is het instinkt, welk elke Mier haren vijand doet herkennen. Hoe, en aan welk teeken, onderkennen zij elkander in gevechten, alwaar duizenden Mieren van dezelfde kleur, van dezelfde gestalte, van denzelfden reuk, in één woord, van dezelfde soort, elkander ontmoeten, door elkander loopen, elkander aanvallen, zich verdedigen, elkander met vergif overstroomen, en gevangenen wegvoeren? Met wantrouwen treden zij voort, zelfs wanneer zij hare gezellinnen naderen; zij houden hare kaken geopend; somtijds zelfs vallen zij op elkander aan; maar zij herkennen elkander niet, of zij laten los; dikmaals gebeurt het, dat zij, die het voorwerp dezer dwalinge van een oogenblik zijn, hare landslieden met hare sprieten streelen, en hare gramschap spoedig doen bedaren.
Meer gelijkheids met de onze hebben de gevechten der vaalroode met de bloedroode Mieren; onderling voeren zij een' voor den waarnemer regt vermakelijken oorlog. De twee partijen ziet hij zich in hinderlaag begeven, en beurt om beurt onvoorziens elkander aanvallen. Doch wanneer de roode Mieren bemerken, dat de vale met geweld tegen

{==546==} {>>pagina-aanduiding<<}
haar aanrukken, weten zij die van het Mierennest te verwittigen, dat zij haren bijstand noodig hebben; straks trekt een aanzienlijk leger uit de poorten der roode stad, rukt in massa aan, en omtrekt het vijandelijke peloton. Niets, naar mijn inzien, bewijst duidelijker het aanwezen eener onderlinge taal bij deze insekten; weken lang was ik dagelijks getuige van het straks gemeldde. Telkens werden deze gevechten hervat tusschen deze twee Mierennesten, vrij verre van elkander, doch langs dezelfde haag gelegen, invoege dat hare loopgangen tot op hare bijzondere grondgebieden zich uitstrekten. Is er meer noodig, om het oorlogsvuur tusschen de grootste Mogendheden te ontsteken?

Bijzonderheden, ontleend uit de mengelwerken van E. Gibbon, Esq.

‘Wij zijn schuldig, uit de Miscellaneous Works of e. gibbon, eene en andere bijzonderheid te ontleenen (*). Wij gaan voort om die schuld te voldoen. Veel, zeer veel, komt in dit Werk voor, alleen voor Engeland, en bepaaldelijk voor het Tijdsgewricht, waarin hij schreef, geschikt. In gevolge hiervan zullen onze Bijzonderheden noch veelvuldig zijn, noch lang vallen. Thans bepalen wij ons tot twee, die hemzelven betreffen; het een in zijne jeugdige jaren, en het ander, toen hij als Staatsman zich vertoonde. Fragmentswijze zullen wij ze mededeelen.’

- Ik twijfel voort te schrijven, uit vreeze van uitgelagchen te zullen worden, nu ik aan het onderwerp van mijne vroegtijdige Liefde kom. Door het woord Liefde versta ik niet de beleefde oplettendheid, de galanterie zonder vooruitzigt of hope, welke in den geest der Ridderschappe den oorsprong heeft, en als ingeweven is in het maaksel der Fransche zeden. (†). Ik versta

{==547==} {>>pagina-aanduiding<<}
door Liefde de vereeniging van verlangen, vriendschap en teederheid, welke ontstoken wordt door ééne enkele der Sekse, haar de voorkeuze doet geven boven alle de overige harer Kunne, en haar bezit zoekt, als de hoogste of eenige gelukzaligheid dezes levens.
Ik behoef mij niet te schamen over het voorwerp mijner keuze, en, schoon mijne Liefde niet slaagde, ben ik er grootsch op, dat ik mij éénmaal in staat bevond, om zulk eene zuivere en verhevene aandoening te gevoelen (*).
De persoonlijke aantrekkelijkheden van Mejuffrouw susan curchord werden opgeluisterd door de begaafdheden en deugden harer ziele. Hare tijdelijke middelen waren gering, doch hare Familie achtenswaardig. Hare Moeder, in Frankrijk geboren, had aan hare Godsdienstbelijdenisse de voorkeuze boven haar Vaderland gegeven. Het Beroep van haren Vader bluschte de Gematigdheid en Wijsbegeerte van zijne gesteltenisse niet uit (†). Hij leefde welte vrede van een gering Inkomen en werkzaam Beroep als Kerkleeraar te Crassy, in het gebergte, 't welk Pays de Vaud van Burgondie scheidt. In de eenzaamheid van een afgelegen Dorp gaf hij eene uitmuntende en zelfs geleerde opvoeding aan zijne eenige Dochter. Zij overtrof zijne hope, door hare vorderingen in wetenschappen en taalkennis. Ter gelegenheid van hare korte bezoeken bij een en ander Bloedverwant te Lausanne, was het vernuft, de schoonheid en geleerdheid van Mejuffrouw curchord het voorwerp van algemeene toejuiching.
Het berigt van zulk eene zeldzaamheid wekte mijne nieuwsgierigheid op. Ik zag haar - en ik beminde haar. Ik vond haar geleerd zonder gemaaktheid, levendig en aardig in de zamenleving, zuiver van gevoelens, en fraai van zeden. Mijne eerste schielijk opwellende aandoening werd versterkt door den omgang en eene nadere kennismaking. Zij vergunde mij ten huize haars Vaders een en andermaal een bezoek af te leggen. Ik bragt daar eeni-
{==548==} {>>pagina-aanduiding<<}
ge gelukkige dagen door in het gebergte van Burgondie, en hare Ouders gaven mij hoop op eene nadere verbindtenis. In eene stille verblijfplaatse bleef de vrolijke luchthartigheid der jeugd in haren maagdelijken boezem niet onaangedaan. Zij luisterde naar de stem van waarheid en van drift, en ik mogt hope koesteren, dat ik eenigen indruk gemaakt had op een deugdzaam hart.
In Crassy en te Lausanne vierde ik bot aan mijnen droom van gelukzaligheid. Maar, bij mijne wederkomst in Engeland, ontdekte ik welhaast, dat mijn Vader geenszins het oor wilde leenen aan den voorslag van deze vreemde Echtverbindtenis; en zonder diens toestemming was ik niet in staat dit Huwelijksplan voort te zetten. Na een moeijelijken tweestrijd onderwierp ik mij aan mijn lot. Ik zuchtte als Minnaar, doch gehoorzaamde als Zoon.
De wond mijns harte werd allengskens genezen door tijd, afwezigheid, en de werkzaamheden eener nienwe leefwijze. Mijne genezing werd bespoedigd, door in het zekere te vernemen, dat Mejuffrouw curchord vrolijk en opgeruimd bleef; en mijne Liefde veranderde in hoogachting en vriendschap. - Korten tijd daarna overleed de Leeraar van Crassy. Zijn inkomen hield met zijn leven op. Zijne Dochter vertrok naar Geneve, en won schaars den kost voor zich en hare Moeder: dan, in dezen vernederden staat bleef hare eere onbevlekt, en haar gedrag geheel onberispelijk.
Een rijk Bankier van Parijs, een Burger van Geneve, had het geluk en het verstand van dien onwaardeerbaren schat te ontdekken en in bezit te krijgen. In de Hoofdstad van smaak en weelde bood zij zoo overwinnenden wederstand aan de verzoekingen des rijkdoms, als zij de hardigheden der behoefte verdragen had. - Het verstand haars Echtgenoots heeft hem tot een der in 't oog loopendste standen in Europa verheven. In elken lotwissel van voorspoed en ongenade heeft hij mogen rusten op den boezem eener getrouwe Vriendinne. Mejuffrouw curchord is thans de Echtgenoote van den Heere necker, den Staatsdienaar en misschien den Wetgever van de Fransche Monarchie.

- Door de Vriendschap van Mr. (thans Lord) eliot, die mijne oudste Nicht trouwde, was ik gekozen voor het vlek van Leskeard. Ik nam zitting, bij den aanvang der

{==549==} {>>pagina-aanduiding<<}
hoogloopende geschillen tusschen Groot-Brittanje en Amerika, en onderschraagde met eene opregte stem de regten, schoon misschien niet de belangen, van het Moederland. Na eene vlottende bedriegelijke hope, veroordeelde de voorzigtigheid mij, te berusten in den nederigen staat van een stommen. Door de natnur en door mijne opvoeding vond ik mij niet gewapend met onverschrokke kracht van ziel os stem.

Vincendum strepitus & natum rebus agendis.

Mijne schroomvalligheid werd door hoogmoed onderschraagd, en zelss het welslagen van mijne pen ontnam mij den moed om de proef van mijne stem te nemen. Maar ik woonde de geschilvoeringen bij van eene vrije zamenkomst. Ik luisterde naar den aanval en de verdediging van welsprekendbeid en rede. Ik had een regt inzigt in de karakters, oogmerken en driften der voornaamste Mannen van dien tijd. De zaak des Rijksbestuurs werd met veel bekwaamheids verdedigd door Lord north, een Staatsman van onbevlekte eerlijkheid en volkomen meester in het twistredenen; hij kon met even dezelfde behendigheid de wapenen der redeneerkunde als die van het belagchelijke bezigen. Hij zat in den Raad der Schatkamer tusschen zijn' Procureur- en Solliciteur-Generaal, de twee pilaren van de Wet en den Staat, magis pares quam similes; en de Minister mogt zich een slaapje veroorloven, wanneer hij onderschraagd werd door de grootsche deftigheid van thurlow en de afgerigte welsprekendheid van wedderburne. - Van den anderen kant in het Huis werd eene vurige en sterke tegenkanting ondersteund door de levendige voordragt van barré, de schrandere wetgeleerdheid van dunning, de rijke en wijsgeerige verbeelding van burke, en de betoogende kracht van fox, die, in het leiden van eene Partij, zich bekwaam toont om een Rijk te besturen. - Door zoodanige Mannen wordt elk bedrijf van Vrede en Oorlog, elk beginsel van Regtvaardigheid en Staatkunde, elk geschil over Gezag en Vrijheid aangevallen en verdedigd; en het onderwerp van dien twist was de Vereeniging of Afscheiding van Groot-Brittanje en Amerika. - De acht Zittingen, welke ik in het Parlement bijwoonde, waren voor mij eene leerschool van Burgerlijke Voorzigtigheid, de eerste en wezenlijkste deugd van een' Geschiedschrijver.

{==550==} {>>pagina-aanduiding<<}

Van Staatszaken: (dus schrijft hij in eenen Brieve, 1785, 21 van Lentemaand) ik was nimmer een zeer warm Patriot, en van dag tot dag word ik meer en meer een Wereldburger. Het dingen en woelen om Gezag en voordeel, te Westminsler of te St. James, en de namen van pitt en fox, worden voor mij min belangrijk, dan die van cesar en pompejus. Gij zijt geen groot vriend van den jongen Staatsdienaar; maar hij staat hoog te boek op 't Vasteland, zoo als het nog schijnt; en gij zult moeten erkennen, dat de fraaiheid van zijn karakter, zijne welsprekendheid, zijn onvermoeid vlijtbetoon in het afhandelen van zaken, en zelfs zijne jeugdige jaren, althans de ondoorzigtigen te zijnen voordeele moeten innemen. Over de verdiensten of wanverdiensten zijns bestuurs kan ikjmij niet uitlaten; maar ik ontdek, uit de klagten van sommige daar bij belang hebbende Personen, dat zijne wederstandbiedingen aan den sluikhandel in Thee reeds de Oost-Indische Maatschappijen van Antwerpen en Zweden bedorven hebben, en dat zelss de Hollanders het naauwelijks der moeite waardig zullen vinden, eenige Schepen naar China te zenden.
Op eene andere plaats meldt gibbon, in Herfstmaand 1788. - Mr. fox heeft, op zijne reize door Zwitserland, mij twee dagen met een openhartig bezoek vereerd. Hij schijnt het geluk van mijnen levensstand te voelen en zelfs te benijden; terwijl ik in hem de talenten van eenen uitstekenden man bewonderde, daar hij in zijn aantrekkelijk karakter de zachtheid en eenvoudigheid van een kind vereenigt. Misschien was geen mensch vrijer van eenige smette van kwaadwilligheid, trotschheid of valschheid (*).





{==551==} {>>pagina-aanduiding<<}

De Vesuvius.

Iedereen spreekt van den Vesuvius; eene menigte nieuwsgierigen heeft dien bezocht, een groot getal reisbeschrijvers daarvan eene beschrijving gegeven; en, on-
{==552==} {>>pagina-aanduiding<<}
danks alle deze narigten, bezitten de zulken, die dezen vermaarden berg niet gezien hebben, er slechts een onvolledig denkbeeld van. Niet genoeg is het zelfs, dien Volkaan bezocht te hebben om hem te kennen; en dikmaals zal het gebeuren, dat twee reizigers, die hem hebben waargenomen, over en weder hunne waarnemingen mededeelende, elkander niet zullen verslaan. Niets loopt meer uiteen, niets is tegenstrijdiger, dan de onderscheidene berigten aangaande den Vesuvius; en de zwarigheid, om dezelve overeen te brengen, wordt nog grooter, wanneer men den hedendaagschen Vesuvius vergelijkt met dien de Ouden hebben beschreven.
Het kwam mij belangrijk voor, de onderscheidene berigten in één oogpunt zamen te voegen, die ons aangaande dezen Volkaan zijn nagelaten, en de oorzaak van derzelver schijnbare tegenstrijdigheden te verklaren. Een artikel in een Maandschrift is inderdaad een eng bestek voor zulk een tafereel; doch mijn oogmerk is niet zoo zeer te beschrijven, als de beschrijvingen overeen te brengen. Eerst zal ik dezelve kortelijk vermelden; vervolgens zal ik, over hetgene zij duisters en tegenstrijdigs bevatten, licht trachten te verspreiden.
Vraag vele reizigers, die van Napels terugkeeren, en ondervraag hen over de gedaante van den Vesurius; de een zal u zeggen, dat deze Volkaan een geknotte kegel is, welks top, in de gedaante van een beker uitgehold, rook en somtijds vlammen braakt: gij zult u derhalve een kegelachtigen berg verbeelden, en niets meer. Een ander reiziger zal u verzekeren, dat de Vesuvius twee zeer onderscheidene toppen heeft, even als de Parnassus; dat de noordelijke top Somma heet, en de andere de eigenlijk genoemde Vesuvius is, doch dat beiden te zamen slechts éénen berg uitmaken, op éénen grondslag rustende. De derde reiziger zal u zeggen, dat de eersten verkeerd gezien hebben; dat deze Volkaan inderdaad drie toppen heeft, nagenoeg van gelijke hoogte, en dat de derde top Ottaïano heet. Een vierde reiziger, eindelijk, zal nog vele andere toppen gezien hebben, zonder dien van de Heremitagie, de Viuli's en de bergjes (Montagnoles) mede te tellen, zijnde andere kleine kegels, hier en daar aan den voet van den Vesuvius versproid.
Raadpleegt gij vervolgens andere berigten, het eene zal u dezen Volkaan aanwijzen als eene verzameling van asch, puimsteenen en lava's, zwartachtig van kleur, van alle

{==553==} {>>pagina-aanduiding<<}
groeijende zelfstandigheid ontbloot, en niets anders dan het beeld des doods en der verwoestinge vertoonende. Een ander zal van de schoone wijnstokken van den Vesuvius gewagen, die den Griekschen wijn en de lachryma Christi voortbrengen, van zijne lusthuizen, tuinen, en bronnen van koel en helder water. Deze zal de gevaren van zijne nabuurschap schilderen (*), zoodat u de lust verga, om dien te naderen; gene zal eene optelling doen van de steden en dorpen, aan den voet diens Volkaans gelegen, en zal St. Jan, Portici, Resina, den Griekschen Toren, den Toren der Annonciade, St. Angelo, Bosco-trecase, Ottaïano, en vele andere noemen, allen even zeer blootgesteld om door de lava's verbrand, of door eene uitbarsting verzwolgen te worden.
Spreek met hen over den krater, nog minder zullen hunne beschrijvingen naar elkander gelijken. De een snoeft van zijnen moed, om in dezen schrikwekkenden krater neder te dalen, en verzekert, dat hij tot aan den mond is gekomen, waaruit de vlammen en de brandende stoffen voortkwamen. Een ander zal de mogelijkheid ontkennen van daarin te kunnen nederdalen, en zal den eersten van eene belagchelijke snorkerij beschuldigen. Een derde, om de twee voorgaanden overeen te brengen, zal u leeren, dat er twee kraters zijn; dat de eerste, welken men bij de komst aan den top des Volkaans ontmoet, den ouden krater heet, en dat men in denzelven kan afdalen; doch dat de andere, die in het middelpunt des eersten ligt, den mond heet, en dat hij ongenaakbaar is, als zijnde van een' kleinen kegelachtigen en hollen berg omgeven, dien men moet beklimmen, om de opening des asgronds te aanschouwen. Thans volgt een vierde waarnemer, die zegt: ‘Die kleine berg is eene loutere hersenschim; tienmalen ben ik op den Vesuvius geweest; ik heb den krater doorloopen; nooit heb ik er een kleinen berg gezien, maar wel een wrong van eenige voeten, die den mond des Vuurbergs, als 't ware, kroonde.’ - ‘De berg is er,’ roept een ander reiziger; ‘ik heb dien gemeten; hij verheft zich 180 voeten boven de buitenranden des kraters; zelfs van de kaai van Napels is hij zeer zigtbaar.’

{==554==} {>>pagina-aanduiding<<}

Verlangt gij nu vervolgens eenige narigten omtrent de Lava, omtrent de plaats, uit welke zij voortkomt, derzelver uitgebreidheid, hoeveelheid en snelheid? Sommigen antwoorden u: ‘Het is een vloed van brandende aarde en steenen en in eenen staat van smelting, die snellijk uit den berg voortkomt, en zich in de zee werpt, na alles, wat hij op zijnen weg ontmoet, verslonden te hebben.’ - ‘Niets is valscher,’ zullen anderen u zeggen: ‘deze stoffen zijn niet in eenen staat van smelting, omdat zij aanmerkelijke oneffenheden en uitstekende punten aan het oog vertoonen; het zijn rotsklompen, vermengd onder zandstroomen, door het vuur gloeijende geworden. Alle deze gloeijende rotsen zijn zeer zeker vaste ligchamen, naardien zij hoeken en punten hebben, 10, 12 en 15 voeten hoog. Het gedruisch, daarenboven, welk zij maken, door in haren voortgang tegen elkander te stooten, bewijst genoeg dat zij niet vloeibaar zijn; en, 't geen ten verderen bewijze van hare vastheid dient, is, dat de zwaarste ligchamen op hare oppervlakte blijven hangen, en niet zinken.’ Wat aangaat de bron, welke dit Phlegeton uitbraakt, sommigen plaatsen dezelve in den krater zelven, aan den top des Volkaans; terwijl anderen zullen beweren, dat de Lava altijd voortkomt uit de zijde, en somtijds zelss uit den voet des bergs.
Niet minder verschillen de berigten omtrent de uitgebreidheid der Lava: sommige reizigers zullen dezelve vergelijken bij eene kleine rivier; terwijl anderen haar de breedte van twee mijlen, en eene lengte, driemaal zoo groot, geven. Deze eigent haar eene schrikwekkende snelheid toe; zij verzwelgt steden, voordat de inwoners den tijd gehad hebben om den dood te ontwijken; gene houdt staande, dat haar loop zeer traag is, dat zij veeleer langs den grond kruipt dan stroomt, en dat zij dikmaals vier of vijf dagen noodig heeft gehad, om eene uitgestrektheid van drieduizend Toises (halve Roeden) te doorloopen.
Laat ons thans de oude Schrijvers raadplegen, die van den Vesuvius gesproken hebben, en zien, of hunne schriften de tegenstrijdigheden der hedendaagsche kunnen verklaren.
De Geschiedenis bepaalt de eerste uitbarsting van den Vesuvius op het jaar 852 na de bouwing van Rome, het 79ste na christus, het 1ste der regeringe van titus, op den 1 November op den middag; volgens sommigen 24 Au-
{==555==} {>>pagina-aanduiding<<}
gustus van dat zelfde jaar. Van alle de Schrijvers, die er van gesproken hebben, is eusebius de eenige, welke deze uitbarsting stelt in het jaar 80 der Christelijke jaartellinge: doch dit gevoelen kan men wederlegd vinden door nain de tillemont, in zijne vierde aanteekening op titus. Elk weet, dat plinius, die te dien tijde het bevel voerde over de Vloot te Misene, den Vesuvius naderde, om de oorzaak des brands op te sporen, die zich op den berg openbaarde, en dat die nieuwsgierigheid hem het leven kostte. Ook is het bekend, dat door deze uitbarsting de vier steden, Herculanum, Retina, Stabia en Pompeji, verwoest, of liever onder een aschstroom begraven werden. - Het schijnt derhalve bewezen te zijn, dat de Vesuvius niet vroeger dan in het eerste jaar van titus een brandende berg is geworden.
Laat ons evenwel zien, of dit gevoelen zoo zeker zij, als het geloof vindt. Diodorus van Sicilie, die onder augustus schreef, meer dan zestig jaren vóór de uitbarsting, welke voor de eerste wordt gehouden, geeft de volgende beschrijving van den Vesuvius: ‘Het Phlegreische veld wordt dus genoemd naar eenen heuvel, die, even als de Sicilische AEtna, eene groote menigte vuur uitbraakte; thans wordt hij Vesuvius genoemd, vele blijken der aloude ontbrandinge behoudende.’
Onder de regering van augustus werd, derhalve, de Vesuvius reeds voor een Volkaan of brandenden berg gehouden, omdat hij van ouds veel vuur had uitgeworpen, en dat hij de overblijfsels eener aloude ontbrandinge behield.
Strabo, die omtrent het einde der regeringe van augustus en ouder tiberius schreef, van Stabia en Herculanum sprekende, zegt: ‘Boven deze plaatsen ligt de Vesuvius, een berg, van best land omringd, zonder top, voor een groot gedeelte vlak, geheel dor, van een aschachtig aanzien - zoo dat men zoude kunnen gissen, dat die plekken eertijds gebrand hebben.’ Al wederom komt hier de Vesuvius voor als een brandende berg, eene halve eeuw vóór de regering van titus; en deze plaats van strabo geeft aanleiding tot eene tweede zwarigheid: want, in stede van een berg met drie of vier toppen, vertoont zij den Vesuvius als voor het grootste gedeelte vlak of effen, zonder top.
Florus, die voor een tijdgenoot van Keizer adrianus wordt gehouden, gewaagt van den Vesuvius in den oorlog van spartacus. Hij verhaalt, dat deze zwaard-
{==556==} {>>pagina-aanduiding<<}
vechter, die tegen de Romeinsche legers durfde optrekken, de wijk had genomen op den Vesuvius, als in eene verschansing, alwaar hij door clodius werd belegerd; en dat hij, zijne soldaten tot in het diepste van den krater hebbende doen afdalen, door onderaardsche gangen ontvlugtte, de Romeinen onvoorziens aantastte, en hunne legerplaats plonderde. Niets levert de tegenwoordige staat van den Vesuvius, hetwelk over deze plaats van florus licht kan verspreiden.
Dio cassius, die zijne Geschiedenis schreef van het jaar 204 tot het jaar 229 onzer jaartellinge, dat wil zeggen, honderdvijfëntwintig jaren na den dood van plinius, beschrijft den toestand van den Vesuvius, na de uitbarstingen van de jaren 79 en 203, de twee eerste, die bij de Historieschrijvers vermeld worden. In dezen zin schrijft hij: ‘Deze berg heeft over de zee het uitzigt op Napels, en bezit zeer groote vuurbronnen; doch eertijds was hij aan alle kanten even hoog, maar toen is uit deszelfs midden vuur voortgekomen. - De toppen, die rondom liggen, hebben nog de oude hoogte. - Zoodat de geheele berg de gedaante heeft van een Amphitheater.’
Mijn bestek gebiedt mij, deze aanhaling merkelijk te bekorten; doch de weinige woorden, welke ik heb overgeschreven, zijn genoeg ter aanduidinge van een verbazend groot onderscheid tusschen den Vesuvius van strabo, en dien, waarvan dio cassius spreekt. De eerste vertoont dien als een vlakke berg en zonder top; de tweede spreekt van toppen en hoogten; hetwelk aanleiding zoude geven tot de onderstelling van eene groote verandering, door twee uitbarstingen gewrocht, in het tijdverloop van twee eeuwen. Het Grieksche woord, door dio gebruikt, ϰορυϕαι, beantwoordt aan ons toppen of hoogten. Wat aangaat de uitdrukking, de oude hoogte, dezelve is onverklaarbaar: want indien deze toppen hunne oude hoogte behielden, moeten zij reeds ten tijde van strabo en diodorus aanwezig geweest zijn.
Ik zoude geen einde vinden, indien ik alle de tegenstrijdigheden der Schrijveren te dezen aanzien wilde vermelden. Polybius, lucretius, dionysius van Halicarnassus, plinius de Oude, plinius de Jonge, seneca, plutarchus, vitruvius en suetonius, van dezen Vuurberg sprekende, schijnen zoo vele onderscheidene bergen te hebben beschreven.

{==557==} {>>pagina-aanduiding<<}

Tot hiertoe deed ik verslag van de tegenstrijdigheden in de onderscheidene beschrijvingen van den Vesuvius; thans moet ik dezelve trachten overeen te brengen.

(Men verwachte zulks in het eerstvolgend No.)

Het geschrift voor mijnen vader.

(Vervolg en slot van bl. 520.)

Ik trad in de ruïnen, en bevond mij aan de deur van het vertrek; eer ik dezelve opende, berigtte ik de gevangenen, dat het de vriend van den kleinen augustus (zoo heette het kind) was, die haar verzocht te spreken. Na veel aarzelens, na mij te hebben doen herhalen, dat ik alieen was en geen vijandelijk oogmerk had, hoorde ik een groot gedruisch; ik begreep, dat de ongelukkigen, zich op mijn woord niet durvende verlaten, het bed, de tafel en verdere meubelen, die in de kamer waren, tegen de deur, die naar binnen open ging, gesleept hadden: een zwak redmiddel, dat op zijn meest haar eenige oogenblikken konde beveiligen. Het gedruisch hield op, en ik trad binnen. ô Mijn Vader! welk een schouwspel! De beide vrouwen geknield, elk een mes in de hand! In onze opschudding had men de messen op de tasel laten liggen; elk had er een van genomen, en zij schenen vastberaden, om, bij de geringste onderneming, zich van het leven te berooven. Het kind lag op het bed te slapen, en de gerustheid van zijnen slaap, de blozende kleur zijner wangen, leverden het zonderlingst kontrast met de benaauwheid en doodbleeke kleur zijner moeder en tante. Met angst zagen zij mij aan, en ziende dat ik alleen was, schenen zij zich eenigzins gerust te stellen. ‘Waarom zijt gij hier teruggekomen?’ vroeg mij julia: ‘indien het met een kwaad oogmerk zij, vang dan aan met dit kind te dooden; ik heb er den moed niet toe, en, besloten hebbende te sterven, wil ik liever dat het insgelijks sterve, dan dat het bij u blijve.’ Dit zeggende, vertoonden alle hare trekken het beeld eener verbijsteringe en droefheid, welke ik niet kan beschrijven. ‘Ik ben wel ongelukkig en genoeg gestraft,’ zeide ik, ‘dat ik u niet eenig vertrouwen heb kunnen inboezemen. Niet vergeefs zal uw kind mij zijn' vriend genoemd hebben; ik ben gekomen om u te redden en u aan uwen echtgenoot terug te geven; er is geen
oogenblik te verliezen.’ Met

{==558==} {>>pagina-aanduiding<<}
bekommernis zagen zij mij aan, als voor eenigen strik beducht zijnde. ‘Verlaat u op mij,’ zeide ik haar nog eens: ‘ik ben geen snoodaard of bedrieger.’ - ‘En evenwel zijt gij hun opperhoofd?’ voerde mij julia te gemoet. Clara zag mij bestendig aan: ‘Uw gelaat stelt mij gerust,’ zeide zij: ‘zoo verbazend sterk gelijkt gij naar iemand, van wien ik veel hield, dat ik overhel om te gelooven.... Maar neen! dat is niet mogelijk; het opperhoofd der struikrooveren kan frederik buchman niet zijn... Bij dien naam hebben zij u niet genoemd.’
‘Ik weet niet, wat gij zeggen wilt,’ antwoordde ik haar, mijne verlegenheid zoekende te verbergen, ‘noch van wien gij spreekt. Maar wij verspillen een' dierbaren tijd. Komt, gaan wij; nog weinige uren, en ik zal u niet meer kunnen redden.’
Julia vatte haar kind in hare armen, en wikkelde het in hare kleederen. Intusschen schreef ik aan orlando deze weinige regels, welke ik op de tafel liet liggen:
‘Ik vervoer de gevangenen; eene misdaad en eene knaging te meer bespaar ik hierdoor aan den dapperen orlando. Morgen (ik heb er op gezworen) zal hij mij wederzien, en mij kunnen bedanken of straffen.’
Mijne twee gezellinnen deed ik door een verborgenen uitgang, welke aan ernest en mij alleen bekend was, buiten de puinen gaan; onlangs hadden wij dien ontdekt, en tot nog toe had ik aan orlando dien uitgang niet gewezen. Ik vreesde, dat de uitgeputte krachten der twee vrouwen niet zouden toelaten, nogmaals dien langen togt te voet af te leggen, welken zij reeds met zoo veel moeite gedaan hadden; en een rijtuig had ik niet durven inspannen, welks gedruisch ons zoude verraden hebben. Maar wat al vermag de vrees en de hoop niet? Zij stelden mij gerust, en begaven zich met moed op weg. Ik had een man medegenomen, op welken ik mij konde verlaten, die mij voor knecht diende; gewillig gaven zij het kind aan hem over, en leunden op mijne armen. Julia had hare gerustheid en vertrouwen hernomen; zij betuigde mij hare dankbaarheid, en hare blijdschap over haar kort aanstaande wederzien van een aangebedenen echtgenoot; ik nam er het levendigst deel in, zonder evenwel daarom mijnen waarden ernest te vergeten. In de herberg gekomen, uit welke zij vervoerd waren, en die niet meer dan twee of drie mijlen van het vlek stond, alwaar julia's echtgenoot in bezetting lag, en waarheen men ernest moest gebragt hebben, stelde ik voor, dat julia alleen derwaarts zoude gaan met mijnen knecht, en zoo vele lieden, als zij uit het dorp zoude verkiezen om haar te verzellen, en dat zij haar zoontje en hare zuster als gijzelaars voor ernest bij mij zoude laten: nadat zij mijns vriends ontslag zoude bewerkt

{==559==} {>>pagina-aanduiding<<}
hebben, zoude deze in de herberg bij mij komen, en ik mijne gevangenen aan deszelfs gids overgeven.
Meer dan eene reden had ik voor dezen maatregel, op welken ik sterk aandrong, ondanks julia's smeekingen, haar niet van haren zoon en hare zuster te scheiden, maar zich nevens dezelve naar haar' man te mogen begeven, die in het eigen oogenblik mij mijnen vriend zoude terugzenden: ‘of liever,’ voegde zij er met vuur nevens, ‘beiden zult gij bij ons blijven; uwe verschrikkelijke boschwoning zult gij verlaten; gij zijt waardig, Mijnheer wilhelm, een satsoenlijk man te worden!’ ô Hoe zeer was ik schier ten halve overgehaald! Maar bij eede had ik mij verbonden, tot orlando te zullen terugkeeren, en maar al te zeker was ik bovendien, dat, indien ik niet wederkwam, hij mijne ontvlugting en het vervoeren van clara op u zoude verhalen. Ik wederstond dan hare roerende smeekingen, en zie hier nog mijne verdere redenen. Indien ik zelf met haar ging, liep ik het dubbele gevaar, of als frederik buchman herkend, of als wilhelm râcher in verzekering genomen, en nevens ernest te zullen vastgehouden worden; daarentegen hield ik mij verzekerd, dat de officier mij hem voor zijn zoontje en zijne schoonzuster zoude uitleveren; en het vervolg toonde, dat ik mij niet bedrogen had. Daarenboven wenschte ik, eenige uren bij clara alleen te zijn; hierom drong ik op julia's vertrek, en zij moest er wel in berusten. Ik bezorgde haar eene postchais, in welke ernest moest terugkomen; duizendmaal omhelsde zij haren zoon, zette hem op haar zusters knieën, en konde er zich niet van afscheuren; met eenig geweld moest ik haar in het rijtuig brengen, en ik keerde terug bij clara. ‘Zult gij mij niet alleen laten?’ vroeg zij; ‘dit kind en ik hebben rust noodig.’ Het jongsken sliep op eene sopha, waarop
clara zat; ik ging naast haar zitten. ‘Waarom zendt gij mij weg, clara? Gij zeide, dat ik naar iemand gelijk, dien gij beminde; naar frederik buchman: is 't niet zoo?’ Ik weet niet, of mijn uitzigt, of mijne meer verzachte stem, mij verried; zij gaf een gil: ‘God! mijn God!’ riep zij, ‘hij is het; zeker is hij het! Gij zijt frederik buchman.... ô Mijne arme paulina! Zie daar dan den jongeling, dien gij zoo teeder hebt bemind, en die u het leven kost, een opperhoofd van roovers geworden!’...
In eene soort van verbrijzelende wanhoop viel ik voor hare voeten neder, en konde eenige oogenblikken geen woord uiten. ‘Clara,’ riep ik eindelijk, ‘heb medelijden met hem, dien gij eertijds uw' vriend noemde, en die u heeft getoond, dat hij het niet vergeten heeft. Doe verwijtingen aan den misdadigen frits; spreek tot hem van zijne altijd aangebedene paulina. Ik kost haar het leven, zegt gij?

{==560==} {>>pagina-aanduiding<<}
Herhaal het nog eens, en dat ik van schaamte en droefheid voor uwe voeten sterve!’
Clara was zeer aangedaan; in het eerste oogenblik had zij mij teruggestooten; maar ik was haar redder, en zoo ongelukkig! Dankbaarheid en medelijden kregen de overhand; zij stortte een vloed van tranen; zij reikte mij de hand om mij op te heffen, en deed mij naast haar nederzitten. ‘Rampzalige frits!’ zoo sprak zij: ‘voor altijd hebben wij haar verloren! Zij leeft nog, maar zij is niets anders dan eene schim, die van het eene uur tot het andere verdwijnt; misschien is in het oogenblik, waarin ik tot u spreek, hare ziel reeds opgevaren naar haar ware Vaderland. Veertien dagen geleden verliet ik haar; haar arts had haar opgegeven; zij nam voor eenwig afscheid van mij, en verlangde te sterven. Wat doe ik langer in eene wereld,’ zeide zij, ‘waarin frits mij verlaten heeft, waarin hij mij ongetrouw geweest is? En ik beken u, Mijnheer,’ vervolgde clara op een' strengen toon, ‘diegene van alle uwe asdwalingen, welke ik u het minst vergeef, is de heimelijke minnehandel met ouiza werner. Gij! gij! De minnaar, de echtgenoot van paulina! Neen, dit is al te hatelijk!’
U, mijn Vader, zoo wel als de halders, indien zij dit Geschrift lezen, bespaar ik het vervolg van een verhaal, welk uw hart zoude verscheuren. Ik heb alles vernomen, hetgene mijne engelachtige paulina geleden en verzwegen had; en gewisselijk werd zij wel gewroken! Mijne wanhoop kende geene palen; misschien om mij tot bedaren te brengen, zeide clara, dat zij zich welligt te veel ontrust had, en dat er op paulina's jaren nog redden aan was. Thans sloeg ik tot een ander uiterste over; ik zag haar aan het leven en aan hare onders teruggegeven. ‘Ik durf mij niet meer vermeten,’ zeide ik, ‘om haar weder te zien; maar laat haar ten minste weten, dat ik haar nooit ongetrouw was; en indien mijn ijsselijk lot haar bekend zij, laat haar dan ook weten, hoe ik door de hoop, om haar uit het gevaar te redden, vervoerd werd, opdat ik niet ten minste paulina's haat en verachting met mij ten grave voere.’ Clara beloosde het mij, en te liever, omdat zij zichzelve beschuldigde, mijnen gewaanden minnehandel met louiza werner haar verhaald te hebben. Door den schijn en mijne veroordeeling bedrogen, had zij mij voor schuldig gehouden, en hare vriendin van mij willen verwijderen. ‘Dit is mij niet gelukt,’ zeide zij tot mij, ‘en meer dan eens heb ik mijzelve dien onbescheiden ijver verweten, die haar misschien ten grave heeft gesleept.’ - Wij schreiden nog, toen de postchais terugkwam; ernest zat er in, en lag welhaast in mijne armen; hij bragt mij dit briefje van julia's echtgenoot:
‘Misschien misdoe ik tegen mijne pligten als burger en

{==561==} {>>pagina-aanduiding<<}
officier, door thom leider te ontslaan, en mij niet van wilhelm râcher te verzekeren; maar ik vervul die van echtgenoot en vader, die mij nog heiliger zijn, door mijne dankbaarheid te betoonen aan den redder van mijne vrouw, mijnen zoon en mijne zuster. Ik zend hem zijnen vriend terug. Mogten beiden in het toekomende een beter gebruik van hunne vrijheid, van hun leven, van hunnen moed maken, en van de deugden, door welke zij elken anderen levensstand zouden kunnen vereeren!’
Ernest werd verzeld van eenen onderofficier, aan wien ik clara en het kind uitleverde; de eerste zwoer mij, dien zelfden avond aan paulina te schrijven en een volstrekt stilzwijgen te bewaren, en wij scheidden van elkander. In het eigen oogenblik vertrok ik met ernest, wien ik mijn ontwerp mededeelde; ik wilde eenen omweg van eenige mijlen maken, door Waldorf reizen, trachten mijne paulina weder te zien, en mij te verdedigen, of althans iets wegens haar te vernemen. Zeer snel reisden wij; aan snelle togten waren wij door ons beroep gewoon geworden; wij trokken het bosch om, en kwamen 's avonds ten negen ure te Waldorf. Reeds van verre scheen ons een helder licht in het oog, hetwelk van de zijde der kerk en der pastorij scheen te komen; het deed mijn hart kloppen. ‘God!’ zeide ik tot mijnen vriend: ‘zou de wreede orlando zich reeds gewroken hebben?’ en de vrees verhaastte onze schreden. Nader komende, veranderde die vrees van natuur, en werd nog grooter; het was geen brand, maar eene lijkstaatsie; het was ... ô God! die van mijne paulina! Ik zag .... Hemel! welk een tooneel der smarte! hare lijkbaar, voorafgegaan en gevolgd van fakkels, gedragen van acht jonge meisjes, in het wit gekleed. Dezelve was bekranst met bloemen, treffend zinnebeeld van haren maagdom. Haar vader, dien ik zoo dikmaals den mijnen noemde, had den voorgang; zijne grijze haren golsden langs zijne schouders; zijn geheele gelaat was onder eenen hoed bedekt, met lang rouwsloers behangen, en ik hoorde het snikken van zijn vaderlijk hart. Ik hoorde het, en verloor mijne bewustheid in de armen van ernest. Tot mijzelven gekomen, was alles verdwenen; rondom heerschte diepe duisternis. Aan mijns vriends boezem lag ik half verborgen, op den trap van het kerkhof; ik ligtte het hoofd
op, en zag rondom mij; het was alsof ik uit een verschrikkelijken droom ontwaakte. ‘Kom, ongelukkige vriend!’ zeide ernest, ‘kom! niets hebt gij hier meer te zoeken; zij, welke gij beminde, is nu niets meer dan een koud stof, en hare ziel bewoont met die van mijne louiza een zaliger verblijf.’ Ik scheurde mij uit zijne armen, en trad op het kerkhof; de versch omgespitte aarde, de bloemen, waarmede dezelve was be-
{==562==} {>>pagina-aanduiding<<}
dekt, deden mij de groeve herkennen, in welke mijne welbeminde was bijgezet. Wel zeer misdadig was ik ongetwijfeld, mijn Vader! want de Hemel verwierp mijne gebeden, en de moordenaar van paulina durfde zelfs den grond niet betreden, die haar bedekte.
Verre van deze plaats der droefheid voerde mij ernest weg; wij traden in het bosch; hij geleidde mij, want ik wist niet waar ik ging. 's Anderendaags morgens kwamen mij aan de puinhoopen. Orlando was op het plein, en gaf bevel aan de bende om tegen Waldorf en Rupelbrouck aan te rukken. Toen ik mij vertoonde, had hij zoo weinig verwachting van mij te zullen zien, en schrikte dermate van mijne verandering, dat hij een paar schreden terug trad. ‘Orlando!’ zeide ik, ‘ik kom uwen eed en de veiligheid van Waldorf en Rupelbrouck inroepen; ik eisch die van u, zelfs na den dood, welken ik van uwe hand verwacht, en naar welken ik verlang; wreek u op mij, maar spaar deze geliesde woningen! Thom leider heeft u niets misdaan; daar is hij; ik breng hem u weder; hij zal u getrouw zijn, en de voorwaarden des eeds volbrengen.’ Ik trok mijne sabel, en bood hem die bij het gevest aan. ‘Stoot toe!’ zeide ik, mijne borst ontblootende: ‘hoe schielijker dit hart ophoudt met kloppen, hoe meer verpligting ik aan u zal hebben.’
Orlando vatte de sabel niet aan; hij keerde het hoofd om, en, zoudt gij het gelooven, mijn Vader? de oogen van den woesten orlando werden bevochtigd van tranen. ‘Gij hebt mij clara ontvoerd,’ zeide hij, ‘maar gij hebt mij thom leider teruggebragt, en gij schijnt nog ongelukkiger dan ik. Wat is u wedervaren? Spreek: hebt gij insgelijks haar verloren, welke gij beminde?’ - ‘Haar, welke hij sedert zijne kindsheid beminde!’ riep ernest. Er volgde een oogenblik zwijgens, waarna orlando mij omhelsde. ‘Laat ons vereenigd zijn door het ongeluk, en eeuwige oorlog aan de gelukkigen!’ Hij herriep zijne bevelen, bevestigde van nieuws de veiligheid der twee dorpen, welke ik mij zoo zeer aantrok, en riep mij andermaal uit voor Opperbevelhebber, en als hem gelijk. Onder den titel van Aide de Camp, moest ernest, of thom leider, den genen van ons beiden vervangen, die sneuvelen, of elders zoude bezet zijn. Eerst naderhand heb ik dit vernomen; alle mijne zielsvermogens hadden mij begeven, en van meer dan anderhalf jaar van mijn leven heugt mij niets. Ernest, die mij nooit verliet, dan wanneer hij er toe gedwongen was, en die alsdan van orlando werd vervangen, - ernest heeft mij verhaald, dat ik mij óf in eenen staat van schrikwekkende zinneloosheid bevond, gedurende welke ik door het bosch liep, luidkeels om paulina roepende, óf

{==563==} {>>pagina-aanduiding<<}
in eene wezenloosheid, die naar den dood geleek. Deze twee onvermoeide vrienden (want zoo moet ik ook orlando noemen) lieten nooit aan iemand anders de zorge over om op mij te passen, en namen dezelve beurtelings op zich; een van beiden sliep altijd in mijne kamer, met gevaar van zijn leven; want honderdmalen, in de toevallen mijner woede, had ik het hun schier benomen, en nooit gedoogden zij, dat ik gebonden of mishandeld werd gedurende dien staat van uitzinnigheid. Ongetwijfeld moet aan die zachte behandeling en aan hun gestadig oppassen de herstelling van mijn verstand worden toegeschreven; het keerde eensklaps weder, doch lang leed het, eer ik de aaneenschakeling mijner rampen mij konde te binnen brengen. Eindelijk herinnerde ik ze mij allen, doch werd tevens overvallen van eene sombere zwaarmoedigheid en een vurig verlangen om te sterven; en, evenwel, door angst omtrent het toekomende bevangen, wilde ik mijne euveldaden met die van zelfmoord niet verzwaren; maar het leven in een gevecht, of zelfs op het schavot te verliezen, zoude ik wel gewenscht hebben; ik beschouwde zulks als eene soort van boete, die mijne treurigheid behoorde. Zoodra mijne krachten hersteld waren, verzocht ik dringende, aan het hoofd der gevaarlijkste togten geplaatst te worden, en ik vertoonde aldaar eene woeste dapperheid, (indien ik die uitdrukking mag gebruiken) welke mijne bende ontzag inboezemde. Hoe meer ik den dood zocht, hoe verder dezelve van mij scheen te wijken. De gouvernementen, aan welke het bosch behoorde, namen zeer sterke maatregels tegen ons; wij werden aangetast, teruggeslagen, doch nooit volkomen overwonnen; zelfs werd ik in deze ontmoetingen niet gekwetst. Dikmaals kwam bij mij het denkbeeld op, mijzelven aan te geven; doch te wel kende ik de onregtvaardigheid der menschen, om mij op dit middel te verlaten; ik wilde den dood, en geene folteringen; de pijnbank was bij de regtbanken in gebruik; de wreedaards zouden mij daarop gebragt
hebben, om mijne medepligtigen te ontdekken, en niets ter wereld zoude mij orlando hebben kunnen doen verraden. Ik zag dan van dien inval af, en verdedigde de mijnen zoo wel als mijzelven met eene onversaagde dapperheid, wordende altijd geholpen van ernest, die mij nooit verliet. Beiden werden wij van éénen wensch gefolterd, die ons eenig doel was geworden, om namelijk ons op den Baron van leneck te wreken, die van zijne reizen was teruggekeerd, en wiens landgoederen niet verre van daar lagen, en den Predikant werner louiza's dochter te ontnemen; aan hare stervende moeder had ik gezworen, dezelve niet te zullen verlaten; ik wilde mijn woord houden, en, nu paulina niet meer leefde, haar aan clara en julia geven; beiden hadden bij het afscheidnemen be-
{==564==} {>>pagina-aanduiding<<}
loosd, dat zij gelegenheid zouden zoeken om mij te verpligten, en ik hield mij verzekerd, dat zij mijne aangenomene dochter zouden tot zich nemen.
Vol van dit ontwerp, vertrokken ernest en ik, als vreemde kooplieden vermomd, om eenige kundschap in te winnen omtrent den Baron en het kind. Wij kwamen aan het landgoed, waarop de eerstgenoemde woonde. Wij hadden geenerlei vast plan; maar wij wilden vooreerst toegang hebben in het kasteel, tot onderzoek van de middelen om met geweld daar binnen te komen; en reeds bevonden wij ons in de laan, toen wij eene jonge, welgekleede vrouw zagen aankomen, een klein meisje aan de hand leidende; zij nadert, en vraagt, wat wij begeerden, en in het zelfde oogenblik worden clara's en frederik's namen genoemd: het was clara, sints zes maanden de vrouw van den Baron van leneck. ‘Clara!’ riep ik: ‘is het mogelijk? Gij de vrouw van den Baron van leneck! Zeg eens, clara! zijt gij gelukkig? Is hij de echtgenoot van uwe verkiezing?’
‘Ik heb reden om te gelooven,’ zeide zij, ‘dat ik het zijn zal; in zijne jeugd heeft de Baron los geleefd, maar de rede heeft haar gebied hervat, en hij zegt mij, dat de liefde hem tot inkeer heeft gebragt. Zie daar,’ dus ging zij voort, op het meisje wijzende, ‘een middel tot geluk en vereeniging tusschen ons. Beschouw dit kind, frederik! 't is het dochtertje der ongelukkige louiza, de onschuldige oorzaak van uw ongeluk; wilt gij het haar niet vergeven?’ Ik vatte haar in mijne armen; ik herinnerde mij het oogenblik, waarin ik haar op dezelfde wijze buiten de hut bragt, en drukte haar tegen mijn hart. Ernest, nog meer aangedaan dan ik, nam het kind vervolgens op, en bedekte het met kussen en tranen. ‘Na ons gesprek te ***,’ zeide de Barones van leneck tot mij, ‘wist ik, wie haar vader was, en toen hij mij zijn hart en zijne hand aanbood, aanvaardde ik dezelve niet, dan op voorwaarde dat hij zijn kind zoude erkennen, en wij het bij ons zouden houden. Dit was zijn vurig verlangen; hij bekende mij zijne misslagen en zijn berouw. De oude Leeraar werner was niet meer in leven; de arme kleine was bij eene oude dienstmaagd gebleven; wij lieten haar bij ons komen; ik heb haar tot mijn kind aangenomen, en bemin haar teeder, want ik heb haar' vader lief. Dikmaals betreurt hij het kwaad, welk hij u gedaan heeft; van uw lot is hij volstrekt onkundig, en ik ....’ Blozende hield zij op: ‘Ik ... ik hoop dat het zich verbeterd heeft,’ sprak zij, zonder dat zij de oogen dursde opslaan. Wij zwegen stil: wat zouden wij hebben durven zeggen, aangezien de voornemens, die ons naar haar verblijf gevoerd hadden? Zij waren geheel ter zijde gesteld, ten behoeve van

{==565==} {>>pagina-aanduiding<<}
clara en de kleine louiza. Den Baron van leneck was alles vergeven; doch men begrijpt dat wij hem niet wilden zien, en wij eischten van zijne vrouw dat zij tot hem niet van ons zoude spreken. Zij noemde paulina's naam, mijne hand drukkende; doch zij zag, hoe zeer die naam alleen mij trof; niets voegde zij er nevens. Wij verlieten haar, wenschende om haar geluk, en met het vaste besluit van het niet te zullen storen. Zeer verheugd waren wij, dat wij in hare handen het kind lieten, welk wij haar wilden geven; maar ernest had dit kind met zulk eene grievende aandoening aanschouwd, dat hij schier berouw had, zijnen eed van wraakoefeninge tegen hem, die hem zijne louiza had ontnomen, te hebben ingetrokken. Wat al bittere aanmerkingen maakten wij over de zonderlinge schikkingen van het lot! De Baron van leneck, in aanzien en bemind, was de gelukkigste der mannen met zijne bekoorlijke clara; en louiza en paulina, van welke hij de eigenlijke moordenaar was, waren niet meer; en wij, de slagtosfers zijner dubdelhartigheid, wij waren de ongelukkigsten der menschen, in oneere en armoede gedompeld, welke hij ons had berokkend. Ongetwijfeld hadden wij van deze schijnbare onregtvaardigheid heilzame lessen moeten leeren, de noodzakelijkheid der bekeeringe en de zekerheid van een toekomend leven daaruit afleiden; maar de tijd der bekeeringe was nog niet gekomen; voor u, mijn Vader! was dezelve gespaard; niets anders ontleenden wij thans daaruit, dan nieuwe beweegredenen van verbitteringe tegen onze bestemming en van haat tegen de menschen.
Aldus gezind, kwamen wij in de ruïnen terug. Orlando had aldaar zijne lang verstrooide bende verzameld; het was ongetwijfeld gedurende onze afwezigheid, dat de Heer halder, dien ik nog in veiligheid te Waldorf dacht te zijn, van woonplaats was veranderd. Bij onze aankomst vonden wij ons volk met het ontwerp onledig, om zich meester te maken van de geldkist eens ouden gierigen Predikants, die, sints lang, eene afgelegene pastorij bewoonde. Reeds meer dan eens had men dit ontwerp beraamd, en telkens had ik de uitvoering afgewend. Daarenboven lag dit dorp in een zeer openen digt bewoonden oord, en de aanval en aftogt waren niet zonder gevaar. Dit was hetgene mij bewoog om het beleid daarvan te verzoeken, te meer omdat ik wilde zeker zijn, dat er geenerhande wreedheid werd bedreven, en dat de grijsaard er zoude afkomen met ons wat van zijn goud te geven. Ik vertrok aan het hoofd van eenige onversaagde lieden; ik nam slechts een klein getal mede, om geen gerucht te verspreiden, en ik behield mij voor, naar gewoonte, eerst en alleen in de pastorij te gaan. - Mijn Vader! het overige

{==566==} {>>pagina-aanduiding<<}
is u bekend, en hoe ik van eenen bliksemstraal werd getrosfen, toen ik, het bed naderende, uw blank en gekruld haar herkende, en het Gezangboek, welk ik u had gegeven, mij verzekerde, dat ik nabij mijnen Vader was. Ach! dat boek, welk nog open lag bij de regels, alwaar ik den Hemel om uwe rust smeekte! Nog eens dursde ik mijne oogen op dat bed slaan; uwen arm zag ik de deken opligten, en uw verschrikt gelaat zich mijwaarts wenden; minder kwaads zoude mi de scherpste dolk gedaan hebben! Van schaamte moest ik aan uwe voeten sterven, of u ontvlugten, en voor mijn misdadig leven trachten te boeten. Tot het laatste besloot ik; ik deed mijn volk aftrekken, hetzelve met een groot gevaar dreigende; ik zeide, dat de kamer van menschen en wapens wel voorzien was, en dat men op zijne hoede scheen te wezen; ik voerde hen terug naar het bosch, alwaar ik orlando en thom leider had gelaten; aldaar stelde ik den eersten de bevelhebbers sabel in handen, en zeide hem, dat ik hem voor altijd ging verlaten. Genoeg kende ik de edelheid en gevoeligheid van zijn hart, om de beweegredenen van mijn besluit voor hem niet te verbergen; ik verhaalde hem, hoe ik mijnen Vader had gevonden, en de verandering, welke, op dat gezigt, bij mij ontstaan was; ik liet hem het boek zien; hij las mijne dichtregels, en ik zag hem nog eens verteederd. ‘Vertrek,’ zeide hij, ‘ik wederhoud u niet, en ik begrijp u. - Ach! dat ik nog een' Vader had! Maar de ongelukkige orlando heeft niets meer; hij moet zich zijn lot getroosten, en daarenboven zijne vrienden verliezen.’ Hij bood mij zoo veel gouds aan als ik begeerde; niet meer namen wij aan, dan wij, tot het volvoeren van ons ontwerp, noodig hadden, en het ontslag van een vijstigtal onzer makkeren, die zich aan ons hadden verbonden en in onze bestemming wilden deelen. Ik schaam mij niet, u te bekennen, mijn Vader! dat mijn hart beklemd werd bij het scheiden voor
altoos van een' man, welken ik niet konde nalaten te beminnen, hoewel ik zijne dwalingen en misdaden betreurde. Wat al roems zoude die mensch behaald hebben, met het betreden van het pad der eere! Maar het was te laat om op hetzelve terug te keeren; aan zijn zwervend, onafhankelijk leven was hij hebbelijk gewoon, en zoude zich aan geenerlei banden der zamenlevinge hebben kunnen onderwerpen. Bij ons scheiden zwoer hij mij nogmaals, dat Rupelbrouck noch het nieuw verblijf der halders immer zouden ontrust worden; en ik verlaat mij op zijn woord.
Mijn eerste werk was, aan u te schrijven, om u te smeeken om uwen zegen, zonden welken ik niets konde ondernamen. Gij schonkt mij dien zegen. Ernest bragt mijnen brief, en ging het antwoord halen. Vol moed en hoop,

{==567==} {>>pagina-aanduiding<<}
haalde ik nog een vijftigtal lieden over om ons te volgen; en, aan het hoofd dier kleine bende, ging ik, onder den naam van Kapitein raulaun, mijnen dienst aanbieden aan den Generaal van G***, die te velde zoude trekken. Ernest was mijn eerste Lieutenant, en beiden waren wij vast beraden, te sterven, of ons met roem te bedekken. Wij werden aangenomen, en reeds in den eersten veldtogt bekroonde het geluk onze pogingen; mijne bende werd de onversaagde bijgenaamd; eene menigte dapperen wilde zich daaronder begeven, en in het tweede jaar verwierf ik tot belooning den titel van Kolonel, en vrijheid om een Regiment op te rigten, hetwelk naar mij zoude genoemd worden.
Mijne onversaagdheid en die mijner dappere soldaten zijn u uit de Nieuwstijdingen bekend; en, als gij dezen leest, zult gij weten, dat ik nogmaals het geluk heb leeren kennen, door het herwinnen van uwe achting en die voor mijzelven; dit is het eenige, waarop ik durf aanspraak maken; dit was het eenige doel, welk mijnen moed bezielde; en gij zijt het, mijn Vader! aan wien ik mijn gelukkig slagen ben verschuldigd; van grooten dienst zijn mij, in mijne krijgskundige loopbaan, mijne vorderingen in de wiskunde geweest. Aan die loopbaan wijd ik het overschot mijns levens toe, en ik zal mij niet verbeelden mijn voorgaande gedrag te hebben uitgewischt, dan wanneer ik voor hetzelve boete zal gedaan hebben op het veld van eer, door te sterven voor mijn Vaderland, en door eenigen roem te verspreiden over uwen naam en over uwen ouden dag.

Lang had de morgenstond het aardrijk verlicht, en nog waren de beide Huisgezinnen onledig met het lezen van dit treffende Verhaal, door hunne tranen dikwijls afgebroken. Toen het geëindigd was, lieten de twee Leeraars hunne Echtgenooten eenige rust genieten, en begaven zich op weg naar de Stad en de Exercitieplaats. In het oogenblik als zij er kwamen, vroeg een Onderofficier hunne namen, en, na dezelve te hebben opgegeven, werden zij op eene eenigzins verhevene plaats gebragt voor het front van het Regiment. De Heer halder had het onuitsprekelijk vermaak van zijnen Held te zien aan het hoofd van zijn korps, dat zeer vaardig manoeuvreerde, gekommandeerd door den Majoor ernest schmitt te paard, die een zeer bevallig voorkomen had, doch die evenwel moest onderdoen voor den Kolonel, een der fraaiste krijgslieden, welke men zich kan verbeelden. Nadat de Exercitie was asgeloopen, vervoegde hij zich bij zijnen Vader en zijnen Vriend op de hoogte. Naauwelijks was hij aldaar, of alle zijne soldaten riepen gelijktijdig:

{==568==} {>>pagina-aanduiding<<}
‘Leve onze dappere Kolonel frederik buchman, gezegd raulaun! Leven zijn Vader en zijne Moeder, die hem ter wereld hebben gebragt! Leve zijn Vriend, de Predikant halder! Leve! leve!’

Kolonel buchman, zoo als hij had gewenscht, stierf op het bed van eer; een kanonskogel verbrijzelde hem het hoofd; zijn ontroostbare Vriend, de Lieutenant-Kolonel schmitt, verzekerde zich van het portret van paulina, welk hij op zijn hart droeg, en bragt het aan den Heer halder. Niet lang overleefde hem zijn Vader; en van zijne Moeder, de goede maria, heb ik deze belangrijke narigten bekomen.

Muller, thans Leeraar te Rupelbrouck.




Iets over de tooneelspelen der Japanners.

(Uit een Fransch Reisverhaal.)

Zang, dans en tooneelspel zijn de meest gelieskoosde vermaken van dit volk. Hun Godsdienst ondersteunt en wettigt ze. Zelss maken zij een gedeelte van hunne godsdienstige feesten uit. Echter zijn de bedorvene zeden der tooneelspelers, ook daar, de oorzaak, dat hunne kunst even zoo weinig eerwaardig wordt geacht als in andere landen.
Hunne tooneelmuzijk is een zonderling mengelmoes van sluiten, trommels, cymbalen en groote klokken, welker geluid alleen voor Japansche ooren aangenaam kan zijn. Zonderling is het, dat bij hen de dans zich niet naar de muzijk, maar integendeel de muzijk naar den dans schikt.
De machines en decoratien zijn inderdaad bewonderenswardig. Na de Chinezen is er veelligt geen volk, 't welk ze zoo fraai heeft als deze eilanders. Onze Opera directeurs konden met goed gevolg bij hen een lesje gaan halen. Zij zouden leeren, hoe zij vreesselijke reuzen, onbeklimbare gebergten, bevolkte steden met prachtige paleizen, levendige springbronnen en duizend andere voorwerpen konden doen verschijnen, in plaats van ze op het levenloos doek te schilderen.
Echter worden geest en oor bij deze decoratien gansch niet vergeten. Ten minste hebben de Japanners tooneelspelen, waarmede zij niet minder ingenomen zijn, dan wij met de

{==569==} {>>pagina-aanduiding<<}
onze. De stoffe tot dezelve levert hun hunne geschiedenis. De lotgevallen hunner Goden, en nu en dan ook derzelver minnarijen, zijn veelal het onderwerp van hunne treur- en blijspelen. Het tragieke, komieke, lyrische en pantomimische is doorgaans onregelmatig onder elkander vermengd. De tooneelstukken zijn, even als de onze, in bedrijven en tooneelen verdeeld. Een voorredenaar, bij wijze van den Prologus der Grieken en Romeinen, ontvouwt het plan; doch wacht zich zorgvuldig, iets van de ontknooping te melden; want deze moet altijd verrassend zijn. De tusschenspelen zijn ballets of Hansworstegrappen. De treur- en blijspelen behelzen echter niets, dan eene ernstige en statige zedeleer, en de eerstgenoemde stellen veelal heldendaden voor.
De acteurs zijn jonge lieden, die men onder de inwoners uitzoekt. De actrices zijn priesteressen van Venus. De tooneelonkosten worden door de steden gedragen; zoodat ieder vierde gedeelte van eene stad volgens hare beurt dezelve een- of tweemaal in het jaar betaalt.
Zonderling is de optogt, wanneer de tooneeldirecteur met zijne tooneelisten en machines, in eene soort van processie, rondgaat. Vooraan wordt, onder een rijk verhemelte, een breed schild gedragen, waarop de naam der straat of wijk geschreven staat, die op dien dag de tooneelonkosten betaalt. Rondom hetzelve doet zich eene luidruchtige muzijk hooren, om het volk uit de omliggende oorden uit te noodigen. Hierop volgen de decoratien en de verdere tooneeltoestel. Het zwaarste wordt van sterke karels getorscht, en het overige van zindelijk gekleede kinderen gedragen. Vervolgens komen de tooneelspelers, en na deze de inwoners van de wijk, alle in staatsiekleederen. De trein wordt eindelijk door eene menigte volks gesloten, die banken en biezematten dragen en paar aan paar deftig voortstappen.
Dewijl de tooneelspelen bij gelegenheid van groote feesten gegeven worden en niet zelden een gedeelte van den Godsdienst uitmaken, plaatsen de Priesters zich bij de vertooning op den eersten rang. Ook is de schouwburg in de nabijheid van den tempel, of, zoo die groot genoeg is, in den tempel zelven. Tegen over de geestelijkheid zitten de Gouverneur, de officiers en de wachten. Deze laatste moeten het volk in toom houden.
Het feest, dat iedere stad jaarlijks ter eere van haren Beschermheer viert, is het allermerkwaardigste. Het begint reeds zeer vroeg met eenen algemeenen optogt der inwoners door de hoofdstraten naar den tempel en vandaar naar den schouwburg. Acht, op onderscheidene wijzen gekleede, meisjes, die bloemen en eenen waaijer in de hand dragen, openen den trein. Twee oude matronen, ouderwets op-
{==570==} {>>pagina-aanduiding<<}
geschikt, gaan, om een niet onaardig kontrast te maken, aan hare zijde.
Op zulk eenen feestdag was ik aanschouwer van eene waarlijk prachtige vertooning. Eerst verbeeldde het tooneel eenen grooten, bloemrijken tuin, in welks midden eene boerehut stond, waaruit acht andere in het wit gekleede meisjes ten voorschijn kwamen en eenen dans begonnen. Op deze decoratien volgden acht zegewagens, die door prachtig gekleede jongelingen getrokken werden. Deze wagens droegen, behalve boomen van allerhande soort, ook eenen met groene struiken bedekten heuvel, een digt bewassen bosch, in welks midden een slapende tijger lag, voorts eenen half uit het water uitstekenden walvisch en verscheidene andere figuren, meestendeels levensgrootte.
Daarop verscheen een beweegbare berg, eene met boomen omringde springbron, eene ton, en eindelijk een huis, dat echter weldra voor den dans van twee reuzen plaats maakte. Uit den berg kwam een derde reus met een geweldig groot slagzwaard, en zeven Chinezen, die met die drie afzigtelijke gedaanten in bataille gingen. - Na het eindigen van het gevecht sloeg een der reuzen de ton in stukken, en uit dezelve kwam een aardig knaapje, dat met veel uiterlijke welsprekendheid eene soort van redevoering hield en vervolgens met de reuzen eenen dans deed. Intusschen stegen drie apen met vischkoppen uit de springbron, huppelden om de dansenden, en bootsten iedere hunner bewegingen na.
De overige decoratien, die er van tijd tot tijd verschenen, vertoonden eenen Chineschen zegeboog, een landhuis, den optogt van eenen Japanner Koning, eenen waterput met emmer, touw en windas, en ten laatste eenen met sneeuw bedekten berg.
Onder dit alles mengden zich onregelmatig tooneelspelers, dansers en pantomimisten.

Proeve eener dichterlijke vertaling der tweede elegie van het eerste boek der Tristia van P. Ovidius Naso.


ô Zee- en Hemel-Goôn, op wie w' alleen nog hopen, 
Laat af 't gebeukte schip geheel en al te sloopen; 
En, wat ik bidden mag, steun Caesars gramschap niet; 
Vaak hielp wel de eene God, waar d'andere verstiet: 

{==571==} {>>pagina-aanduiding<<}

Vulcaan bestreed, Apol beschermde Priams staten, 
En Venus minde 't volk, dat Pallas wrok bleef haten; 
Saturnus dochter hield haars bloedvriends Turnus zij 
En vloekte AEneas, maar zijn moeder stond hem bij; 
De woeste God der Zee mogt schrandre Ulysses jagen, 
Minerv' ontrukte hem haars ooms geheimste lagen. 
Waarom dan of ook mij, schoon genen niet gelijk, 
Door eenen God vervolgd, geen hemelgunste blijk? 
Ach, vruchtloos zoekt mijn mond onnutte reên te vormen, 
'k Gevoel het bruisend nat haar van mijn lippen stormen, 
't Gehuil des fellen winds verdooven haren toon, 
En hindren 't minste woord te stijgen tot de Goôn. 
Zoo voert de wind, dat mij geen onheil eenzaam nader', 
Ik weet niet werwaarts heen, en schip en beê te gader. 
ô Mij, hoe berg bij berg al wentlend zich verheft, 
Zoo dat de ranke kiel bijna de starren treft! 
Hoe dan weer 't water wijkt, en, vormend diepe dalen, 
Ons doet in Pluto's rijk, in d'afgrond nederdalen! 
Waarheen het oog zich wend', 't is niet dan lucht en zee, 
Dees woelend in het diep, die dreigend erger wee. 
Soms jaagt een felle orkaan het windenheer dooreenen, 
En d'ongewisse baar weet zelve niet waarhenen: 
Want nu waait d'Oostewind van 't blozend Morgenoord, 
Nu zendt ons 't Avondland de Westerkoelt' aan boord, 
Van 's aardrijks aspunt komt de koude Noordvlaag slingren, 
En vindt aan d' andre Pool de scherpste mededingren. 
De stuurman is onwis, op welken boeg hij 't wend', 
En 't schijnt zijn schrandre kunst vindt in dees nood haar end. 
Voorzeker, 't is gedaan, de hoop ligt als vertreden, 
Het overstelpend vocht versmoort mijn matte reden, 
De volle vloed welhaast den levensadem stikt, 
De mond, die bidden wil, den natten dood verslikt. 
Intusschen zit mijn Gâ den balling te betreuren; 
Slechts dit is haar bekend van 't geen haar hart zou scheuren; 
Niet, hoe 'k langs 't grensloos diep al vlottend henen drijv', 
De wind mij teistrend jaag' en reeds mijn hart verstijv'. 

{==572==} {>>pagina-aanduiding<<}

Dank Goôn, dat ik althans haar bijzijn wilde derven, 
En ik ellendige niet dubbel heb te sterven; 
Ja, schoon ik nu verga, daar zij toch veilig leeft, 
Zoo is 't of 't leven mij slechts voor de helft begeeft. 
ô Hemel, welk een vlam schiet ijlings uit den hoogen! 
Wat ratelend geluid rolt door des hemels bogen! 
't Geweld, dat keer op keer de zwakke bodem lijdt, 
Is dat des veegen muurs, die 't stormtuig kneuzend splijt. 
De golf, die daar genaakt, reikt boven d'andren henen; 
Zij vult het heilloos tal, en jaagt het al dooreenen. 
Niet dat ik 't sterven vrees; maar welk een nare dood! 
ô Neem de schipbreuk weg, en 'k weet geen heil zoo groot. 
't Is dragelijk, door ziekt' of door het zwaard te sterven, 
En op het vaste land geen vreedzaam graf te derven; 
Daar 't diepbedroefd gezin uw laatste bede hoort, 
En 't rondgedreven lijk geen zeegedrogt bekoort. 
Waan zelf, dat zulk een dood zou op mijn misdrijf passen; 
Waarom smoort nevens mij ook d'onschuld in de plassen? 
Ach Goôn, die 't hemelrond en die de zee gebiedt, 
Rekt, rekt toch d'een als d'aâr uw vreeslijk dreigen niet; 
Maar laat mij 't leven, onder 't vonnis niet begrepen, 
Naar 't aangewezen oord van mijn ellende slepen! 
Of, wilt gij dat ik straf naar maat van 't misdrijf lijd'? 
Mijn Regter zelve schold mij reeds de doodstraf kwijt. 
Had hij mij 't schimmenrijk verkozen in te zenden, 
Hij had, voorwaar, tot u om hulp zich niet te wenden; 
Geenszins verhit op bloed, was hij 't, die 't leven gaf; 
Indien 't hem nog behaag', hij zelve neem' 't ons af. 
Gij slechts, ô Goôn, door mij, naar 'k vaststel, niet beleedigd, 
Houdt u met deze ramp, ik bid het, ach! bevredigd. 
Want schoon uw aller gunst mij bij het leven spaart, 
'k Blijf voor het onheil, dat mij trof, geenszins bewaard; 
En al bedaart de storm, al helpen wind en stroomen, 
Zal 'k minder balling 's lands aan d'andren oever komen? 
Niet op der winzucht spoor ploeg ik de breede zee, 
Vervoere d'eene waar, en brenge d'andre meê; 

{==573==} {>>pagina-aanduiding<<}

Noch zoek ik, als weleer, uit weetlust, 't oud Athenen, 
Of zeil naar Azien's steên, de welbekende, henen; 
Niet om uw heerlijk oord, Egypte's prachtig hoofd, 
Zie ik den blanken Nijl door 't snelle schip gekloofd. 
Wensch ik om goeden wind, het is (ô vreemde bede!) 
Dat ik Sarmatiens kust, 't Barbaarsch gewest, betrede. 
't Heet weldaad, stoot mijn schip aan 't vreemd en aklig strand; 
Ik klaag, dat 'k langzaam wijk van 't lieve vaderland. 
Om Tomis woest geslacht, ik weet niet waar, te vinden, 
Ziet g' aan geloften mij, ô Goôn! mijn ziel verbinden. 
Het zij ge gunst mij draagt, bedwingt en stilt den vloed, 
En dat met sneller vaart de kiel door 't water spoed'! 
Het zij m' uw haat vervolgt, ô werpt mij toch daar henen, 
Waar 't mij is opgelegd mijn noodlot te beweenen! 
Vult, snelle winden, 't zeil! waartoe hier nog vertoefd? 
Waartoe met wankle schreên Italie's grond beproefd? 
Dit's Caesars wille niet; wat durft ge hem weerstreven? 
Neen, mogt het Pontisch oord reeds voor mijne oogen zweven! 
Dit wil hij, en te regt, daar ik 't niet oorbaar acht, 
Dat iemand, 't geen hij doemt, nog te behouden tracht. 
Zoo echter 's menschen doen de Goden nooit misleidde, 
Dan weet ik dat van schuld hij 't misdrijf ziftend scheidde. 
ô Ja, 't is u bekend, heeft dwaling mij vervoerd, 
Heeft dwaasheid 't brein ontsteld, geen schuld heeft 't hart beroerd. 
Zoo waar ik, schoon gering, des Vorsten huis vereerde, 
Zoo waar 'k mij naar zijn wil en wet gehoorzaam keerde, 
Zoo waar 'k onze eeuw door hem als hoogstgelukkig prees, 
Zoo waar mijn ofservlam steeds van zijn altaar rees; 
Zoo zeker, goede Goôn, wilt mij bij 't leven sparen: 
Zoo niet, begraaft me vrij in 't peilloos diep der baren! 
Bedriegt mij 't scheemrend oog, of scheurt en klaart de lucht, 
En staakt 't verbolgen meer zijn ijsselijk gerucht? 
Voorzeker Gij, ô Goôn! Gij, die mijne eeden hoorde, 
Gij waart het, geen geval, die deszelss woeden stoorde. 



{==574==} {>>pagina-aanduiding<<}

Anekdote van Philippus en een ondankbaren hoveling.

Philippus, Koning van Macedonie, zond, op zekeren tijd, eenen zijner hovelingen, tot het verrigten van eene zaak van eenige aangelegenheid. Door een opkomenden storm leed de hoveling schipbreuk, en zoude er ongetwijfeld het leven bij hebben ingeschoten, ware hij niet gered geworden door de herbergzaamheid van eenen boer, die nabij het zeestrand woonde, en in een klein schuitje zijn leven waagde, om dat eens ongelukkigen vreemdelings te behouden. Door dezen boer werd de hoveling naar zijn huis gebragt, gekoesterd, en met de grootste menschlievendheid behandeld, en, na eene maand vertoevens, bij zijn vertrek, van het noodige reisgeld voorzien. Bij zijne wederkomst verhaalde hij den Koning het gevaar, waarin hij zich had bevonden, en de ellenden, welke hij had geleden, doch niet de minzame behandeling, hem aangedaan. Philippus, getroffen door dit verhaal, zeide, zijner getrouwheid te zullen gedachtig zijn, en der gevaren, welke hij zijnenthalve had uitgestaan. De hoveling, des Konings belofte zich ten nutte willende maken, zeide, dat hij nabij het strand eene kleine fraaije boerderij had gezien, volmaakt naar zijnen smaak, nabij de plaats, alwaar hij schipbreuk had geleden, en verzocht, dat deze hem mogt geschonken worden, als een gedenkteeken zijner behoudenisse en van zijner Majesteits weldadigheid. Diensvolgens beval philippus aan pausanias, Landvoogd van het gewest, dat hij den hoveling in het bezit van de verlangde boerderij zoude stellen. De arme boer, die het leven diens snoodaards zoo edelmoedig had gered, van zijnen eigendom beroofd zijnde, en over diens ondankbaarheid verontwaardigd, ging terstond op reis naar het hof van philippus, kreeg gehoor bij den Koning, en verhaalde het geval. Philippus, verbaasd en vertoornd over de ondankbaarheid des snooden hovelings, liet hem straks in verzekering nemen, en aan zijn voorhoofd met
deze woorden brandmerken: de ondankbare gast; gevende voorts de boerderij aan den regten eigenaar terug.


{==575==} {>>pagina-aanduiding<<}

Wederzijdsche beroefte.

Wanneer de beroemde Graaf de grammont het bevel voerde over het beleg van eene sterke en zeer aangelegene Vesting, verwierf de verdediger, na eenen zeer korten tijd het beleg te hebben doorgestaan, op zeer voordeelige voorwaarden, eene dadiging. - De Bevelhebber, naderhand met den Graaf de grammont in gesprek, bekende, ‘dat gebrek aan Kruid hem tot de dadiging had doen besluiten.’ - ‘Sta mij toe,’ antwoordde de Graaf, ‘u ook een geheim te openbaren. Ik zou eene zoo voordeelige dadiging niet vergund hebben, ware ik niet zeer om Kogels verlegen geweest.’

Het meisje.


Roemt vrij, rijk versierde velden! 
Op den tooi, waarmeê gij praalt, 
Als op duizenden van kleuren 
't Vrolijk licht der zonne straalt: 
Schooner nog noem ik de maagd, 
Die 't gewaad der onschuld draagt. 
 
Zeg mij, versch ontloken blaadje! 
Of uw jeugdig groen zoo frisch 
Als, in 't prilst der lentedagen, 
't Vlekkelooze meisjen is? 
Of de zefir, als hij speelt, 
Immer zulk een bloempje streelt? 
 
Zoudt gij haar de kroon betwisten, 
Roos, die met den dageraad, 
Uit den zwangren knop ontwikkeld, 
Blozend op uw' stengel staat? 
Neen, geen bloem, hoe schoon ze ook prijk', 
Is der maagden koon gelijk. 

{==576==} {>>pagina-aanduiding<<}

‘Maar het windjen op zijn wiekjes,’ 
Zegt gij, ‘voert mijn geuren rond.’ 
Zwijg, vermetele! wat haalt er 
Bij den adem van haar' mond? 
Wie, die ooit die lipjes drukt, 
Wordt niet door dien geur verrukt? 
 
Snoeren van de schoonste parels 
Hangt de koele dauw om 't woud, 
En het vloerkleed van de dalen 
Weeft hij uit smaragd en goud: 
Maar een rijker water gloeit, 
Als een traan haar wang besproeit. 
 
Effen blaauw met gouden vonken, 
Glanst gij, ruime hemelboog! 
Maar uw majesteit gaat onder 
Bij haar zacht en vriendlijk oog: 
Stralen, als dit oogje schiet, 
Heeft de gloênde dagtoorts niet. 
 
Dan, wat zoek ik ook naar kleuren 
Aan den hemel, op het veld, 
Schoon mijn oog de schoonste bloemen, 
Sterren bij miljoenen telt? 
Neen, 'k vind geen gelijkenis 
Voor een beeld, dat Godlijk is. 
 
H.v.L. Jr. 

In No. XI. Meng. bl. 452. reg. 26. staat peccatum, lees peccatur; en bl. 488. reg. 16. vergulde, lees vervulde.





{==577==} {>>pagina-aanduiding<<}

Mengelwerk, tot fraaije letteren, kunsten en wetenschappen, betrekkelijk.

Redevoering over de zucht naar rijkdom,

door Mr. H.A. Spandaw.

(Uitgesproken in het Departement Groningen der Maatschappij: Tot Nut van 't Algemeen.)

Onder de dingen, die door de menschen, in maatschappij levende, op eenen zeer hoogen prijs worden gesteld, en de voorwerpen zijn, naar welke de meesten ijverig haken en hunne begeerten uitstrekken, moeten zonder twijfel de zoodanige worden gerangschikt, wier verkrijging niet van de menschen zelve afhangt, en wier bezit hen niet zelden ongelukkig maakt.
Hoe wonderspreukig deze, den redelijken mensch weinig vereerende, opmerking in den eersten opslag ook schijnen moge, zult Gijl., mijne Toehoorders! derzelver gegrondheid echter dadelijk erkennen, wanneer ik u zal gezegd hebben, dat hier door mij bedoeld worden die gaven van het geluk, welke ons een gemakkelijk en aangenaam leven kunnen verschaffen, onze eerzucht bevredigen, en ons tevens onderscheiding, aanzien en vermogen bij onze medeburgers verleenen. Titels, eereposten en rijkdommen worden toch altijd in de hoogste waarde gehouden, door velen gezocht en begeerd, door de meesten als benijdenswaardige voorregten beschouwd, en de menigte vraagt niet, of die titels en eereposten met wezenlijke verdiensten vergezeld gaan, vraagt niet, op welk eene

{==578==} {>>pagina-aanduiding<<}
wijze en door welke middelen die rijkdommen verkregen zijn, maar ziet alleen op het blinkend uitwendige. Dusdanig is het gesteld geweest in alle tijden en bij alle volken, welke eenigzins in beschaafdheid waren toegenomen, en dusdanig zal het wel gesteld blijven, zoo lang onze maatschappelijke inrigtingen stand houden.
Het lijdt intusschen geene tegenspraak en blijkt uit geschiedenis en ondervinding beide, dat deze zuchtnaar de gaven van de Fortuin zich niet even sterk, niet even algemeen vertoont bij alle natien en in alle tijden, maar dat zij, onder zekere omstandigheden en in sommige maatschappijen, in zulk eene mate plaats heeft, dat zij al spoedig in eene onbeperkte en algemeene begeerte ontaardt, die voor den burgerstaat zelven allerschadelijkst, allerverderfelijkst wordt.
Zouden wij te veel zeggen, indien wij beweerden, dat ook het land onzer inwoning zich eenigermate in dezen ongelukkigen toestand bevindt, en dat een groot aantal onzer medeburgers, thans meer dan gewoonlijk, bezield wordt door eene te ver gedrevene zucht naar die gaven van de Fortuin, welke wij met den naam van rijkdommen uitdrukken? Wij gelooven, dat het niet moeijelijk zoude zijn hiervoor daadzaken aan te voeren, zoo wij dezelve voor ulieder overtuiging noodig oordeelden.
De overweging, dat dusdanig een toestand inderdaad allernoodlottigst verdient genoemd te worden, en dat het voor ons allen van het hoogste belang is, over den wensch naar vermogens en schatten, over deszelfs bronnen en gevolgen ernstig na te denken, ten einde ons voor begeerten, die, onbeperkt en teugelloos, rampzalig en verderfelijk zijn, zoo veel mogelijk te beveiligen, heeft ons aanleiding gegeven, om ulieden, M.T. met eene korte beschouwing van de zucht naar rijkdommen in deze oogenblikken bezig te houden.
In de behandeling van dit, naar het ons toeschijnt, vooral in dezen tijd niet ongepast, onderwerp, zullen wij de volgende orde trachten te houden, dat wij
I. De waarde der geluksgoederen, en, tot ons bijzonder oogmerk, voornamelijk die der rijkdommen, in weinige algemeene trekken doen kennen;
II. Onderzoeken, voor wie dezelve wenschelijk, voor wie dezelve nadeelig moeten geacht worden; waaruit wij van zelfs aanleiding zullen verkrijgen, om
III. Het schadelijke en verderfelijke eener te ver gedreve-
{==579==} {>>pagina-aanduiding<<}
ne en algemeen heerschende zucht naar deze rijkdommen, tot ons eigen bijzonder nut, te overwegen.
I. Het zal wel onnoodig zijn te betoogen, dat de goederen van de natuur en het geluk, dat schoonheid, gezondheid, sterkte, aanzienlijke geboorte, waardigheden, rijkdommen, en wat men al meer in dezen rang moge plaatsen, op zich zelve geene wezenlijke waarde hebben, en hem, die dezelve toevalligerwijze bezit, niet beter, niet verstandiger, niet edeler maken. In de schatting van den wijsgeer, hebben de eigenschappen van den geest, met name welwillendheid, eerlijkheid, standvastigheid, regtvaardigheid, edelmoedigheid, grootheid van ziel en alles, wat wij onder de namen van wijsheid, deugd en verdiensten bevatten, alleenlijk aanspraak op onze achting en vereering. Desniettemin mogen de rijkdommen als een maatstaf worden aangemerkt, naar welken wij somtijds in staat zijn, de wijsheid, deugden en verdiensten onzer natuurgenooten te bepalen. Niet zelden toch doen zij de deugden van nederigheid, ingetogenheid, bescheidenheid, vlijt en werkzaamheid luisterrijk uitkomen, en dikwerf zijn zij de middelen ter verkrijging van nuttige kennis, wetenschappen en kunsten, die den mensch tot sieraad en den staat tot voordeel verstrekken; terwijl zij tevens de vruchtbare bronnen openen voor heilzame instellingen, belangrijke ontdekkingen, uitvindingen, verbeteringen en allerlei maatschappelijk geluk. Ofschoon dus hunne waarde betrekkelijk zij, verre nogtans is het er af, dat wij hen als nietswaardige en verachtelijke dingen zouden beschouwen. In den tegenwoordigen staat van zaken, bij onze burgerlijke instellingen, zijn zij noodzakelijk, onmisbaar en geenszins te verwerpen. Het gaat met hen, even als met zoo vele andere dingen, gelijk schitterende begaafdheden, verstandsvermogens, geleerdheid, kundigheden, schoonheid, bevalligheid en alles, wat men zoo gaarne wenscht te bezitten; zij ontleenen hunne waarde alleenlijk van het gebruik, dat er door den mensch van gemaakt wordt. Op zichzelve zijn zij schuldeloos, en zij verkeeren in de hand van den eenen tot een' vloek, in die van den
anderen tot een' zegen. Het zoude derhalve de grootste dwaasheid en schandelijkste ondankbaarheid tevens zijn, de rijkdommen te versmaden, en niet op zulk eene wijze te gebruiken, als ons, volgens de voorschriften der rede, geoorloofd is.
Hoe vele gemakken en gerijfelijkheden des levens, hoe

{==580==} {>>pagina-aanduiding<<}
vele onschuldige genoegens kunnen zij den braven en edelen niet verschaffen! In zijne hand worden zij de middelen, die kommer en ellende verzachten, rampen en onheilen verminderen, nooden en bezorgdheden wegnemen. Zij helpen, waar geene andere hulp, zij redden, waar geene andere redding mogelijk is. Zij ontrukken menige prooi aan het gebrek en den honger; zij schenken menigen eerlijken daglooner de gezondheid en den lust tot het leven weder; beveiligen menige ongelukkige weduwe voor de armoede en de wanhoop, menigen schuldeloozen wees voor de ondeugd en het verderf, en herscheppen menige tranen van droefheid en vertwijfeling in tranen van blijdschap en liefde. Wie is in staat de weldaden en zegeningen te vermelden, die de wijze en gevoelige menschenvriend door zijne schatten kan verrigten en verspreiden! de heilzame inrigtingen op te tellen, welke overal op den aardbodem, in de beschaafde maatschappijen, door middel van dezelfde schatten, zijn tot stand gebragt! inrigtingen, die alle eene strekking hebben, nu eens, om de werkzaamheid te bevorderen, het vernuft te scherpen, het verstand te ontwikkelen, de geestvermogens te beschaven, het hart te verbeteren, kunsten en wetenschappen aan te moedigen, edele daden te beloonen, weldadige gezindheden op te wekken, nuttige ontdekkingen uit te lokken, en den volmaakbaren mensch der volmaaktheid te doen naderen; dan eens, om den bevenden ouderdom een gerust en vreedzaam sterfbed te bereiden; den magteloozen kranken te laven, te verkwikken, te versterken; de gevallene onschuld liefderijk op te beuren, de vrucht van verboden lusten aan de klaauwen des doods te ontweldigen, en waarlijk ongelukkige voorwerpen, slagtoffers van der stervelingen verkeerdheden en driften, verworpene der menschheid, zich met teedere deelneming en hartelijk medelijden aan te trekken, te helpen, te vertroosten, te beschermen, te behouden, en den zegen van hun aanzijn te doen gevoelen.
Maar, mijne Geëerden! gelijk de beschouwing van den menschenvriend, die van zijne schatten een weldadig en edel gebruik maakt, onze harten streelt en bekoort, zoo zullen wij met verontwaardiging worden aangedaan, wanneer wij, slechts voor een oogenblik, onze aandacht bepalen bij het onedel en verfoeijelijk misbruik, dat, tot eeuwige schande van onze natuurgenooten, in alle tijden en bij alle volken van dezelfde schatten gemaakt is.
De gierigaard, de schraper, de woekeraar, aan de

{==581==} {>>pagina-aanduiding<<}
eene - de verkwister, de speler, de brasser, aan de andere zijde, vertoonen zich reeds op den voorgrond in het verachtelijkst licht; doch wij vergeten hen schier bij de menschonteerende bedrijven van den rijken wellusteling, den heerschzuchtigen dwingeland, den schijnheiligen verleider, den verharden slavenhandelaar, en van zoo vele andere schandvlekken des menschdoms. Mijne verbeelding deinst terug bij de herinnering van zoo vele gruwelen en ongeregtigheden, en mijne hand weigert mij den dienst, om het zwarte register der geschiedenis en de schandelijke kronijk van den dag voor ulieden open te leggen, en daaruit voorbeelden en feiten, ter verhooging van mijn tafereel, te ontleenen.
Gijl. M.T. hebt ook deze voorbeelden en feiten tot uwe overtuiging niet noodig, en zult, na deze korte en algemeene schets, gaarne met mij erkennen, dat de waarde van den rijkdom, in het algemeen, van het gebruik afhangt, dat door den mensch van de hem toebedeelde schatten gemaakt wordt. Wij gaan over, om
II. Meer bepaaldelijk te onderzoeken, voor wie de rijkdommen wenschelijk, voor wie dezelve verderfelijk zijn.
Uit het beknopte tafereel, dat wij zoo even van derzelver onderscheiden gebruik geschetst hebben, zullen wij gemakkelijk kunnen opmaken, dat het er verre af is, dat zij voor alle menschen, zonder onderscheid, wenschelijk zouden zijn: daar zij slechts het geluk van enkelen vermeerderen, en alleen in de hand van den menschenvriend tot zegen verstrekken; terwijl zij bij anderen, die van dezelve geen waardig gebruik maken, in eenen vloek verkeeren en derzelver ongeluk voltooijen.
Het is evenwel zeker, dat de laatstgemelden juist den grootsten prijs stellen op de gunsten van de Fortuin, en wanen vrij wat waarde van dezelve te ontleenen. Trouwens, dit kan bij ons geene verwondering baren, wanneer wij in aanmerking nemen, dat zij bij deze lieden het gebrek aan edeler bezittingen en wezenlijke verdiensten moeten vergoeden. Wat toch zouden velen hunner zijn, zoo geboorte, rijkdommen, eeretitels en uitwendige praalvertooning hun niet eenige onderscheiding verleenden? Ontbloot van verstand, begaafdheden, kunde, goede zeden en al hetgeen den redelijken mensch tot sieraad verstrekt, en hem de achting der weldenkenden doet verwerven, moeten de uitwendige bekleedselen, waarmede de grillige Fortuin den dwazen, naar het schijnt bij voor-
{==582==} {>>pagina-aanduiding<<}
keur, omhangt, hunne ellendige naaktheid bedekken. Het gemeen staart zich blind op den uiterlijken glans van aanzien, pracht en luister, en de slaafsche hulde, die het den schitterenden dwaas toebrengt, is de eenige vrucht, welke deze van zijne onverdiende voorregten inoogst.
Voor dezulken, nogtans, die door hun verstand, zoo wel als door de zuiverheid hunner zeden, door hunne menschenliefde en zucht ter bevordering van het algemeene welzijn als verdienstelijke leden van den burgerstaat uitblinken, die hunne vermogens en bezittingen aanwenden tot heil van het algemeen en ter aankweeking van alles, wat nuttig, schoon en edel verdient genoemd te worden, die de gaven, welke zij ontvangen hebben, minder als eigendommen, dan als aan hen, tot zekere bepaalde doeleinden, ter leen geschonken goederen beschouwen, waarover zij geenszins naar willekeur mogen beschikken, maar welke zij verpligt ijn ten algemeenen beste aan te wenden, indachtig, dat zij van derzelver besturing en gebruik eenmaal rekenschap zullen moeten doen aan den grooten Gever van al het goede, voor wiens alwetend oog niets verborgen blijft - voor dezen, zeggen wij, zijn de rijkdommen, inderdaad, zeer wenschenswaardige zaken. Ja! hunne waarde is niet ingebeeld, zij is wezenlijk voor den verstandigen, wijzen en edelen. Deze wenscht hen te bezitten, niet om zich op dezelve roekeloos te verheffen; niet om er mede te pralen en in den glans van het goud te schitteren; niet om uit te spatten door overvloed en weelderig genot; niet om door dezelve, ter streeling van laatdunkenden hoogmoed en bevrediging van bekrompene eerzucht, aanzien en vermogen te verwerven: maar om zijne edele, menschlievende oogmerken te bereiken; om dat nut te stichten, waartoe hij, in minder ruime omstandigheden, niet in staat zoude zijn; om dien invloed te erlangen, welken hij zoo zeer noodig heeft, ten einde het goede te doen, zegen te verbreiden en heilzame inrigtingen tot stand te brengen; om den edelen trek van aangeborene en niet verbasterde welwillendheid te bevredigen; om zich eenen ruimen werkkring te openen voor zijne uitgebreide bedoelingen, en om, overeenkomstig met den wil van zijnen Schepper, zijne vermogens en begaafdheden aan te leggen tot volmaking van zichzelven, tot heil van zijne natuurg
nooten. Wie dus denkt en zoodanig gezind is, behoeft omtrent het bezit van aardsche goederen niet onverschillig te zijn, maar mag zelfs alle geoor-

{==583==} {>>pagina-aanduiding<<}
loofde middelen, ter verkrijging van dezelve, bezigen. ô! Het gevoel, dat men den wil en de magt heeft om wel te doen, moet streelend en zalig zijn. Wanneer men let op de inwendige zelfvoldoening, die ons de geringste weldaad reeds verschaft; wanneer men zich voorstelt, welke edele gewaarwordingen, welke eene verheven zielevrede de menschenvriend smaken moet bij het aanschouwen der groote en menigvuldige zegeningen, die hij overal rondom zich verspreidt; dan zal men regt levendig beseffen de waarheid der uitspraak van Hem, in wiens mond de waarheid was: het is zaliger te geven dan te ontvangen; dan zal men, aan den eenen kant het streelende van het weldoen gevoelende, en aan den anderen kant de bekrompenheid zijner vermogens, waardoor men met den besten wil zoo weinig kan verrigten, bepeinzende, in oogenblikken van edele geestverrukking met lafontaine kunnen uitroepen: ô! hoe zalig moet God niet zijn! Gewisselijk, M.T. voor de zoodanigen, welker natuurlijke geaardheid (om de woorden van tullius te bezigen) zoo uitnemend is, dat zij zich geboren achten om menschen te helpen, te beschermen, te behouden, zijn de rijkdommen de edelste gaven en zegenrijkste middelen, om menschelijke ellende te verminderen, om menschelijk geluk te vermenigvuldigen. Wie brengt zich niet met een streelend genoegen voor den geest die doorluchtige voorbeelden van vroegeren en lateren tijd, welke hunne schatten, hunne vermogens en hunnen invloed tot zulke verhevene einden besteed hebben! wie herinnert zich niet met een erkentelijk gevoel de namen van de franklins, de rumfords, de howards, de malesherbes, de berchtolds en zoo vele anderen, die in de geschiedenissen den glans der overwinnaren en magtigen verdooven! wie denkt hier niet aan die edelen onder zijne medeburgers, wier daden hij van nabij mag
aanschouwen, wier roem bij hun leven niet vermelden!
Maar buiten de opgegevene redenen, waarom de rijkdommen voor sommigen als wenschenswaardig mogen worden aangemerkt, zijn zij, nog uit een ander, minder opgemerkt, oogpunt beschouwd, geenszins onverschillig.
Immers zijn zij de maatstaf, waarnaar men veelal der stervelingen verdiensten kan afmeten, en niet zelden de eenige middelen, waardoor menigeen uit de vergetelheid, waarin hij zonder hen zoude gebleven zijn, te voorschijn treedt en zich met luister op het tooneel der wereld ver-
{==584==} {>>pagina-aanduiding<<}
toont. Wie bespeurt niet, bij het geringste nadenken, dat zij van deze zijde inderdaad voor het menschdom belangrijk zijn: daar zij de menschenkennis vermeerderen, het menschelijk hart meer van nabij doen kennen, en menig heerlijk voorbeeld van bewondering en navolging opleveren? Of zoude, misschien, de strenge zederegter aarzelen te erkennen, dat zij ook hierom voor den bezitter zelven wenschelijk zijn? Mag dan de mensch, die den wil en de vermogens heeft, om een weldoener zijner natuurgenooten te zijn, niet tevens den wensch koesteren, om als zoodanig een weldoener het voorbeeld voor anderen te worden? Het is de vraag niet: of deze neiging het beginsel zijn kan, waaruit de mensch handelt, de beweegreden, die hem tot het goede aanspoort, de bron, waaruit zuivere deugd ontspringt? maar of dusdanig eene roemzucht (indien men het dan zoo noemen wil) in vergelijking van die, welke menigen held en staatsman bedwelmt, en tot geheel andere, wel meer schitterende, doch voor het menschdom helaas! zoo ongelukkige, ondernemingen en bedrijven voert, niet betamelijk, niet edel zelfs mag genoemd worden? En hoe zeer zijn nu de gaven van de Fortuin, inzonderheid de rijkdommen, in het algemeen niet geschikt, om dien loffelijken trek naar roem te bevredigen? Ja, hoe vele, die zich thans op de gunstigste en luisterrijkste wijze vertoonen, zouden zonder dezelve onbekend en vergeten ten grave zijn gedaald! Een groot aantal van menschen leert men nimmer kennen, dewijl zij niet in de gelegenheid zijn gesteld om zich te doen kennen en van eene eenigzins beduidende zijde te vertoonen. Voor den eenvoudigen handwerksman zegt het niets, dat hij niet heerschzuchtig; voor den behoeftigen
daglooner, dat hij niet verkwistend; voor den verachten slaaf, dat hij niet hoogmoedig zij. Heerschzucht, verkwisting en trotschheid kunnen zich bij hen niet vertoonen in die mate, dat men deze ondeugden kan opmerken: omdat de omstandigheden, in welke zij verkeeren, geenen maatstaf ter beoordeeling aanbieden. Wil men hunne wezenlijke geaardheid en karakter leeren kennen, dan moet men vooraf den handwerksman magt en vermogen, den daglooner goud en goederen, den slaaf vrijheid en aanzien verschaffen. Deugd toch is strijd, en wie kan gezegd worden haar te bezitten, die niet in de gelegenheid is geweest om zichzelven te beproeven? Deze gelegenheid nu wordt den mensch, die aanleg en neiging tot

{==585==} {>>pagina-aanduiding<<}
braafheid heeft, die edel denkt en gevoelt, door de rijkdommen aangeboden. Door hen wordt hij in staat gesteld om ook edel te handelen, om zich te doen kennen, van zich te doen spreken, en eenen niet onbeduidenden werkkring in den burgerstaat voor zich te openen. Door hen toont hij aan tijdgenooten en nakomelingschap, dat hij de gunsten van het geluk niet onwaardig was, en dat hij de uitstekende vermogens, waarmede hij bedeeld werd, op eene navolgenswaardige wijze heeft aangewend. Door hen blinkt hij in den eerevollen rang der weldoeners van het menschdom; door hen prijkt zijn naam in de geschiedenissen, - leeft hij in de harten der braven. Fraai en gegrond is hetgene hieromtrent door marcus tullius cicero wordt voorgedragen, die in lofredenen ook over de goederen van het geluk wil gehandeld hebben. Volgens hem moet de lofredenaar, onder andere, aantoonen, dat de man, wiens lof hij vermeldt, deze goederen, zoo hij dezelve bezat, wel gebruikt, zoo ze hem niet ten deele waren gevallen, wijsselijk ontbeerd, zoo hij dezelve verloren had, dit verlies met bedaardheid gedragen hebbe; terwijl deze voortreffelijke Romein zich elders over hetzelfde onderwerp dus uitlaat: ‘Geslacht, uiterlijke gedaante, sterkte, rijkdommen en de overige uitwendige en ligchamelijke voordeelen, welke de Fortuin schenkt, hebben in zichzelve geenen waren lof, dien men acht alleenlijk aan de deugd verschuldigd te zijn. Daar evenwel de deugd voornamelijk bestaat in het regt gebruik en matig genot van deze zaken, moeten de goederen van de natuur en het geluk ook in losredenen behandeld worden, ten aanzien van welke de hoogste lof daarin bestaat, dat men zich niet te zeer hebbe verheven op zijne magt, dat men niet laatdunkend geweest zij op zijne goederen, en zich uit hoofde van de grootheid zijner vermogens en schatten het meesterschap over anderen niet hebbe aangematigd: zoo dat het geenszins schijne, dat rijkdommen en overvloed tot trotschheid en
uitspattingen, maar tot goedheid en gematigdheid grond en aanleiding hebben gegeven.’
Wie onzer, M.T. is thans niet ten volle overtuigd, dat de rijkdommen veelal de bronnen zijn van menschelijk geluk en aardsche zegeningen, en de eerste oorzaken der glorie van menigen sterveling, die zonder hen ganschelijk onbekend zoude zijn gebleven? Maar wie onzer gevoelt, na dit alles, tevens niet de groote en aanzienlijke pligten, welke op hem rusten, die met deze rijkdommen in ruime

{==586==} {>>pagina-aanduiding<<}
mate begunstigd is? Wie is in staat, om die pligten naar eisch te vervullen? om, niet te karig en niet te milddadig, zijne weldaden op die wijze te besteden, dat hij daardoor geenerlei nadeel aan iemand, maar altijd een gewigtig en duurzaam voordeel toebrenge; om, zonder partijdig te zijn in het doen van weldaden, vol zuivere menschenliefde, altijd algemeen te zegenen; om de weldaden op de regte wijze te verrigten, zonder daarin meest zichzelven te bedoelen, en, ten koste van den beweldadigden, zijne eigene eerzucht te streelen, steeds indachtig aan de les van seneca, dat men zoo moet geven, als men wenscht te ontvangen? Wie durft zich vermeten, zulk eenen zwaren last op zich te laden, zonder zijne krachten te kennen, zonder verzekerd te zijn of hij denzelven torschen kan? Wie gevoelt geene huivering bij het denkheeld, dat hij eens rekenschap zal moeten doen van het besteden der aan hem toevertrouwde schatten, en wie durft zich reeds vooraf het loon eens eerlijken en getrouwen rentmeesters beloven? Hoe vele reikhalzen niet naar deze goederen, zonder te bedenken, of zij zich wel in staat gevoelen om dezelve behoorlijk te besturen? zonder zichzelve ooit ernstig te hebben afgevraagd, of zij dezelve wel verdienen? of zij wel geschikt zijn, om dezelve waardiglijk te gebruiken? zonder zichzelve in zoo verre te kennen, dat zij, in allen gevalle, daaromtrent gerust kunnen zijn, dat zij hen waarlijk gelukkig zullen maken? dat zij in het bezit van dezelve nederig, bescheiden, gematigd, ingetogen, milddadig, menschlievend, rein en deugdzaam zullen blijven? wat zeg ik! dat zij daarover gerust kunnen zijn, dat diezelfde, zoo vurig begeerde, schatten en vermogens hen niet zullen benadeelen, niet verkwistend of gierig, weelderig of verhard, wellustig, brooddronken, vermetel, opgeblazen, laatdunkend, heerschzuchtig, onregtvaardig zullen maken? ô! Kortzigtige en waanwijze stervelingen, als wij zijn! wat
weten, wat kennen, wat verlangen, wat begeeren wij? Wij haken niet zelden naar goederen, wier bezit ons misschien in het verderf zoude storten! wij wanen alles te kunnen berekenen, alles te doorgronden... en in onszelve zijn en blijven wij vreemdelingen!
Na het voorgedragene meenen wij te mogen vertrouwen, M.H.! dat wij daarin onderling eenstemmig denken, dat de gaven van het goed geluk, met name de rijkdommen, hoe algemeen ook begeerd, niet wenschelijk

{==587==} {>>pagina-aanduiding<<}
zijn voor allen, die er naar reikhalzen, maar alleenlijk voor diegene, welke in staat zijn om dezelve wijsselijk te gebruiken.
III. En zoo komen wij tot het laatste stuk, dat wij ons ter behandeling hadden voorgesteld, het hoofddoel onzer Redevoering, de overweging, namelijk, van het schadelijke en verderfelijke, dat in eene bovenmatige, algemeen heerschende, zucht naar rijkdommen gelegen is.
Wanneer wij langs geoorloofde wegen datgene zoeken te verkrijgen, hetwelk voor ons en de onzen noodig is, om gerust en kommerloos te leven en onze pligten te betrachten, dan handelen wij, zonder twijfel, pligtmatig en betamelijk. Wanneer wij dit met bijzondere inspanning zoeken te verkrijgen, ja zelfs onze eigene belangen, met achterstelling van edele en onbaatzuchtige bedrijven, meer dan gewoonlijk behartigen, dan zullen wij zeer ligtelijk in de omstandigheden van den tijd, naar den bijzonderen toestand van een' ieder onzer, eene gereede verschooning vinden voor een dusdanig gedrag. Zoo lang wij slechts in oogenblikken van stille bepeinzing, of bij de eene of andere gelegenheid, den wensch naar meerder goederen, dan wij in onzen kring en in onze betrekking noodig hebben, uitboezemen, en daarbij eene kalme en bedaarde gemoedsgesteldheid behouden, zijn deze wenschen wel ongepast en ondoelmatig, doch in tijden, waarin alles zoo onbestendig is en gedurig verandert, met reden te billijken, en althans van geenen gevaarlijken invloed op onze rust en ons gemoed. Maar wanneer die wenschen in een onophoudelijk streven, in een rusteloos verlangen en haken, in eene bruisende begeerte naar rijkdommen ontaarden, dan zijn zij onbetamelijk, nadeelig en verderfelijk, - en de toestand van een volk, waarbij deze gesteldheid plaats heeft, algemeen wordt en tot alle standen doordringt, is voorzeker ten hoogste bedenkelijk: daar hij ons toeschijnt een der natuurlijke gevolgen en betreurenswaardige kenmerken te zijn van het verval eener natie, die haren volkomenen ondergang met rassche schreden te gemoet snelt.
Deze zucht in haren oorsprong, aard en gevolgen wat nader beschouwende, zullen wij al aanstonds ontdekken, dat zij bij afgelegene en eenvoudige volken geheel niet, of in eene veel geringer mate heerscht, dan bij dezulke, welke op meerdere beschaafdheid bogen kunnen; minder bij degene, welke zich met den akkerbouw en de veeteelt

{==588==} {>>pagina-aanduiding<<}
bezig houden, dan bij hen, voor welke de koophandel de bron is van algemeene welvaart en de aankweeker van kunsten en wetenschappen, - en dat zij dáár bij uitnemendheid moet plaats hebben, waar de weelde ten hoogsten top is geklommen, waar eene zoogenaamde verfijnde levenswijze telkens meerdere en geheel nieuwe behoeften schept, en de kunst zich uitput, om middelen ter vervulling van die behoeften uit te vinden; terwijl het tevens den opmerkzamen niet ontglippen kan, dat zij door de omstandigheden van den tijd en den bijzonderen toestand van een volk wordt gewijzigd en toeneemt of vermindert.
Is de weelde eenmaal tot zulk eene hoogte gestegen, dat daaruit eene algemeene zucht ter verkrijging van die middelen, welke men noodig heeft om op hare altaren te offeren, noodzakelijk moet voortvloeijen, en zijn de omstandigheden van den tijd geschikt, om der burgeren welvaart en den bloei der maatschappije te bevorderen, dan kan men zich daarmede nog troosten, dat de zucht naar rijkdommen den mensch opwekt en aanvuurt tot oefening en werkzaamheid; dat zij hem dringt en aanspoort, om zijn vernuft te scherpen, om zijne begaafdheden, verstandsvermogens en kundigheden te veredelen, te ontwikkelen en uit te breiden; dat zij niet zelden de bron is van onderscheidene heilzame ontdekkingen en uitvindingen, en dat dus de weelde, die uit zekere mate van beschaafdheid ontstaan is, wederkeerig werkt tot de veredeling en volmaking van kunsten en wetenschappen, tot de opscherping van het denkvermogen, de beschaving van den geest en de verhooging van de waarde der menschen, die voor eene steeds toenemende ontwikkeling en gedurigen wasdom bestemd en vatbaar zijn. Maar is de weelde tot de zoo even aangeduide hoogte geklommen, en zijn de omstandigheden van den tijd tevens zoodanig, dat de bronnen van welvaart en voorspoed gestopt zijn, en er geen uitzigt is, om door oefening, vlijt en nijverheid, door het scherpen van het vernuft, door begaafdheden en verstandsvermogens, door heilzame ontdekkingen en uitvindingen, door de volmaking en uitbreiding van kunsten en wetenschappen die voordeelen en middelen te verkrijgen, welke onontbeerlijk zijn, om haar de vereischte hulde en offers toe te brengen, - dan gewisselijk wordt de zucht naar rijkdommen een allerverderfelijkst kwaad voor de maatschappij. Het is eene droevige waarneming, dat deze zucht, wel verre van te verminderen, wanneer de midde-
{==589==} {>>pagina-aanduiding<<}
len, om haar op eene betamelijke en eerlijke wijze, langs den weg van naarstigheid en ijver, voldoening te verschaffen, door de rampen van den tijd en den bijzonderen toestand van
een volk, met geringe hope op eenen gelukkigen uitslag kunnen worden aangewend, integendeel bij zulk eene noodlottige gesteldheid allengskens toeneemt en sterker wordt.
Wat men er ook van zeggen moge, hier voorzeker vertoont zich de weelde in een allerongunstigst licht. De mensch, eenmaal door allerlei kunstbehoeften verfijnd en verteederd, zich aan dartelheid en onmatig genot hebbende overgegeven, en slaaf zijner eigene eerzucht en zinnelijkheid geworden, kan zich niet gemakkelijk herstellen in den staat van ontbering en onafhankelijkheid. De weelde houdt hem bestendig in haren dienst gekluisterd. Schoon de oorzaken, die hare heerschappij vestigden, niet meer bestaan, blijft zij dáár, waar zij eens haren troon heeft opgerigt, de aangebedene Godheid, en hare tooverstem lokt en vleit even onwederstaanbaar als te voren. Ondertusschen neemt der burgeren welvaart hoe langs hoe meer af. De maatschappij kwijnt aan ongeneesselijke wonden. Zij is als een boom, die, door stormen geteisterd, waggelende, ieder oogenblik dreigt neder te storten. De kanker heeft zijne levenssappen aangetast, en zijne vruchten, zoo hij dan nog eene enkele moge voortbrengen, zijn eene prooi van de wormen. Ongelukkig inderdaad is het land, waarop het geschetste beeld met eenig regt kan worden toegepast: maar bij uitnemendheid ongelukkig verdient het genoemd te worden, wanneer het in zulk eene mate aan de weelde is verslaafd, dat het, niettegenstaande zijn ondergang nabij is, nog voortgaat haar afgodisch te vereeren. Ja! welke rampen ook eene natie mogen treffen, zij is niet geheel verloren, zoo lang haar nog de moed niet ontzinkt om die rampen te torschen, zoo lang zij nog karakter, nog zelfstandigheid, nog volksdeugd, nog zedelijke waarde bezit. Maar als de bronnen van haar bestaan zijn gestopt, en er geene uitzigten zijn, dat zij immer wederom zullen vloeijen, terwijl de weelde overal is doorgedrongen en zich in alle standen een eigen outer gesticht heeft, neen! dan is er geene hoop op herstel, dan is er geene redding meer mogelijk. En vanwaar zoude men dezelve ook kunnen verwachten? De burgers toch, vertroeteld, ontzenuwd en aan zinnelijk genot
verslaafd, ontbreekt het ten eenemale aan vermogens tot

{==590==} {>>pagina-aanduiding<<}
die edele bedrijven, welke men achten kan een volk waardig te zijn. Moed, standvastigheid, vaderlandsliefde en alle die voortreffelijke deugden en eigenschappen, die weleer wonderen hebben voortgebragt, zijn slechts bekend in de tafereelen der redenaars en in der dichteren zangen. Sedert lang hebben zij geen werkelijk bestaan meer, maar hebben plaats gemaakt voor zwakheid, verwijsdheid, ligtzinnigheid en eenen, ik weet niet welken, geest van schandelijk eigenbelang en bekrompene baatzucht, volgens welken men alles naar geldswaarde en uitwendig voordeel berekent, aan de deugd hare schatting onthoudt, opofferingen en blijken van grootmoedigheid in de geschiedenissen in twijfel trekt in de verdichte verhalen naauwelijks dulden kan, en in het gewone leven, hoe zeldzaam dan ook voorkomende, als dwaasheden belagcht; in nietsbeduidende voorvallen van den dag het hoogste belang stelt, en bij de gewigtigste, hartverheffende en heiligste onderwerpen geeuwt; voor volksrampen en menschelijke ellende onverschillig is, en het gevoel, het zuiver, mannelijk gevoel voor dweeperij uitkrijt - een' geest, mijne Geëerden! die alles, wat edel en groot is, verstikt, en, hoe men het ook verhelen moge, eenigermate de geest van onzen tijd ma genoemd worden.
Wendt uwe oogen niet af, M T.! Ik wil ons niet erger maken, dan wij inderdaad zijn. Mijn oogmerk is geenszins, om een tafereel van onzen toestand op te hangen, akeliger dan dezelve zich aan elken beschouwer vertoont, om onze natie nog als dieper gezonken voor te stellen, dan zij inderdaad reeds gezonken is. Vreemden en landgenooten hebben haar in dit opzigt met eene zwarte kool geteekend. De eersten mogen tegen ons vooringenomen zijn - ach! dat wij er de laatsten ook van konden beschuldigen! Men moge eenen raynal als partijdig regter verwerpen; maar kunnen wij eenen ockerse ook met eenigen schijn als zoodanig aanmerken? en heeft deze niet op onwedersprekelijke gronden de nabijheid eener volmaakte ontbinding van ons zedelijk volkskarakter aangekondigd? (*) Voorzeker! hoe men er ook over denken moge, - dit, althans, moeten wij erkennen, zoo wij niet ten eenemale onze oogen voor het licht willen toesluiten,

{==591==} {>>pagina-aanduiding<<}
dat de geest, waarover wij zoo even gesproken hebben, meer en meer onze natie begint te beheerschen, dat de zucht naar rijkdommen sterker en algemeener wordt, en dat deze zucht uit den toestand, waarin wij ons bevinden, an zelfs schijnt voort te vloeijen.
Laat ons dan, mijne Vrienden! deze te ver gedrevene zucht, die toomelooze begeerte tegenstand biedende, ons trachten te wapenen tegen eenen, zoo gevaarlijken, vijand, opdat hij onze harten niet overmeestere! De omstandigheden van den tijd zijn nu eenmaal zoodanig, dat de rijkdommen, schoon nog wel aan enkelen te beurt vallende, langs de gewone wegen van vlijt en werkzaamheid niet ligtelijk kunnen verkregen worden; dat zelfs sommigen, die dezelve bezaten, zeer aanzienlijke verliezen moeten ondergaan, en dat velen den staat van gelukkigen overvloed met dien van bekrompenheid of behoefte moeten verwisselen. Wel nu? Zullen wij daarom dan werkeloos nederzitten, en onze belangen, waar het vernuft te kort schiet, aan het geluk toevertrouwen? Zullen wij dan de luimige, de wispelturige, de onregtvaardige Fortuin aanroepen? haar om bijstand smeeken? van haar redding verwachten? of, de dwaasheid hiervan inziende, ter verkrijging van eenen dus genoemden onafhankelijken staat, onze toevlugt nemen tot middelen, die ongeoorloofd, die misdadig zijn? Moeten wij niet veeleer de oorzaken, die de rijkdommen voor ons noodzakelijk maken, trachten weg te nemen? De weelde, die ons aan haren zegewagen geboeid heeft, vordert zoo vele en zulke kostbare offers; de behoeften, aan welke wij ons verslaafd hebben, zijn zoo groot, zoo menigvuldig ... Wel nu? Zoude het dan onmogelijk zijn, dat wij ons aan den dienst der eerste onttrokken en de laatsten verminderden? Zoude het inderdaad reeds zoo ver met ons gekomen zijn, dat er geene nuttige bezigheden meer voor ons overig waren, maar dat wij ons lot, in eene vadzige werkeloosheid, van de grillige luimen der bedriegelijke Fortuin moesten afwachten? Wee onzer, zoo wij dus denken! Wee onzer, zoo wij den moed ganschelijk verloren hebben! Waar zal zij ons heen voeren, die zucht naar de gaven des geluks? Dat wij ons zelve beproeven, ons zelve onderzoeken en op de gevolgen letten, die uit deze dwaze begeerte, deze verderfelijke drift noodwendig moeten
voortkomen! Of zouden dan deugd, zedelijkheid, reinheid van harte bij ons reeds ijdele klanken zijn geworden? Zouden wij dan,

{==592==} {>>pagina-aanduiding<<}
geheel door het genot der zinnen verdarteld, geenen moed meer bezitten, om de verleidingen der wereld tegenstand te bieden? Zoude dan de schitterende glans en pralende grootheid van eenigen, die langs vreemde en ongewone wegen ten top van aanzien en vermogen zijn opgeklommen, ons ten eenemale verbijsterd en betooverd hebben? en zouden wij reeds zoo diep gezonken zijn, dat wij ons schaamden te bekennen, van liever arm en eerlijk, dan rijk en misdadig te willen zijn? Neen, mijne Geëerden! verre zij van mij zulk eene verschrikkelijke, u en mijzelven onteerende, gedachte! Laat ons met bedachtzaamheid ons eigen harte raadplegen, om de buitensporige zucht naar rijkdommen, bijaldien wij reeds eenigzins met dezelve mogten besmet zijn, te bedwingen, te onderdrukken. Wij zullen overtuigd zijn, dat zij, eenmaal meester geworden, moeijelijk te beteugelen is, niet ongelijk aan eenen geweldigen stroom, die, buiten zijne oevers getreden, alles verwoest en in zijne vaart medesleept. Wij zullen overtuigd zijn, dat zij onze deugd doet wankelen, onze eer bezwalkt, ons hart bezoedelt, ons geluk vernielt. Of is niet de man, welke zich eenmaal door deze zucht heeft laten overmeesteren, in den allerongelukkigsten toestand? Zal hij niet allengskens zijne grondbeginsels laten varen, zijne pligten vergeten, en alles in het werk stellen, om haar voldoening te verschassen? Zal hij ten aanzien van de middelen, die hij daartoe bezigt, altijd dezelfde kieschheid behouden? Zal hij daaromtrent niet van tijd tot tijd voor zichzelven meer toegevend worden? Zal hij niet langzamerhand tot de zulke overgaan, die slechts door de strengste zedekunde worden afgekeurd, en in de omstandigheden, waarin hij zich geplaatst vindt, nog al te verschoonen zijn? En is dan niet reeds de eerste, maar tevens hechtste, dam gebroken, en daardoor aan den vloed der misdaden een vrije loop gegeven? Waaraan zal hij zich verder vasthouden? De gevaarlijke zucht neemt toe, en zet hem aan tot nieuwe
ondernemingen. De deugd, die gedurig moet beoefend worden, wordt verwaarloosd. Zijne bezigheden laten hem den tijd niet om in zichzelven te keeren. Het geweten doet slechts nu en dan eene zwakke poging, om te spreken; zijne stem wordt langzamerhand verdoofd, zij wordt al zachter en flaauwer - zij fluistert nog - zij is niet meer hoorbaar - zij zwijgt. De schande, aan oneerlijkheid verknocht, verliest hare

{==593==} {>>pagina-aanduiding<<}
afschuwelijke gedaante door de algemeenheid van het misdrijf, en de eigenliefde is gereed, om de bedriegelijkste handelingen met een schoonschijnend vernis op te sieren, en de verfoeijelijkste schurkenstreken onder zachte namen te verbergen. Van deze verderfelijke zucht zingt horatius:

Zij doet behendig 't schip langs hare baren glijden, 
Ducht armoede als de grootste straf; 
Beveelt het al te doen, te wagen en te lijden... 
En stapt van 't pad der deugden af. 

Waar blijft nu die kalmte van het gemoed, die onwaardeerbare zielevrede, welke ons in de grootste wederwaardigheden des levens opbeurt en ondersteunt? Waar blijven die zachte gevoelens van liefde en mededoogen, teederheid en deelneming, vriendschap en goedhartigheid, die ons de reinste genoegens verschaffen? Waar blijven de deugden van grootmoedigheid, regtschapenheid, en zuivere, algemeene, uitgebreide menschenliefde, die den echten adel onzer ziele uitmaken? Waar blijft de lust, om het verstand te beschaven, nuttige kunsten en wetenschappen aan te kweeken? om zich in alles, wat waarachtig, wat eerlijk, wat regtvaardig, wat rein, wat liefelijk is en welluidt, om zich in alle deugden en lofwaardige eigenschappen te volmaken en voor te bereiden tot eene betere wereld? Helaas! al dat zachte en zalige verdwijnt, al dat edele en betamelijke gaat verloren, In stede van rust en kalmte te smaken, leeft men gedurig in vrees en bekommering. De teedere gewaarwordingen van het hart worden onderdrukt door haat, nijd, wrevel, hardvochtigheid en eene zekere bedriegelijke dubbelhartigheid, die men gewoon is met den naam van loosheid te bestempelen. Grootmoedigheid, regtvaardigheid en menschenliefde hebben plaats gemaakt voor laaghartigheid, geveinsdheid en baatzucht, en, in stede van het verstand te verlichten, het hart te veredelen en zichzelven voor eene verhevener bestemming te volmaken, houdt men zich met niets anders bezig, dan met bekrompene berekeningen en listige overleggingen, om den onleschbaren gouddorst te stillen; terwijl men door menigvuldige verstrooijingen de verwarde gesteldheid van het verstand en den berooiden toestand van het hart voor zichzelven zoekt te verbergen, en door uitspattingen van onderscheidenen aard de gedachte aan de

{==594==} {>>pagina-aanduiding<<}
toekomst in den roes van het tegenwoordige te verzwelgen. Men is onbekwaam, om aan zijne eigene volmaking te arbeiden. De edelste bezigheden en zaligste gewaarwordingen hebben hare bekoorlijkheid verloren. Het huisselijke leven, de huwelijksmin en de hartelijke verkeering met regtschapene vrienden leveren geene aantrekkelijkheid meer op. Het karakter verkrijgt eene andere plooi. Het hart wordt verwilderd en kan geene goede vruchten meer voortbrengen. De zaden van deugd, godsvrucht en menschenliefde, gestrooid door de liefderijke handen van teedere ouders en opregte vrienden, worden reeds bij de eerste ontkieming verslikt, en...schraapzucht is de vergiftige plant, die er welig in tiert.

Treurig, M.H.! is het tafereel, dat wij hebben opgehangen; maar het is waarachtig, en geenszins met te sterke kleuren geschilderd. Ja! wrang en bitter zijn de vruchten, die door de schandelijke, bekrompene, al het goede, groote en edele vernielende, baatzucht worden voortgebragt! rampzalig zijn de gevolgen, die uit eene buitensporige, algemeen heerschende, begeerte naar rijkdommen ontstaan!
Dat wij ons dan - en met deze opwekking zal ik mijne Redevoering besluiten - dat wij ons dan, zoo veel in ons vermogen is - wachten voor den geest van onzen tijd, opdat wij door denzelven niet bedwelmd, niet beheerscht - opdat wij niet in den algemeenen stroom medegesleept worden! Laat ons het blinkend goud, de zoo algemeen begeerde rijkdommen toch niet op eenen te hoogen prijs stellen! Het is waar - de overvloed schijnt ons alles te schenken, wat wij slechts wenschen kunnen, alle onze behoeften te vervullen: doch wat mogen wij eigenlijk overvloed noemen? nemen onze begeerten niet toe bij de vermeerdering onzer schatten? en wanneer kunnen wij waarlijk gezegd worden rijk te zijn? Niet, wanneer wij onze bezittingen vermeerderen, maar wanneer wij onze behoeften verminderen! dit is het antwoord van zeno. De wijze alleen is rijk! Ons eigen gemoed, niet het oordeel der menschen, niet onze schatten moeten ons rijk verklaren. Men behoort iemands rijkdommen af te meten naar zijn hart, niet naar zijne geldkist! dit is het antwoord van cicero. Het is waar - de rijkdommen kunnen ons veelvuldige

{==595==} {>>pagina-aanduiding<<}
genoegens verschaffen: maar zijn zij niet altijd vergezeld van eene menigte zorgen en ongemakken, waaraan de behoeftige nooit is blootgesteld? Het is waar - wij kunnen door haar velerlei menschelijk geluk verspreiden, velerlei menschelijke ellende wegnemen: maar kan men ook zonder haar niet menschlievend zijn en de deugd der weldadigheid uitoefenen? De behoeftigste zelfs kan weldaden bewijzen. ô! Denken wij hier aan het voorbeeld van jezus, den Goddelijken, die een vriend der armen was, die het land doorreisde, goeddoende, en nogtans voor zichzelven niets bezat, waarop hij zijn hoofd konde nederleggen! Laat seneca ons leeren, dat het in alles, wat men doet en geeft, voornamelijk op het harte aankomt; dat het hart aan kleinigheden waarde leent, zaken van gering belang opluistert, en de grootste tot nietswaardige dingen verlaagt! Het is waar - goederen, die men te voren bezeten heeft, in één oogenblik te verliezen ... dit is hard - dit is grievend! en er wordt sterkte van ziel en een mannelijke geest gevorderd, om niet in eene morrende ontevredenheid uit te barsten: doch bedenken wij, voor zoo verre wij onder deze ongelukkigen behooren, of wij de verlorene goederen wel met een zuiver, erkentelijk gemoed hebben genoten? of wij dezelve te voren wel op zoo hoogen prijs hebben gesteld en niet nu bovenmatig waarderen, juist omdat wij dezelve missen moeten? Bedenken wij, in allen gevalle, dat wij ons door jammerklagten en geween jammerlijk verlagen; dat wij daardoor bij het verlorene ligtelijk nog datgene kunnen verliezen, wat kostbaarder is, dan alle de kostbaarheden der wereld... de rust en den vrede onzer harten! en vergeten wij vooral niet, dat wij, zwakke zonen van stof, den gang der ondermaansche zaken en lotgevallen, die boven de starren worden geregeld, niet kunnen bedwingen of tegenhouden
Zijn wij dan inderdaad behoeftig en ongelukkig geworden, dan nog moeten wij niet in wanhoop en vertwijfeling nederzitten; maar dan betaamt het ons, in zulke omstandigheden en in zulk eenen toestand, uit te zien naar vertroosting, bemoediging en besturing; dan betaamt het ons, de wezenlijke waarde der rijkdommen te bepalen, en de zaken met een godsdienstig en wijsgeerig oog te beschouwen. Zulks doende, zullen wij overtuigd worden, dat armoede, buiten onze schuld en onverdiend, inderdaad geen kwaad is, en dat het gebrek van wereldsche goede-
{==596==} {>>pagina-aanduiding<<}
ren zelfs groote en wezenlijke voordeelen kan opleveren. Wel verre van lafhartig te klagen; wel verre van in neêrslagtigheid en alles ontzenuwende moedeloosheid weg te zinken, zullen wij in onszelve eenen schat ontdekken, die alle aardsche goederen overtreft, dien geene magt ons kan ontnemen. In stede van als kinderen te staren op het klatergoud der Fortuin, zullen wij ons als mannen verheffen op zoo vele voortreffelijker gaven, als ons door den Algoeden niet te vergeefs zijn geschonken; terwijl wij, om ons te versterken in onze edele gezindheden, onze aandacht zullen vestigen op zoo vele navolgenswaardige voorbeelden, als in de geschiedenissen uitblinken, die in de ontbering van aardsche schatten en uitwendige goederen de echte vrijheid en onafhankelijkheid mogten vinden. Wij zullen ons, bij de herinnering hiervan, sterker, geruster en meer bemoedigd gevoelen, en inzonderheid uit de lessen, voorschriften, vermaningen en besturingen van dien reinen Godsdienst, waarvan jezus de Stichter is, opbeuring, tevredenheid, rust, zielevrede en eenen onwaardeerbaren troost, in alle omstandigheden des levens, ontvangen, en tevens die zalige gemoedsgesteldheid verkrijgen, welke ons in staat stelt, om alle onze wenschen en begeerten te beperken, en, met een levendig geloof aan eene liefderijke, wijze, alles verzorgende Voorzienigheid, hoe hoog dan onze rampen ook mogen stijgen, te
lijden, te verdragen, te zwijgen, te hopen, te vertrouwen; terwijl wij nimmermeer in onze liefde zullen verkoelen. Wij zullen hierbij geenszins versmaden die achtbare wijzen, welke, ofschoon niet bestraald met het licht, dat door jezus ontstoken is, ons echter eenen schat van krachtige en eenvoudig-verhevene uitspraken hebben nagelaten, overwaardig, dat wij er een dankbaar gebruik van maken. Wij zullen met cicero gevoelen, dat dezulke slechts kunnen gezegd worden goederen te bezitten, welke geene begeerten hebben, .... dat de grootste en zekerste rijkdom in weltevredenheid met het zijne bestaat .... en dat zij alleen, die met de deugd zijn versierd, den naam van rijk verdienen; met seneca, dat wij, volgens de natuur levende, nimmer arm, volgens de meeningen der wereld, nimmer rijk zullen zijn, en dat de begeerten der nature beperkt, die der meeningen onbepaald en uitgestrekt zijn; met socrates, dat het ware goed geenszins in vermaken, rijkdommen, gezondheid en eerambten bestaat; dat ziekte, ongunst en ar-
{==597==} {>>pagina-aanduiding<<}
moede ons somtijds voordeeliger zijn, dan gezondheid, gunst en schatten, en dat men der Godheid nader komt, naar mate men minder behoest; met zeno, aan het verlies der goederen de verkrijging van deugd, wijsheid en onsterfelijkheid toeschrijvende, denken, dat de Fortuin regtmatig en billijk handelt, wanneer zij ons tot de wijsheid henen voert; met horatius flaccus, eene eerlijke armoede boven eerlooze schatten stellende, beseffen, dat zelfs de grootste rijkdommen onze behoeften niet kunnen bevredigen, en dat ons, midden in den overvloed, altijd nog iets zal ontbreken; dat het hoogste vermogen geen waar geluk aanbrengt, maar dat hij slechts troon, kroon en lauweren verdient, die met een onverschillig oog de hoogste goudstapels aanschouwen kan; dat geene magt, geen aanzien, geen genot den sterveling kan gelukkig maken, maar dat hij, die
geleerd heeft met het zijne vergenoegd te zijn, met een gerust gemoed het goede kan genieten en de slagen van het Noodlot verduren, - en, overtuigd, dat de dood geene opgehoopte schatten ontziet, maar den rijken zoo wel als den behoeftigen eenmaal ter neder velt, zullen wij dezen onvergelijkelijken, hartvertroostenden en geestverheffenden Dichter, in zijnen toon, nazingen:

Wees rijk en uit den stam van Inachus gedaald, 
Of laag en arm, van elk verlaten; 
't Verscheelt u niets: uw sterslot is bepaald ... 
Niets kan u tegen Orcus baten. 
't Dringt al naar 't zelfde doel; de lotbus draaije en keer', 
Trek vroeg, trek laat - het lot is sterven. 

Door deze en zoo vele andere uitspraken van Wijsgeeren en Dichters zullen wij opgebeurd, bemoedigd en in onze mannelijke voornemens krachtig gesterkt worden. Wij zullen ons niet meer laten verblinden door den glans, waarmede sommigen onzer medeburgers, door de gunsten der Fortuin stout geworden, zich met laatdunkenden hoogmoed vertoonen. Wij zullen ons wapenen tegen de verderfelijke bovenmatige zucht naar goederen en schatten, en ons met ijver toeleggen op zoodanige bezigheden, als der maatschappije tot voordeel kunnen verstrekken, en onszelve veredelen en opleiden tot dien trap van volmaaktheid, waarvoor wij als redelijke en zedelijke wezens bestemd zijn.


{==598==} {>>pagina-aanduiding<<}

Verslag van een togtje eens Franschen reizigers door eenige gedeelten van de voormalige Nederlanden.

In het Journal d'économie rurale et domestique, ou Bibliothèque des propriétaires ruraux, par une Société de Savans et de Propriétaires, hetwelk sedert acht jaren te Parijs maandelijks uitkomt, vindt men, behalve hetgeen den landbouw en de huishouding op het land betreft, eenig Mengelwerk, hetwelk ten doel heeft, bij den landbewoner, in zijne weinige ledige oogenblikken, eenige wetenswaardige kundigheden over andere zaken te verspreiden. Op deze wijze bevatten de Variétés, in het Stukje voor Oogstmaand 1810, (pag. 163 et s.) Fragmenten van eene Reis door Hollandsch Braband en de Zeeuwsche Eilanden, in Bloeimaand 1810. Zij behelzen bijzonderheden en beoordeelingen, met wier vertaling wij gelooven onzen Lezeren geen ondienst te doen, wijl gemeld Tijdschrift niet zeer algemeen gelezen wordt. Wij onthouden ons van aanmerkingen; ze zijn voor onze Landgenooten te eenemaal onnoodig; de mededeeling zelve brengt tevens hare wederlegging mede.

Van Rijssel vertrekkende, zag de Reiziger met genoegen den uitmuntenden Vlaamschen landbouw, welken arthur young boven dien der Engelschen stelt; akkers, die nooit braak liggen, omdat, volgens de uitdrukking der landlieden, de grond te duur is. Te Kortrijk trof hij juist den dag der linnen-markt. Het is in die omstreken dat het schoonste vlas wordt gewonnen. De Schrijver deelt de wijze mede, op welke eenige landlieden het vlas door eene soort van rooster of traliewerk van teenen laten heengroeijen, om den stengel beter bestand te doen zijn tegen regen en wind, en de wortels lucht te geven. Deze behandeling kost meer, maar geeft de meeste winst.
‘Te Kortrijk,’ zegt de Reiziger, ‘hoorden wij voor het eerst het onverdragelijk aanhoudend spelen der klokken, hetwelk ons gedurende de geheele reis moest vervolgen. Elk kwartier-uurs begint het op nieuw; elk half-uur wordt het uurtal herhaald. Men moet er zeer aan gewoon zijn, om de heele en halve uren te kunnen onderscheiden, en veel tijds verliezen en geduld over heb-
{==599==} {>>pagina-aanduiding<<}
ben, om naar het gesnap der Vlaamsche torens te luisteren.’
Overal langs den weg ziet men de netste dorpen, waar vrouwen, kinderen, mans zelve zich met de vlasteelt bezig houden.
Over Gent komt hij te Antwerpen aan. Na vermelding van de oorzaken van Antwerpen's vroeger verval en het verplaatsen van deszelfs handel, door onzen Reiziger daaraan onder andere toegeschreven, ‘dat de Koning van Spanje haar als te magtig beschouwde en daarom den handel wilde verdeelen,’ beschrijft hij den loop der Schelde en daarmede zich verbindende watertakken, ‘die de vaart tot in het hart van Holland openen, en waarvan de toegang aan de Engelschen alle de deuren en verdedigingsmiddelen dezer landen zoodanig overlevert, dijken en sluizen zoodanig in handen geeft, dat, om twintig dorpen te doen verdrinken, een serjant met tien man genoegzaam zijn zoude. En om deze reden plagt, ook in Vredestijd, de Schelde voor de Engelschen gesloten te zijn.’
Van de verwoestende krijgskunde dezer eeuwige vijanden, die, te zwak voor beslissende ondernemingen, hunne tegenwoordige alleen met het in brand schieten eener Stad eindigen, waarvan de vreedzame inwoners de slagtoffers zijn, leverde Vlissingen het ongelukkig gezigt op.
Middelburg is eene zeer fraaije Stad, met goed gebouwde huizen, die echter tot geene Orde in de bouwkunde behooren. Alles is er zeer net en regelmatig; stoepen, meestal van zwart marmer, geversde buiten-blinden aan de ramen, en glazen in dezelve, zoo helder, dat men zou gelooven dat er geene in zijn. De emmer, glazen-spuit en verdere behandeling worden omschreven, en de handige dienstmaagden, die tot boven toe weten te spuiten, waar zij willen, bekomen eervolle melding.
De gemakkelijke en spoedige wagens tusschen de beide Steden voldoen niet minder aan den Reiziger. ‘Een goede Hollander, die geen enkel woord spreekt, en maar even zoo veel verstand bezit, dat hij zijne twee beestjes weet te mennen, brengt u in vollen draf over, zonder eenig drinkgeld te vragen.’
‘Door eene der straten van Middelburg gaande,’ verhaalt hij vervolgens, ‘zag ik, voor de deur van een fraai huis, aan de eene zijde een schildwachthuisje, en aan de andere een ten naasten bij soortgelijk ding van stroobossen. Men berigtte mij, dat het de gewoonte

{==600==} {>>pagina-aanduiding<<}
was, dit laatstgemelde voor een huis te zetten, waar een doode is, regts voor mans, links voor vrouwen. Dit blijft drie dagen staan. Of de begrafenis eerst na verloop van dien tijd plaats heeft, weet ik niet. Zulk een schilderhuisje kost omtrent 100 franken. Er is een aannemer, die ze levert. Te Middelburg gelijk te Parijs rekenen de levenden op de dooden. Te Parijs rijdt men naar zijn graf in een' meer of minder prachtigen wagen, naar rang, rijkdom of de praalzucht der erfgenamen; te Middelburg in een kist van stroo. Overal brengt men u eenmaal daar heen.’
‘Wij hebben beschrijvingen van Japan, Kamschatka, Cayenne, en kennen niet een aantal gebruiken bij onze naaste buren: zoo als die goede Parijzenaars, die van dag tot dag uitstellen, om de meesterstukken te gaan zien, welke vreemdelingen van alle oorden naar hen toelokken, en die naar de andere wereld gaan, zonder ze gezien te hebben.’ Deze aanmerking past de Schrijver toe op de aansprekers of groesbidders met hunne lamfers, en op het gebruik, dat de nabestaanden eenes overledenen gedurende drie dagen uitgaan noch bezoek afwachten.
De Reiziger weder te Vlissingen gekomen, bleef er alleen, zonder gezelschap en zonder tolk; en, de verveling zoo zeer vreezende als de Zeeuwsche koorts, trachtte hij bij een' of anderen boekverkooper een Fransch of Engelsch boek te vinden. ‘Helaas, niet een enkel! Ik vond niets dan Hollandsche boeken. Men heeft er zelfs, die zeer fraai van druk zijn, en met overheerlijke platen. Bone Deus! Even als of het een taal was, waarin het geoorloofd is te schrijven. Eilieve! wat hebben die goede luidjes ons toch te zeggen, die van niets weten dan van cijferen, optellen, rekenen en rooken; terwijl de vrouwen den vloer schrobben, de muren afvegen en de trappen boenen. Ik was in het denkbeeld, dat men in Holland de boeken alleen vond van andere natien, die zij uit speculatie nadrukken, bij wijze van smokkelhandel; want al wat daartoe behoort, is van de gading van den Bataaf. Aan hem is men alle de nadrukken verschuldigd, die Europa overstroomd hebben.’
Vervolgens, niemand hebbende, met wien hij slechts ééne gedachte kon wisselen, niets van het gekwaak (*)

{==601==} {>>pagina-aanduiding<<}
der inboorlingen verstaande, hield onze Reiziger zich eenigen tijd met het statelijke zeegezigt bezig, en met de verhevene denkbeelden, die, van opklimming tot opklimming, tot den Oneindigen Maker van het Heelal opleiden.
Zierikzee, met de trapjes-gevels der huizen, Schouwen, de meekrapteelt en handel, worden vermeld. Het is niet colbert, die dit gewas in Frankrijk invoerde; hij moedigde alleen de teelt aan; reeds in een Charter van het jaar 1275 vindt men dezelve vermeld onder de tienden. ‘Een deel van 't Eiland bewonen zeevogels en kieviten, de konijnen de duinen. Het een en ander werd door het oud Hollandsch Bestuur voor f 12000 verpacht.’
De Reiziger bezoekt Bergen op Zoom en de Steedjes langs de stroomen. Het loten van de veerlieden te Workum, om te beslissen wie hem zoude overbrengen, stelde zijn geduld op de proef. Te Grave en elders vond hij deze gewoonte weder. Op Loevestein waren 86 Engelsche krijgsgevangenen.
Langs de Waaldijke gaat onze Schrijver naar Nijmegen. Onderweegs heeft hij gelegenheid van te weten te komen, waarom de landlieden zoo gaarne de Ooijevaars op de daken laten nestelen. ‘Deze vogel is een gelukkig voorteeken, een zinnebeeld van getrouwe kinderliefde. Ook neemt hij deel aan de spelen der kinderen, die al vroeg leeren hem geen kwaad te doen en als een' beschermheili-
{==602==} {>>pagina-aanduiding<<}
gen te beschouwen. De waarheid is, dat hij een aantal ongedierte verslindt; maar de wet alleen, tegen het storen der Ooijevaars, zou, zonder het bijkomen van bijgeloovige denkbeelden, hen niet genoeg beveiligen.’
Te Nijmegen heeft men tweederlei brood. ‘De eerste soort is wit en luchtig; de tweede zwart, zwaar, vol zemelen, slecht gerezen, en gelijk aan hetgene men op het platte land in Frankrijk voor de honden bakt. Echter,’ zegt de Schrijver, ‘uit bezuiniging verkoopen, zelfs de rijkste lieden, de eerste soort aan de vreemdelingen, en voeden zich met de laatste. Waartoe dienen Middelen, als men er zulk gebruik van maakt!’
Over Grave, het rijke 's Hertogenbosch en het zeer nette Breda, keert de Schrijver langs den straatweg, die thans met ijver wordt voortgezet, naar Antwerpen, onderweegs een rijtuig met vier Hollanders ontmoetende, ‘die met hunne pijpen, kruiselings, vreesselijk dampten, en waarvan de paarden er veel te weelderig uitzagen voor deze berookte Zwaarheden.’
Het volgende zijn eenige trekken uit het Volkskarakter, ‘hetwelk overal uit duizende kleine bijzonderheden zamengesteld zijnde, alleen uit het opzamelen van dezelve kan gekend worden.’
‘In 's Hertogenbosch nam een voorbijganger den hoed af, met een welbekome, omdat de Reiziger niesde! - Aan tafel spreekt men niet. Men eet, drinkt, zonder een woord te zeggen; men slokt het eten binnen en herkaauwt. Van die geestige gesprekken, vrolijke invallen, die de beste geregten eerst smakelijk maken, zonder welke de beste wijnen maar half zoo goed zijn, weet men niet. In vele landen is de spijsvertering eene zaak van gewigt; in het gelukkig Frankrijk schier alleen gaat zij haar gang, zonder dat men er aan denkt.’
Over de verregaande zindelijkheid van den Hollander zegt de Schrijver nog het volgende: ‘De groote vochtigheid van het land maakt haar gebiedend noodzakelijk; zonder haar zouden huis, linnen, meubelen, de eigenaar schier zelf, verrotten. Men kan letterlijk zeggen, dat men in Holland zich in het water steekt uit vrees van nat te worden. Daarom bevochtigt men er muren, zolders, vloeren, vensters, deuren, trappen, wrijft en herwrijft ze dan, en strooit er vervolgens luchtig zand overheen. En dit alles gebeurt alle dagen van nieuws af.’

{==603==} {>>pagina-aanduiding<<}

‘Als men het maar wil, doet men geen stap op deze wereld, zonder eene gelegenheid te vinden om het een of ander op te merken,’ zegt te regt onze Schrijver. ‘De natuur en de menschen bieden dagelijks aan den reiziger eene leerzame bladzijde aan, maar men moet er zich op verstaan om er in te lezen, en hoe velen zien er niets anders dan onleesbaar schrift of wit papier! hoe vele anderen zien slechts de verkeerde zijde!’ - Ja, hoe velen lezen niet, zonder te verstaan; hoe velen oordeelen niet, met de belagchelijkste vermetelheid, zonder te lezen, zonder gelegenheid gehad te hebben van de bladzijden te zien! had hij er kunnen bijvoegen.
‘Om echter het door mij gedane verwijt te ontgaan en mijn geweten te zuiveren,’ vervolgt onze naauwgezette Reiziger, ‘en vreezende, dat ik met eene ligtvaardigheid, die mij leed zou doen, zoo ik haar niet ten deele kon regtvaardigen, van het Hollandsch karakter mogt gesproken hebben, zal ik, ter liefde der waarheid, het weêr trachten goed te maken. Er is geen volkje (peuplade) op den aardbodem, hetwelk zijnen goeden kant niet heeft. Het is een slechthoofd, die alleen de tegenzijde van den penning weet te beschouwen.
‘De Bataaf (aangezien dit kleine volkje dan ook iets goeds heeft) is altijd bezig en ijverig. Zijne dijkwerken, die dit bewijzen, zijn meesterstukken. Zij vorderen oneindig veel zorg; maar ook de geduldigheid is de uitstekende deugd der Hollanders. De nabuurschap met de zee maakte hen visschers, zeelieden, kooplieden, in één woord, tot een volk, dat, met de eene hand ontvangende, met de andere uitgevende, en op het naauwkeurigst berekenende, nooit zijn belang uit het oog verliest. Wat valt er te winnen bij hetgene ik ga doen? vraagt de Hollander zich op het oogenblik dat hij opstaat, en vraagt het zich alle oogenblikken van den dag. Ik zeg, dat eene dusdanige verzameling van menschen (aan welke men misschien den naam van een staat, nation, geheel iets anders dan een volk, peuple, vele waarvan somtijds maar eene natie maken, zou kunnen betwisten, omdat de individus in zekere opzigten als afgescheiden en op zichzelven staan) natuurlijkerwijze een bijzonder gelaat moet hebben. Ik voeg er bij, en de Geschiedenis bewijst het, dat die menschen buiten staat zijn, om het land, dat zij bewonen, alleen te verdedigen.’ De slotsom van des Schrijvers overwegingen is: dat de Hollander eerlijk is, nijverig en geduldig.

{==604==} {>>pagina-aanduiding<<}

Wij vernemen hier nog eene nieuwe, diep wijsgeerige aanmerking: ‘dat het misschien wel mogelijk zou zijn, (de Schrijver is zelfs niet vreemd van het te gelooven) in de gesteldheid van een land, en in de omstandigheden van het volk dat het bewoont, redenen te vinden, die de uitlegging van deszelfs karakter geven. Die deugd, welke, zoo als reeds gezegd is, de Hollanders in den hoogsten graad bezitten, missen wij in den hoogsten graad. Die deugd, welke eene noodzakelijkheid voor hen is, omdat zij anders niet zouden bestaan, is onafscheidbaar van eenige gebreken, als: overdrevene zelfliefde (egoïsmus), baatzuchtigheid en geest van berekenen. Meestal is de Hollander in zijne berekeningen gelukkig, omdat hij zich niet overhaast. Het goud, dat hij opzamelt, dient hem om nog meer op te zamelen, nooit om zich de genietingen des levens te verschaffen. Hij heeft er geene kennis aan. Alle zijne oogenblikken van uitspanning besteedt hij om te rooken; de vermaken der letteroefeningen, de genoegens van een gemeenzaam gesprek, een leerzaam onderhoud, die hartelijke en beschaafde verkeering, welke het verstand verlicht en het hart bekoort, - dit alles is hem onbekend. Hij telt op, nuttigt zijn maal met stilzwijgen, verzadigt zich van thee, rookt, slaapt: zie daar zijn leven! De pijp is hem bijna nooit uit den mond. Dit gebruik, te ver gedreven wordende, verlamt de zielsvermogens; in den aanvang verstrooit en eindelijk verstompt het dezelve.’ (Il finit par hébéter.)
De reden, waarom men in Holland zoo veel lieden vond, die een kolossaal fortuin hadden, en in Frankrijk zoo weinig, wordt opgegeven, ‘omdat de vreemdelingen aldaar verzamelden zonder veel te verteren. De Franschman alleen wist te leven; gelijk aan die groote bloeijende vruchtdragende gewassen, die aan den dampkring, waarin zij balsemend uitwasemen, wedergeven hetgeen zij van den grond en de natuur genoten hebben.’
‘De Hollanders’ (en hiermede zullen wij dit te lang uittreksel besluiten) ‘hebben den grond geschapen, dien zij bewonen; maar om dien te behouden, hadden zij steeds een' magtigen bondgenoot noodig, en, al ware het niet het belang van geheel Europa, de noodzakelijkheid is voor hen des te gebiedender, omdat eene natie, die onder de beschaafde geteld wordt, Holland met het doorsteken van deszelfs dijken en met verdrinken bedreigd heeft. De Engelsche dagbladen van dien tijd’ (zegt eene noot

{==605==} {>>pagina-aanduiding<<}
tot opheldering) ‘hebben die bedreiging geboekt. Er zijn misdaden, die het genoeg is enkel aan te wijzen, en over welke, door aanmerkingen, slechts de afkeer en verontwaardiging zou verzwakt worden.’

Deze laatste opmerking vindt volle toepassing op de medegedeelde oordeelvellingen. - De Schrijver dezer Reize wordt niet genoemd; doch uit den stijl, waarin men echter zeer kan mistasten, zouden wij hem bijna voor denzelfden man houden, met wien de Heer van der willigen eens kersen gegeten heeft.




De Vesuvius.

(Vervolg en slot van bl. 557.)

Verslag gedaan hebbende van de tegenstrijdigheden in de onderscheidene beschrijvingen van den Vesuvius, zal ik dezelve thans trachten overeen te brengen.
De grond der eerste dwaling is, dat de naam Vesuvius beurtelings algemeen en bijzonder wordt gebezigd; nu eens beteekent dezelve den volkanischen of vuurbrakenden kegel, met uitzondering van de andere toppen, welke dien omringen; dan wederom kondigt hij het geheele stelsel van den berg aan.
Deze Vuurberg ligt ten oost-zuid-oosten van de stad Napels. Zijne gedaante is die van een kegel, die meer of minder geknot, meer of minder verheven is geweest in de onderscheidene tijdperken zijner uitbarstingen. De tegenwoordige hoogte van zijnen top is 600 Toises, en, volgens hamilton, 3639 Fransche voeten. Zijne naburen zijn de bergen Somma en Ottaïano; doch dewijl deze drie bergen een gemeenen grondslag hebben, worden zij alle drie onder den gemeenschappelijken naam van Vesuvius bevat. Somma en Ottaïano liggen ten noorden van den Volkaan, en zijn er alleen van afgescheiden door eene vallei, of liever eene engte van 2000 voeten breed en 1600 voeten diep. Deze maten zijn verschillende, even gelijk alle de overige kenmerken van dien berg. De Lava, die meestal in de vallei stroomt, de steenen, door de uitbarstingen omhoog geworpen, en die wederom neder-
{==606==} {>>pagina-aanduiding<<}
vallen, verhoogen den grond, en verminderen de breedte. Somma en Ottaïano zijn geene twee onderscheidene bergen, maar de toppen van een zelfden berg, wiens gedaante die van de helft van een Amphitheater is, welk een halven cirkel tegen den kegel des Volkaans vertoont: hunne binnenste gedaante is regtstandig, en geheel onvruchtbaar; hunne buitenste kruin is rondachtig, bebouwbaar, en met het fraaiste groen versierd. Aan den kant van den Vesuvius neemt deze halve cirkel van rotsen de zwartachtige kleur van den Volkaan aan; aan de overzijde vertoont hij geen blijk van branding.
De grondslag dezer drie bergen, of liever dezer drie toppen, beslaat eenen omtrek van dertig mijlen. Beneden of aan den voet van dezen grondslag liggen de steden, vlekken en dorpen St. Jan, St. Iorio, Portici, Resina, Torre del Fico, le Marine, Torre del Greco, Ripa Sretta, Torre l'Ancino, Torre dell' Annonciate, Bosco-tre-Case, St. Angelo, Santa-Maria, Ottaïano, Somma, en eenige andere.
De waarnemer, staande te Napels, ziet onderscheidenlijk aan den Vesuvius twee toppen. Indien men regt in het westen van den berg gaat staan, ziet men er drie toppen, omdat de punt van den Ottaïano, zijnde de oostelijkste, zich vertoont in de tusschenruimte, welke de Somma van den Vesuvius scheidt. Ten zuiden en ten noorden ziet men slechts één top, omdat zij elkander bedekken; en wanneer men boven op den Volkaan is gekomen, bemerkt men, dat de toppunten van den Ottaïano, de Somma en vele andere niets anders zijn dan het tandachtige der rotsen, die den Vesuvius aan de noordzijde insluiten, en denzelven als eenen halven cirkel vertoonen. Eindelijk, in het klein kan men zich een denkbeeld van dezen berg maken, door te onderstellen, dat men op een rond verheven voetstuk een Romeinsch Amphitheater heeft gebouwd, waarvan de helft, door den tijd verwoest, vervangen werd van een gebouw, in de gedaante van een kegel, welks hoogte al het omgelegene overtreft.
Wanneer men de dorpen, tuinen en woningen voorbij is, die het voetstuk van den Vesuvius versieren, komt men bij eene effene oppervlakte, Atrio del cavallo genaamd. Hier scheiden zich de kegels van elkander; hier vertoont zich de Volkaan als op zichzelven staande, en verdwijnt alle vertoon van, alle hoop op groeijing. De kegel is

{==607==} {>>pagina-aanduiding<<}
over zijne geheele oppervlakte bedekt met grof bruin zand, de fraisi van den berg geheeten, bestaande uit kleine onregelmatige dobbelsteenen, en die het overschot zijn van de scorien, de lava en de puimsteenen, door de uitbarstingen voortgeworpen. Deze verzameling van steentjes, lapilli, is te gelijk ongemakkelijk en nuttig voor den reiziger: ongemakkelijk, omdat zij, onder de voeten wijkende, het klimmen moeijelijk maakt en vertraagt; nuttig, omdat men er in wegzinkt, en zonder dit steunpunt, om de al te groote steilte, het beklimmen zoo goed als ondoenlijk zoude zijn.
Op eene zekere hoogte ontmoet men eene zitplaats, eene effene, horizontale en ronde streek, die den geheelen kegel omvangt; een weinig hooger ontmoet men eene dergelijke, en eindelijk eene derde, eer men bij den krater komt. Hieruit blijkt, dat de zijden des kegels niet eene aaneengeschakelde lijn zijn, en dat de Vuurberg is zamengesteld uit verscheiden deelen van kegels, achterwaarts de eene boven de andere gelegen; een bewijs, dat hij verschillende hoogten op onderscheidene tijden heeft gehad, en dat deze achtervolgende toevoegsels uit nieuwe uitbarstingen zijn ontstaan.
Als men den top heeft bereikt, ziet men verbrande rotsen, of blokken lava, die den krater omzoomen, en hare holle zijde naar het algemeen middelpunt gekeerd hebben; dit noemt men de boorden van den ouden krater. Dit woord oud beteekent niet eene hooge oudheid, en het wordt alleen gebruikt om den krater van den mond te onderscheiden, zoo als ik reeds gezegd heb. Men loopt eenigen tijd in deze niet zeer holle kom, voordat men aan den mond des Volkaans komt. Deze korte reis is schromelijk, en somtijds gevaarlijk. De korst, die den reiziger draagt, is dikmaals zeer dun (*), vol spleten, uit welke rook voortkomt, en met verscheiden gaten doorboord, in de gedaante van putten, die, van tijd tot tijd, steenen en vuur uitwerpen.
De mond, welke gemeenlijk in het middelpunt diens kraters ligt, is nu eens uitpuilend, dan ingezonken, wanneer, in het eerste oogenblik eener uitbarstinge, al wat

{==608==} {>>pagina-aanduiding<<}
de opening verstopte, in de lucht is geworpen; uitpuilend, wanneer, in gevolge dier zelfde uitbarstinge, nieuwe stoffen, door den afgrond uitgebraakt, eene nieuwe wrong geformeerd hebben. Om deze aanhoudende zamenstelling en verwoesting te begrijpen, moet men weten, dat van het ontelbaar getal steenen, door den Vuurberg uitgeworpen, vele in den krater zelven nedervallen; andere, verder voortgeworpen, van tijd tot tijd den omtrek des kegels vergrooten. Die rondom den mond nedervallen, stapelen zich aldaar op elkander in de gedaante van eene wrong; deze groeit onophoudelijk aan, verheft zich kegelswijze ter hoogte van 180 en meer voeten, en steekt welhaast boven de buitenste randen des kraters uit. Zoodanig is de oorsprong des bergs, van welken ik heb gesproken, en welken iedereen niet heeft kunnen zien, omdat hij niet altijd aanwezig is. Wanneer deze holle en kegelachtige berg, die den mond als een deksel overdekt, tot zoo verre is aangegroeid, dat hij de uitzetting der dampen belet, zucht en steent de Vuurberg; welhaast ligt hij den klomp op, die den mond sluit, schudt, verdelgt en werpt wijd en zijd de stossen, die den kleinen berg zamenstelden, en de groote ketel, geheel open, braakt nieuwe brandende stoffen. Deze mond wordt nu wijder, ten koste van den krater; zijn omtrek komt onophoudelijk nader aan de rotsen, die den kegel des Vuurbergs omringen, en somtijds worden mond en krater niets anders dan eene en dezelfde opening.
In het vervolg wordt, door nieuwe toevoegsels van uitgeworpene stoffen, de opening allengskens naauwer; de korst des kraters wordt verbeterd; eene nieuwe wrong omgeeft den mond; deze wrong wordt kegel en berg, en hij gaat voort met aangroeijen en oprijzen, tot dat hij van nieuws geschokt en verdelgd worde. Indien deze kleine berg in 't vervolg eenen grondslag verkreeg, vast genoeg om eene uitbarsting te wederstaan, zoude de volstrekte hoogte van den Vesuvius aangroeijen tot 2 of 300 voeten; en, in stede van drie rustplaatsen, welke men op zijne steilte ontmoet, zou de reiziger vier aantreffen, voordat hij aan den krater kwam.
Indien wij nu tot de berigten der Schrijveren terugkeeren, zullen wij ons herinneren, dat diodorus den top diens bergs voor het grootste gedeelte geheel vlak heeft gevonden; dat strabo er geenen

{==609==} {>>pagina-aanduiding<<}
uitspringenden top heeft gezien, en dat hij de overblijfsels eener aloude brandinge behield. Dit bewijst, dat in de tijden, welke alle landbeschrijving zijn voorafgegaan, het Campus Phlegraeus het tooneel van volkanische verwoestingen geweest was. Toen vertoonde de Vesuvius in zijn middelpunt eene groote ronde en effene oppervlakte, omringd van eenen cirkel van even hooge rotsen, zoodat het geheel het beeld vertoonde van een zeer groot Amphitheater. De krater besloeg toen in de breedte de geheele middellijn des bergs, en de zuid- en westzijde hadden hare halve cirkels van rotsen, even als de oost- en noordzijde. De Vesuvius had in het groot de gedaante, welke tegenwoordig de Solfatare vertoont; een Vuurberg, voor het grootste gedeelte vlak, en zonder toppunt. De uitbarsting van het jaar 79, onder de regering van titus, zal de aardkorst opgetild hebben, welke de regens van verscheiden eeuwen in den krater hadden doen afloopen, en die denzelven van holrond, als hij voormaals was, vlak en effen gemaakt hadden. De verschrikkelijke slag dezer uitbarstinge heeft het zuidelijke en westelijke gedeelte des Amphitheaters verwoest, vier steden onder een vloed van aarde en steenen begraven, en de onderscheidene toppen der Somma en Ottaïano geformeerd, welke voormaals niet voor afzonderlijke bergtoppen waren gehouden, dewijl zij toen een gedeelte van een gemeenen cirkel uitmaakten. Met regt kon derhalve strabo zeggen, op dat vroeger tijdperk doelende: zonder top; en diodorus met even veel regts, ten aanzien van het tijdperk na de uitbarsting: rondom zijn toppen. Indien men nu aanmerke, dat het gedeelte der cirkelronde rotsen, hetwelk verdelgd is, het zuidwestelijke is, en dat de steden Herculanum en
Pompeji in het zuidwest van den Volkaan liggen, zal de verklaring, welke ik heb gegeven, zoo veel te minder twijfel overlaten, omdat zij overeenstemt met de latere waarnemingen, en met de verschillende beschrijvingen der Ouden.
Sedert het jaar 79 hebben eenëndertig groote uitbarstingen, zonder de kleinere te rekenen, eene verbazende hoeveelheid stoffen uitgebraakt, die, op de randen des kraters nedervallende, van tijd tot tijd gedeelten van kegels geformeerd hebben, naar uitwijzen van de vlakke strooken, welke men in de steilte des Volkaans ontmoet. Nieuwe uitwerpingen, op de eersten volgende, hebben eindelijk den kegel tot zijne tegenwoordige hoogte doen klimmen,

{==610==} {>>pagina-aanduiding<<}
en in de zamenstelling der andere deelen gewerkt, even als zij werken in het formeren van den kleinen berg, welken men heden ten dage ziet instorten in den krater en van nieuws ontstaan.
Ik zal dit Stukje besluiten met de aanmerking, dat plinius een vrij naauwkeurig denkbeeld had van de theorie der brandende bergen, als hij zegt, dat het brandpunt der uitbarstinge niet in den berg geplaatst was, maar verre daar beneden: Sed in aliquâ infernâ valle conceptus exaestuat, et alibi pascitur. Hij voegt er bij, dat de volkanische kegel niets anders is dan de doortogt, en geenszins de bron van den brand: In ipso monte ignis non alimentum habet, sed viam. Indien buffon deze waarheid had gekend, toen hij zijne Beschouwing der Aarde schreef, zoude hij zich de moeite van het bouwen van een stelsel bespaard hebben, welk hij zelf verpligt geweest is omverre te stooten in zijne Tijdperken der Natuur. Het voorregt, welk ik heb genoten, van den Vesuvius voor, gedurende en na eene uitbarsting te bezoeken, heeft mij de naauwkeurigheid der verschillende berigten doen begrijpen en erkennen, welke ik tot dien tijd toe voor tegenstrijdig had gehouden.

Bijzonderheden, ontleend uit de mengelwerken van E. Gibbon, Esq.

‘Wij varen voort met het afdoen van onze schuld, ten aanzien van Ontleeningen uit het bovengemelde Werk, en bepalen ons thans tot zijne Reizen door Zwitserland en naar Rome.’

Twee jaren lang hield ik mij bepaald op te Lausanne. Van eenige jongelingstogtjes van een dag of week spreek ik niet; maar bij het afloopen van den derden Zomer vergunde mijn Vader mij, dat ik de Reis door Zwitserland zou doen met pavillard; en onze korte afwezigheid van Lausanne, van den 21sten van Herfstmaand tot den 20sten van Wijnmaand 1755, was eene belooning en verpoozing van mijne gestaag voortgezette Letteroefeningen.
De gewoonte, om de Gebergten te beklimmen en de

{==611==} {>>pagina-aanduiding<<}
IJsvalleijen te bezoeken, was bij de vreemde Reizigers nog niet ingevoerd, om dus de verhevene schoonheden der Nature te bezigtigen. Maar de Staatkundige toestand is niet min vol verscheidenheden, door den verschillenden vorm en den geest der veelvuldige Republieken, van het Staatsbestuur vol jaloezijen van weinigen, tot de losbandige vrijheid der menigte.
Ik zag met groot vermaak de mij nieuw voorkomende gezigten van Menschen en Zeden; schoon mijne verkeering met de Inwoneren vrijer en leerzamer zou geweest zijn, hadde ik de Hoogduitsche taal zoo goed gekend als de Fransche.
Wij togen door de voornaamste Steden van Zwitserland, Neufchatel, Biel, Solothurn, Arau, Baden, Zurich, Bazel en Bern. Op alle plaatsen bezochten wij de Kerken, de Wapenverzamelplaatsen, de Boekerijen en de meest uitstekende Mannen. Na mijn wederkeeren bragt ik mijne gemaakte aanteekeningen in orde, en schreef er een vrij breed Fransch Dagverhaal van, 't welk ik mijnen Vader toeschikte, tot een blijk, dat ik mijn tijd en zijn geld niet verkwist had. - Indien ik dit Dagverhaal onder mijns Vaders papieren gevonden had, ik zou gewis in verzoeking gekomen zijn, om er hier het een en ander uit te ontleenen. Maar ik wil de gedrukte Reisverhalen niet afschrijven. Genoeg moge het wezen, hier te gewagen van eene zeer opmerkenswaardige plek gronds, welke een diepen en bijblijvenden indruk op mijne geheugenisse gemaakt heeft.
Van Zurich gingen wij naar de Benedictijner Abdij van Enfidlen, doorgaans genoemd Onze Lieve Vrouw der Heremieten. Ik stond verbaasd over de gansch rijke en overvloedige ten toonspreiding van schatten in den armsten hoek van Europa, te midden van een woest tooneel van bergen en bosschen. Door eene tooverroede schijnt aldaar een Paleis opgerigt; en die oprigting geschiedde door de veelvermogende tooverroede van den Godsdienst (*). - Een hoop Pelgrimmen en Bedevaartgangers en Gelosten-
{==612==} {>>pagina-aanduiding<<}
doeners lag voor het Altaar geknield. De Naam en de Dienst van de Moeder Gods maakten mijne verontwaardiging ten volle gaande; en het geheele ontbloote beeld des Bijgeloofs deed bij mij, als in dezelfde plaats, waar het op zwinglius wrocht, het sterkst bewijs voor de Kerkhervorming opkomen.
Omtrent twee jaren na dit reisje bragt ik te Geneve eene aangename maand door; dan, en mijn verblijf aldaar, en eenige korte uitstappen in Pais de Vaud, bragten geene wezenlijke opschortingen te wege in mijn letteroefenend en zittend leven te Lausanne.

Ik zal zeer kortelijk verslag doen van mijne Reis naar Rome, waartoe ik iets meer dan één jaar besteedde, (van Grasmaand des jaars 1764 tot Bloeimaand van 1765.) Ik vergenoeg mij, met den weg, dien ik op deze hoogstaangename Reis nam, aan te wijzen, en teffens eenige mijner aandoeningen te vermelden. Ik schuif ter zijde de naauwkeurige opgave van de tooneelen, die duizenden beschouwd, en honderden onzer hedendaagsche Reizigers beschreven hebben.
Rome is het groote doel onzes uittogts, en zal ik - vooreerst de Reis - ten tweede het Verblijf - ten derde den Terugtogt vermelden. Dit maakt eene allereigenaardigste en duidelijkste verdeeling uit.
1. Ik beklom het gebergte Cenis, en daalde neder in de vlakte van Piedmont, niet op den rug van een Olifant, maar in een ligt van teenen gevlochten rijtuig, bestuurd door de bekwame hand van een onverschrokken voerman in de Alpische gebergten.
De bouwtrant en het bestuur van Turin leverden dezelfde vertooning op van eene vervelende eenzelvigheid; maar het Hof werd bestuurd door eene voegelijke en schitterende huishouding. Ik werd ingeleid bij zijne Sardinische Majesteit carel emmanuel, die, na den onvergelijkelijken frederik, in den tweeden rang staat (Proximus longo tamen intervallo) onder de Koningen van Europa.
De grootte en volkrijkheid van Milaan kan eenen Inwoner van Londen geene verwondering baren; dan de verbeelding vindt zich gestreeld door een bezoek op de Borromeische Eilanden; een betooverend Kasteel aldaar is het

{==613==} {>>pagina-aanduiding<<}
werk der Toovergodinnen, te midden van een meer, omgeven door bergen, en verre verwijderd van de woningen der menschen.
Te Genua schiep ik minder genoegen in de marmeren paleizen, dan in de nog nieuwe gedenkstukken van hare bevrijding uit de Oostenrijksche Dwingelandij (ten jare 1746). Ik nam een krijgskundig overzigt van elk tooneel des krijgsbedrijfs in den omtrek der dubbele wallen van die Stad.
Mijne schreden werden te Parma en Modena vertraagd door de kostbare overblijfsels der verzamelingen van Farnese en Este. Maar, helaas! verre het grootste gedeelte was reeds, door erfenisse of aankoop, naar Napels of Dresden vervoerd.
Langs den weg van Bologne en het Apenijnsche gebergte bereikte ik eindelijk Florence, waar ik mij van Zomermaand tot Herfstmaand ophield, en dus de heete Zomermaanden sleet. In de galerij, en bovenal in de tribune, erkende ik eerst aan den voet van de Venus de Medicis, dat 's beeldhouwers beitel den voorrang aan het penseel mag betwisten: eene waarheid in het vak der schoone kunsten, welke aan deze zijde van de Alpen niet gevoeld of verstaan kan worden. Voorheen had ik eenige lessen in het Italiaansch genomen. Hier las ik met eenen geleerden Inboorling de klassieke Schrijvers in de Toscaansche landsprake; doch de korte tijd mijns verblijfs, en het gebruik der Fransche tale, verhinderde mij eene vaardigheid in het spreken der Italiaansche te verkrijgen. Ik was een stilzwijgend Toehoorder in de gesprekken bij onzen Gezant horace mann, wiens hoofdbezigheid bestond in de Engelschen aan zijne gastvrije tafel te ontvangen en te onthalen.
Na Florence verlaten te hebben, vergeleek ik de stille eenzaamheid van Pisa met het woelig vlijtbetoon van Lucca en Livorno, en zette mijne reis van Sienna naar Rome voort, waar ik met het begin van Wijnmaand aankwam.
2. Mijne gesteltenis is niet zeer vatbaar voor de vervoeringen van geestdrift; en heb ik altoos eenen afkeer gehad, eene geestdrift, welke ik niet gevoelde, voor te wenden. Maar, na een tijdsverloop van vijf-en-twintig jaren, kan ik noch vergeten noch uitdrukken de sterke aandoeningen, welke mijnen geest beroerden, toen ik die hoogoude Stad naderde en er binnen trok. Na eenen

{==614==} {>>pagina-aanduiding<<}
slapeloozen nacht, betrad ik, met een vluggen stap, de ruïnen van het Forum; elke gedenkwaardige plek gronds, waar romulus stond, cicero redevoerde, of cesar viel, was op eenmaal voor mijn oog tegenwoordig, en verscheidene dagen van bedwelming waren verloren, of genoten, eer ik mij kon zetten tot eene bedaarde en naauwkeurige beschouwing. Mijn Gids was de Heer begers, een Schotsch Oudheidkenner vol kunde en smaak. In de dagelijksche bezigheid van achttien weken bezigtigings vond ik mijne vermogens van aandachtige naspeuring bij wijlen geheel en al vermoeid, zoo niet uitgeput, tot dat ik in het einde mij in staat bevond om de voornaamste werkstukken van oude of hedendaagsche kunst te schiften en met een kunstminnend oog te beoefenen.
Zes weken zonderde ik af voor mijne reis naar Napels, de volkrijkste Stad naar gelange van haren omtrek, wier weelderige bewoners zich schijnen te onthouden op de grenzen van het Paradijs en van het Helsche Vuur. Onze nieuwe Afgezant, Sir william hamilton, bood mij den nog zeer jongen Koning aan: hamilton, die zoo veel toegebragt heeft, om ons een Land te doen kennen, van zulk eene onschatbare waarde voor de liefhebbers der Natuur- en Oudheidkunde (*).
Bij mijne wederkomst omhelsde ik, als 't ware, voor de laatste keer, de wonderen van Rome; doch ik vertrok, zonder den voet gekust te hebben van den Paus rezzonico, (clemens de XIII) die noch het vernuft zijns voorgangers in de Pauselijke waardigheid, lambertini, noch de deugden van zijnen Opvolger, ganganelli, bezat.
3. Op mijne reize van Rome naar Loretto trok ik weder over het Apenijnsche gebergte. Van de kust der Adriatische Zee doorreisde ik een vruchtbaar en volkrijk land; 't geen alleen tot wederlegging kon strekken van montesquieu's wonderspreuk, dat het hedendaagsch Italie eene woestenij is. Zonder het uitsluitend vooroordeel der Inboorlingen te omhelzen, bewonderde ik ten hoogste de Schilderstukken van de Bolognesche School. Ik haastte mij om de vervelende eenzaamheid van Ferrara te ontkomen,

{==615==} {>>pagina-aanduiding<<}
welke ten tijde van cesar nog ellendiger was. Het vertoon van Venetie hield mij eenige uren opgetogen. De Universiteit van Padua mag met eene uitgaande kaars vergeleken worden; maar Verona is nog grootsch op haar Amphitheater. Vicenza is versierd door den klassieken bouwtrant van palladio, haren Inboorling. De weg van Lombardije en Piedmont (hoe kon Montesquieu dien zonder Inboorlingen vinden?) bragt mij weder te Milaan en Turin. Langs den weg over den Berg Cenis trok ik de Alpen weder over, naar Lyons reizende.
Het nut van buitenslands reizen is dikwijls behandeld als een algemeen vraagstuk; doch het besluit moet eindelijk opgemaakt worden uit het karakter en de omstandigheden van elk Reiziger op zichzelven beschouwd. Met de opvoedingsstelsels van jongelingen, of en hoe zij eenige van hunne jongelingsjaren met het minste nadeel voor zichzelven of anderen kunnen doorbrengen, heb ik hier niets te maken. Maar, behalve de voorafgaande noodige, onmisbaar noodige vereischten van jaren, oordeel, eene genoegzame kennis van menschen en boeken, en eene onthevenheid van volks- en huisselijke vooroordeelen, zal ik met weinige woorden opgeven, welke hoedanigheden ik in eenen Reiziger allernoodzakelijkst keur (*). Hij moet

{==616==} {>>pagina-aanduiding<<}
een werkzamen aard, eene onvermoeide kracht van ligchaam en geest bezitten, zich naar alle wijzen van het voortzetten der reize weten te schikken, en, met een lach op het gelaat, alle vermoeijenissen op den weg verdragen, allerlei weêr verduren, en genoegen in alle herbergen weten te nemen. De voordeelen van buitenslands reizen zullen geëvenredigd zijn aan de mate dezer hoedanigheden. De zoodanigen, die mij kennen, zullen niet zeggen, dat ik, in dit geval, mijn eigen lofredenaar ben.
't Was te Rome, op den 15den van Wijnmaand des jaars 1764, wanneer ik denkend zat op de ruïnen van het Kapitool, terwijl de barrevoeter Monniken de Vesper in den Tempel van Jupiter zongen, (vervolgens de Kerk der Zoccolanten of Franciscaner Monniken) dat het denkbeeld, om het Verval en den Ondergang van Rome te schrijven, het eerst in mijnen geest opkwam. Mijn oorspronkelijk plan bepaalde zich meer tot de Stad, dan tot het Rijk. Dan, schoon mijn lezen en denken van dien tijd af tot dat punt waren ingerigt, verliepen er eenige jaren, en kwamen er verhinderingen van velerlei aard tusschenbeiden, eer ik mij met ernst zette tot de volvoering van dat omslagtig Werk.


{==617==} {>>pagina-aanduiding<<}

Zeldzame lofrede op eenen koning.

De Adel van Armenie was, in de vijfde Eeuw, over de uitspattingen van zijn Opperhoofd, toen ter tijd den Christelijken Godsdienst nog toegedaan, zoodanig gebelgd, dat hij besloot, zich aan de Perzische heerschappij te onderwerpen. De Edellieden zochten ook de goedkeuring van den Armenischen Aartsbisschop izaak voor hun besluit te winnen. Deze echter (zoo als de Geschiedschrijver mozes van chorene, B. 3. K. 63, vermeldt) antwoordde, vol van heiligen ijver: ‘Het is waar, onze Koning is verslaafd aan de zinnelijke vreugden dezer wereld; maar - hij is door het heilige water des Doops gereinigd. Het is zoo, hij bemint de Vrouwen al te zeer; maar - hij aanbidt echter niet het Vuur en de andere hoofdstoffen. Hij verdient uwe berisping en de verwijting van een slecht gedrag; maar - hij is een getrouw en geloovig Roomsch Christen, en, mogen zijne Zeden schandelijk zijn, zijn Geloof is vlekkeloos. Nimmer zal ik toestemmen, dat mijne schapen aan de woede van verscheurende wolven worden overgelaten. Gij zelve zoudt maar al te vroeg de ligtzinnige ruiling betreuren, van aan de blinkende deugden van eenen Heiden de voorkeur gegeven te hebben boven de zwakheden van een' Geloovigen.’

Theorie en praktijk.

‘Op zekeren avond, terwijl de lucht helder stond en door geene dampen beneveld was, nam een Starrekundige die gelegenheid te baat, om, door middel van eenen Teleskoop, de Volle Maan te beschouwen; hij maakte eene teekening van de uitgebreidheid harer zeeën, de hoogte der bergen, en het getal der bewoonbare landen en koningrijken. Een Boer, dit ziende, zeide tot iemand, die naast hem stond: “Laat hem kijken, zoo veel als hij wil; hij is toch niet digter bij de Maan dan wij.”’
Dit verhaal deed, op zekeren dag, aristus aan zijnen Zoon alexis, in eene dier zamenkomsten, in welke hij zoo wel deszelfs hart trachtte te vormen, als zijn verstand met nutte kundigheden te verrijken. ‘Gaat gij uwe medgezellen in geleerdheid te boven, en blijft, nogtans, in braafheid van hart, met het ongeoefende gemeen op dezelfde hoogte? Hebt gij op den tempel der deugd zoo lang gestaroogd, en, echter, om dien te naderen, geenen enkelen stap gedaan?

{==618==} {>>pagina-aanduiding<<}
Beschouwt gij met verrukking zedelijke schoonheid, en spant niet uwe krachten in, om met dat edel sieraad getooid te worden? Zijt gij een wijsgeer in bespiegeling, maar een nieuweling in de praktijk? Mijne vaderlijke vooringenomenheid doet mij hopen, dat het tegenovergestelde waarheid is. Ik streel mijzelven met het denkbeeld, dat ik u hebbende leeren denken, gij u in staat bevindt om te kunnen werken, en dat de braafheid van uw gedrag aan uwe vordering in nutte kundigheden evenredig zijn zal. Mogt de wijsheid des almagtigen, welke in de werken der schepping zoo zigtbaar doorstraalt, uw leidsman op het pad des levens zijn! En mogt gij al het geluk genieten, welk de eigenaardige uitvloed is van een geoefend verstand, geregelde neigingen, uitgebreide goedwilligheid en een beminnelijk gedrag! Hierin bestaat het hoogste goed, hetwelk de aloude Wijzen zoo hoog roemden, hetwelk de Rede aanprijst, de Godsdienst wettigt, en waaraan de Godheid zelve hare goedkeuring geeft.’

De boer in de akademie.

Gedurende mijn verblijf aan de Hoogeschool (zoo verhaalde mij onlangs een mijner vrienden) was ik, op zekeren dag, bij een openbaar Letterkundig Twistgeding tegenwoordig, waarin eene Regtsgeleerde Verhandeling openlijk verdedigd werd. Onder de toegevloeide menigte viel mijn oog op eenen Boer. Hoewel hij, zoo als van zelf spreekt, zoo min het onderwerp, waarover geredetwist werd, als de Latijnsche taal verstond, scheen hij, echter, zeer aandachtig te luisteren, en geen gering vermaak te genieten. Een Student, die naast hem stond, en die gemoedsaandoeningen opmerkte, vraagde hem, hoe hij eenig vermaak konde vinden in zulke twistgedingen, als zijnde hij, om van onderwerp en taal niet te spreken, onbekwaam om te beslissen, voor welken kant de overwinning zich verklaarde. ‘Mijnheer!’ antwoordde de Boer, ‘ik ben zoo groot een lomperd niet, als waarvoor gij mij aanziet: want ik kan duidelijk bemerken, wie eerst boos worde; en die boos wordt, verliest het.’ Het dagelijksche menschenverstand deed den Landman gevoelen, dat hij, die de kracht zijner bewijzen gevoelde, bedaard zoude blijven, terwijl zijn tegenspreker boos zoude worden, omdat hij zijner minderheid bewust was, en zich onbekwaam vond, om zijne tegenwerpingen te kunnen volhouden.


{==619==} {>>pagina-aanduiding<<}

Speelgoed.


Makkers! zouden we ons vervelen, 
Als de kleine kindren spelen? 
Schoon het ons belagchlijk schijn', 
Ja, hoe effen we ons ook houên, 
Wat kasteelen wij ook bouwen, 
Dikwijls mogen wij vertrouwen 
Dat wij zelf niet wijzer zijn. 
 
Durven wij, zoo streng in 't wikken, 
't Knaapjen op zijn vingers tikken, 
Als het naar iets schaadlijks tast; 
Durven wij de kindergrillen 
Met een stroeven ernst bedillen, 
Daar wij zelf zoo dikwijls willen 
Wat alleen aan kindren past? 
 
Kunnen wij ons niet, mijn Vrinden, 
In de school der wereld vinden; 
Leeren wij er daaglijks niet? 
Waarom zouden wij 't verhelen, 
Dat we er ons somtijds vervelen, 
En wij wel eens gaarne spelen, 
Als het leeren ons verdriet? 
 
Ja, zoo lang we op aard verkeeren, 
Is het spelen en het leeren 
Eigen aan ons doen, ô ja! 
En, zoo wij ter zijde gluren, 
Lagehend op de kindren turen, 
Apen slechts hun kleine kuren 
Onze groote grillen na. 

{==620==} {>>pagina-aanduiding<<}

Elk zoekt uit de kramerijen, 
Wat zijn zinnen best kan vleijen, 
En wat hij het reedste ziet. 
Die, met rijden ingenomen, 
't Hobbelpaard niet kan bekomen, 
Poogt daarvoor den stok te toomen; 
Maar het rijden laat hij niet. 
 
Laten we ons dan niet vervelen, 
Makkers! laat ons lustig spelen; 
Schamen wij er ons niet voor. 
Neen, wij hoeven niet te blozen, 
Als wij onze zorgen poozen; 
Maar voor alles goed gekozen, 
Opdat niets de vreugd verstoor'. 
 
Laten we ook, als brave kindren, 
Bovenal geen ander hindren; 
Hebben wij slechts kleinigheén, 
Laat ons spelen in een hoekje, 
Met een prentje of met een boekje; 
Ja, al waar' 't ook slechts een koekje, 
Houden wij ons wel te vreên. 
 
Hebben andren fraaijer zaken, 
Grooter speelgoed, meer vermaken, 
Pruilen wij om 't onze niet. 
Hij, die veel bijeen mogt garen, 
Heeft de zorg ook van 't bewaren; 
En, moet hij het laten varen, 
Denk eens hoe 't hem dan verdriet! 

{==621==} {>>pagina-aanduiding<<}

Laat ons somtijds zamen deelen, 
Vreedzaam met elkander spelen; 
Ieder breng' het zijne bij; 
Elk geev', wat hij uit kan kramen; 
Brengen we al het speelgoed zamen; 
Wisling zal 't veraangenamen; 
Maar vooral geen kibblarij! 
 
Elk moet zijn genoegen vinden; 
Niemand moet iets onderwinden, 
Wat aan andren hinder doet; 
Geen van allen moet iets spijten; 
Laat ons niemand iets verwijten: 
Want, wie andren wil doen krijten, 
Maakt het ook zichzelv' onzoet. 
 
Ach! het staat er slecht geschapen, 
Als de twist van groote knapen 
Al de vreugd van 't spel verstoort; 
Als zij, door 't baldadig woelen, 
Aan elkaar hun moedwil koelen, 
Gretig op het speelgoed doelen, 
Dat hun makkers toebehoort. 
 
Laat de sterkste ook alles winnen, - 
Wat kan hij er meê beginnen? 
Zie, hoe ras hij zich verveelt! 
Hij heeft al de kramerijen; 
Maar zijn makkers ziet hij schreijen, 
En hij kan zich niet verblijên, 
Omdat niemand met hem speelt. 

{==622==} {>>pagina-aanduiding<<}

Makkers! laat ons t'allen tijden 
Zulke woeste knapen mijden; 
Spelen we altijd zoet en stil. 
Dat wij 't onze goed besteden; 
Stellen wij met kleinigheden 
Altijd onzen wensch te vreden, 
Hoe de spotzucht ons bedill'. 
 
Moeten wij ook, in een hoekje, 
Met een prentje of met een boekje 
Ons vernoegen; 't baar' geen leed. 
Waartoe naar iets meer te haken? 
Hij, die zich met kleine zaken, 
In zijn spelen, kan vermaken, 
Is veel rijker dan hij weet. 
 
M.W. 


De spelde en de naald.


Een Speld, die lang 't genoegen had, 
Dat haar een schoone vrouw bezat, 
Kende alle pligten van 't toilet, 
Zoo als men spreekt, van A tot Z. 
Er was geene enkle modeplooi, 
Die zij niet gaf aan 's Juffers tooi; 
Geen Thee-, geen Bruids- of Kraambezoek, 
Of zij ging mede aan d'omslagdoek, 
Aan 't boezemstrikje of lintje in 't haar, 
Al naar de Dame luimig waar'. 
 
Nooit was, beheerscht door grilligheid, 
Mijn Spelde een vaste plaats bereid. 
Geplaatst bij 't hart, de plaats der eer, 
Zonk zij weldra in 't stof ter neer: 

{==623==} {>>pagina-aanduiding<<}

Nog eer ons oog haar volgen kon, 
Stak ze in den sleep van een japon. 
Schoon nu mijn Speld haar lot betreurt, 
Door dik en dun werd rondgesleurd, 
Nog altijd vond zij, hoe bespot, 
Deez' troost in haar vernederd lot, 
Dat ieder Minnaar juist als zij 
Een speelbal was van zotternij. 
 
In 't eind dan van alle eer ontdaan, 
Was zij het leven doorgegaan. 
Nu eens blonk ze op des snijders arm; 
Dan hield zij 't kind des beedlaars warm; 
Soms werd zij door een gierigaard 
Angstvallig als een schat bewaard. 
Doch eindlijk schonk haar 't lot wat goeds: 
Haar voerende in eens Doctors koets, 
Reed zij met dien geleerden Heer 
Door heel de stad, straat op straat neer; 
Bezocht met hem de Physica 
En Felix en Concordia; 
Wel eens, doch schaars, de Maatschappij 
Van Taal en Dicht; d' aan Poëzij 
Gewijden Vriendenkring en 't Nut, 
(Er was toen nog geen Institut...) 
Tot zij, te midden van 't gedruisch, 
Verloren werd in 't Koffijhuis. 
Hier, hoorend' met verwondering, 
Hoe stout men sprak van ieder ding, 
Somtijds van 't geen men niet verstond, 
Ontsloot mijn Speld haar' kopren mond: 
Want vaak rees in haar starend oog 
Een niet - een beusling hemelhoog; 
Terwijl zij dikwerf, dwaas genoeg, 
Naar iets, wat niemand kende, vroeg. 
Geen wonder, dat haar schranderheid, 
Dus onbedacht ten toon gespreid, 

{==624==} {>>pagina-aanduiding<<}

Deez proeve van verbeelding gaf; 
(Zij stamde van de Muzen af:) 
‘Zie eens,’ zegt zij, ‘wat 's dit, Mijnheer?’ 
Een Naald, antwoordt haar de andre weer. 
(Die zot! zij wist den naam wel, maar 
Sprak of 't de naald eens snijders waar'.) 
‘Een Naald,’ hervatze, ‘(foei! 't is schand') 
Geeft als vriendin den Kei de hand! 
Den draad te leiden, is uw zaak; 
Het roesten is geenszins uw taak. 
Waar toch voerde u de vriendschap heen 
Met deez' verachten, vuilen steen?’ 
Vriendin! dus antwoordt haar de Naald, 
Veracht mij niet. In ernst, gij dwaalt, 
Of kent, zoo 't schijnt, den Zeilsteen niet, 
Wiens deugd der deugden bijstand biedt. 
Ik volg, en ô! dit zegt veel meer, 
Niets dan verdiensten, roem en eer; 
Bestuur en rigt der lootsen hand; 
Doe hun vermijden klip en strand; 
Terwijl ik iedre landstreek ken, 
Alsof ik daar geboren ben. 
Waar' ik door naaisters opgevoed 
Bij wollen- of bij linnengoed, 
Wat zoude ik zijn? de hoogste graad 
Waar' leidsvrouw van een' fijnen draad! 
Die taak had nimmer veel om 't lijf, 
Dient meer tot weelde dan gerijf, 
En, trotsche Spelde! al naaide ik zij', 
'k Deed waarlijk geen meer nut dan gij. 
 
campagne. 



{==625==} {>>pagina-aanduiding<<}

Mengelwerk, tot fraaije letteren, kunsten en wetenschappen, betrekkelijk.

Vertoog, over den staat der zedekunde bij de heidenen, vóór de verkondiging van den Christelijken Godsdienst.

- Naardemaal in de Wijsheid gods de Wereld god niet heeft gekend door de Wijsheid, zoo heeft het gode behaagd door de Dwaasheid der Predikinge zalig te maken die gelooven.



paulus.
In een vorig Vertoog (*) een vlugtig overzigt gegeven hebbende van den staat der Heidensche Wereld vóór de Verkondiging der Christelijke Leere, 't welk uitwees de lage en vernederende denkbeelden, in dezelve wegens de Godheid gevormd en gekoesterd, zet ik mij thans ter overweging van eenige hunner algemeene grondregelen over de Zedekunde, en wel bijzonder de zoodanige, als werden voorgestaan door de Wijsgeeren, welke op de proeve zullen blijken verre van gunstig te zijn voor de Deugd, in derzelver volle en regtmatige uitgestrektheid genomen.
Velen der Heidensche Wijsgeeren beweerden, dat er van nature niets regt of onregt was, maar zulks door stellige wetten of gewoonte als zoodanig aangemerkt. Dit was het gevoelen van theodorus, archelaus en aristippus, Wijsgeeren uit de Alexandrijnsche School, en het meest heerschend begrip, korten tijd vóór de komst van christus. - Alle de vroegere Wijsgeeren kenden te veel toe aan de verpligting van stellige Wetten. Socrates zelf houdt het voor iets, wezenlijk tot het karakter van een braaf man behoorende, dat hij, zonder bepaling,

{==626==} {>>pagina-aanduiding<<}
aan de Landswetten gehoorzaamt. - Epicurus, in tegendeel, boezemde het beginfel van Zelfliefde ten sterkste in; leerarende, dat de mensch alles moet doen om zijns zelfs wil; dat eigen geluksbevordering ten grooten grondregel des levensgedrags mogt strekken.
Het meest uitstekend stelsel van Zedekunde bij de Grieken was dat der Stoicijnen; en heeft men vrij algemeen geoordeeld, dat het zeer geschikt was om Deugd te kweeken. Dit stelsel treedt, in de daad, met eene houding van grootheid en verhevenheid te voorschijn; doch, van nabij bezien, ontdekt men, dat het niet bevorderlijk is voor menschelijke en behagelijke deugden. Bij de Stoicijnen was het eene hoofdgrondstelling, dat 's Menschen Ziel, met god van dezelfde natuur zijnde, zelfgenoegzaam is voor deugd en gelukzaligheid; zoo verre, dat het zelfs in der Goden magt niet ware, een deugdzaam man ongelukkig te maken. Met zulk een verwaten trots spraken sommigen hunner, dat zij den Mensch als boven de Goden stelden; dewijl de Goden wijs waren door de noodzakelijkheid hunner Nature, maar de Menschen door eigen keuze. Gevoelens van dezen aard konden niet missen den grondslag te leggen van een' zeer gevaarlijken en ondragelijken hoogmoed.
Om dit wondervreemde leerbegrip of veronderstelling, ten opzigte van eene wereld, waarin de wijsste en beste menschen aan pijn en dood onderworpen zijn, te schragen, vonden zij zich genoodzaakt te beweren (en dit deden zij volmondig) dat pijn geen kwaad is, en dat lengte van tijd geen toevoegsel tot geluksgenot oplevert. Om eene gevoelloosheid voor pijn te bevorderen, beweerden zij, dat de mensch alle driften, van welk eenen aard ook, moest onderdrukken. Wegens onregt en ondeugd wilden zij dat men zich niet vertoornde. Om de gevoeligheid bij zoodanige gelegenheden te verstompen, schilderden zij menigwerf alle misdaden als onvrijwillige bedrijven af, en dat dus niemand reden had om des verwonderd te staan of gestoord te zijn, inzonderheid dewijl niemand kon lijden dan de pleger des onregts: want het was de groote grondregel van epictetus, dat het natuurlijk onmogelijk is, dat de eene mensch onregt doe en de ander daarvoor lijde. Het valt zeker zeer bezwaarlijk te begrijpen, welke wezenlijke Deugd uit grondregels als de opgemelde kan hervoortkomen; grondregels, welke, integendeel, eene zeer nadeelige stekking hebben.

{==627==} {>>pagina-aanduiding<<}

De gezellige Deugden zijn de meest in 't oog loopende en van de algemeenst erkende verpligting. Wanneer een der gezellige Pligten verwaarloosd wordt, lijden er eenige onzer Natuurgenooten door, en kunnen niet nalaten des te klagen, of op deze of gene wijze herstel te zoeken. In de daad, zender eene dragelijke waarneming der gezellige Pligten, kan de Maatschappij niet bestaan. Openbare verongelijkingen loopen altoos dermate in het oog, dat de menschen niet kunnen nalaten dezelve op te merken, en overtuigd te zijn van derzelver booze en verdervende natuur. Onder alle Volken grijpt deswege een vrij juist begrip plaats wegens het onderscheid tusschen regt en onregt, en de pligten der zamenlevinge zijn altoos het allermeest betracht. Maar zelfs deze tak van het stelsel der Zedekunde was zeer onvolkomen bij Grieken en Romeinen, en verre van gunstig te zijn voor de gevoelens van die edelaardige, verfijnde en uitgebreide Menschenliefde, welke geheel het Menschdom aanmerkt als Broeders, de algemeene afstammelingen van één' grooten en goeden Vader, en ons zoo krachtdadig leert, anderen te doen, gelijk wij wenschen dat zij te onzen opzigte zullen handelen.
De Grieken schijnen, in 't algemeen, geen hooger doel gehad te hebben, dan het welzijn hunner onderscheidene Staten, of, ten uiterste, dat van het Grieksche Bondgenootschap. Socrates zelfs spreekt, zijne Toehoorders aanmanende om alle Grieken als Broeders aan te merken, van de Barbaren (door welken hij alle andere Volken verstaat) als hunne natuurlijke vijanden, en schrijft, te hunnen opzigte, zoodanige regels van gedrag voor, als niet zijn overeen te brengen met de algemeene voorschriften der menschelijkheid. - Bekend is de Staatsregel, te Sparta omhelsd, dat braafheid en alles, wat verder in aanmerking mag komen, aan het welzijn van den Staat moet worden opgeofferd. - De Spartanen, een naburig Volk, de Heloten te ondergebragt hebbende, hielden dezelve eenige honderd jaren in den staat der diepste slavernij, en, ten einde zij niet al te talrijk zouden worden, doodden zij er somwijlen in koelen bloede; niet alleen gedoogde men, maar juichte het toe, wanneer jongelingen een Heloot bij verrassing gedood hadden, ten einde hen daardoor te verharden in den bloedigen, met list gevoerden krijg: want men boezemde der Spartaansche jeugd in, dat eene overwinning, door list behaald, eene dubbele waarde had.

{==628==} {>>pagina-aanduiding<<}

In de meeste Heidensche Staten ontmoeten wij Gewoonten, volstrekt niet overeen te brengen met menschelijkheid en deugd. Men denke aan het nederleggen van ziekelijke kinderen, om door de wilde dieren verscheurd te worden. Bij de Spartanen werd ieder kind door openbaar aangestelde schouwers bezigtigd, die beslisten, of het opgebragt dan verworpen zou worden. Plutarchus prijst hen deswege. Plato schrijft in zijn Boek der Wetten voor, dat, wanneer de lieden over den tijd zijn van sterke kinderen te verwekken, zij middelen moeten gebruiken om voor te komen dat zij niet levende ter wereld komen, of dezelve na de geboorte dooden. Aristoteles wil desgelijks, dat er wetten zouden worden vastgesteld tegen het opbrengen van zwakke kinderen. Bij verscheide Heidensche Volken van ouden tijd liet men de ouden en zwakken aan zichzelven en aan gebrek over. De Perzianen maakten in dusdanig eene verlating der hulpbehoevenden geene zwarigheid in 't minste.
Eene algemeen heerschende gewoonte was het te Rome, de oude en zieke Slaven op zeker eiland in den Tiber te voeren en daar te laten sterven. Eeuwen lang was het een geliefd vermaak bij het Romeinsche Volk, de gevechten bij te wonen van de zwaardvechters, van welken eenigen met elkander, en anderen met wilde beesten vochten. Op deze wijze zijn vele honderden slaven, zorgvuldig tot die kunst opgevoed, op eenmaal opgeofferd. - Dit was eene der schrikkelijke gewoonten, welker uitroeijing men verschuldigd is aan den zachten aard des Christendoms.
Men zou zich ligtelijk verbeelden, dat het betoon van medelijden met ongelukkigen zoo diep in 's menschen boezem geprent was, en zoo veel krachts ontving van de inspraken des gewetens, dat het niet in de magt der Wijsbegeerte ware, hetzelve uit het stelsel der Zedekunde te verbannen; en nogtans werd het door de Stoicijnen, die groote Zedekundigen, verboden. Hun wijze Man moest geene driften, en gevolgelijk geen medelijden hebben. Epictetus, 't is waar, staat het den Wijsgeer toe, zijnen vriend in woorden eenig medelijden te betoonen, indien dit diens leed kan verzachten; dan hij verzoekt hem tevens ernstig, zorg te dragen, dat hij bij dit betoon niets wezenlijks gevoele!
Eenige Wijsgeeren prezen het vergeven van ongelijken aan: doch anderen spraken tot lof van den wraaklust; hierin stak democritus bovenal uit. Wanneer plato socra-
{==629==} {>>pagina-aanduiding<<}
tes invoert als de Vergeeslijkheid aanprijzende, spreekt hij daarvan als een gevoelen, strijdig met het algemeen begrip, bij de Wijsgeeren aangenomen.
De verpligting, om waarheid te spreken, schijnt even zeer als Menschliefde en Medelijden een pligt der Nature, op de gezelligheid gegrond, en van het hoogste belang voor de zamenleving. Nogtans strekten de grondregels van eenige Wijsgeeren, om dien grond van het geluk der maatschappije te ondermijnen. De Stoicijnen hielden de Leugen voor geoorloofd, als dezelve baat aanbragt; en plato leeraart, dat het een' mensch vrijstaat eene leugen te spreken, als hij weet, hoe zulks ten bekwamen tijde te doen.
Daar wij de Grieksche Wijsgeeren zoo veel ruimte zagen geven ten aanzien der gezellige Pligten, kunnen wij van hen geene strikte Zedekunde verwachten ten opzigte van de verkeering der beide Seksen. Geen der Wijsgeeren beschreef de Hoererij als eene ondeugd; schoon de strekking daarvan zoo verderfelijk is voor de Maatschappij, en het bedrijven het hart bederft. Cato zelfs prees een' jongeling wegens het bezoeken van huizen der ontucht. Te Sparta vertoonden zich jonge vrouwspersonen naakt bij de openbare spelen; en wanneer getrouwde vrouwen geene kinderen kregen, werden hunne echtgenooten aangemaand om ze aan andere mannen te leenen: eene gewoonte, door plutarchus verdedigd. Zulks stemde ook overeen met de leer der Stoicijnen. Cato van Utica leende zijne echtgenoote aan zijnen vriend hortensius. Plato prijst in zijn Wetboek de gemeenschap der Vrouwen aan; en hij raadt, dat de Soldaten niet zullen wederhouden worden ten aanzien van het botvieren aan eenige soort van wellustig genot, zelfs de onnatuurlijkste, als zij op een krijgstogt zijn.
Bloedschendige Echtverbindtenissen waren algemeen bij eenige Heidensche Volken, bovenal in Egypte en Perzie; doch Griekenland en Rome vaardigden daartegen een verbod uit.
Indien de menschen de verpligting tot gezellige Deugden niet voelen en erkennen, kan men niet verwachten, dat zij zich gehouden zullen achten eenig bedwang te erkennen, waar de regten van anderen niet in aanmerking komen. Wanneer het gezag van god en van de Overheid niet in aanmerking genomen wordt, zullen de redenen voor zuiverheid van gedrag, van de Natuur alleen ontleend, niet vermogen veel op te wegen tegen de overhel-
{==630==} {>>pagina-aanduiding<<}
ling om zinnelijken lust op te volgen. - Voor 's menschen geluk in dit leven te zorgen, was het groote doel van de Wijsgeeren der oudheid; en, schoon sommigen hunner beweerden, dat het Geluk alleen in Deugd bestond, en anderen 't zelve stelden in bedaardheid van geest en gezondheid van ligchaam, verhies aristippus, en de Alexandrijnsche School, eene der laatst opgerigte, zinnelijk genot tot het hoogste goed.
De Stoicijnen veroorloofden eene ruime botviering aan de genietingen der zinnen, en waren over het algemeen sterke drinkers. Cato was zeer aan den drank verslaafd; dit was mede het geval van zeno, den Stichter van dien aanhang; en chrysippus stierf aan de gevolgen van bovenmatig drinken, ter gelegenheid van het doen eener offerande.
De ondeugd, die met het hoogste regt den schandnaam van onnatuurlijk draagt, verkreeg, 't geen naauwelijks te gelooven is, al te zeer de goedkeuring van eenige Wetgevers en Wijsgeeren; en velen hunner staafden zulks met hun voorbeeld. - Xenophon onderrigt ons, dat dit misdrijf door de openbare Wetten van verscheide Staten in Griekenland werd aangemoedigd. Dit had bij uitstek plaats bij de Cretenzen, ten einde het krijgen van een te groot aantal kinderen te voorkomen. Solon, een der zeven Grieksche Wijzen en de beroemde Wetgever te Athene, verbood dit bedrijf aan de Slaven; 't geen noodwendig het denkbeeld insluit, dat hij zulks oordeelde alleen geoorloofd te zijn aan Vrijen. Volgens cicero, pleegden de Grieksche Wijsgeeren niet alleen dit kwaad, maar roemden zelfs op deze ondengd. Plutarchus vermeldt ons, dat vele Ouders niet wilden, dat hunne Zonen zouden verkeeren met Wijsgeeren, die voorgaven veel van hen te houden. Diogenes stak uit door het openlijk bedrijven van die schanddaad, zonder des eenige schaamte te gevoelen; het daarvoor houdende, dat hij, naar den grondregel der Cynische Wijsgeeren, volgens de Natuur leefde. - Deze onnatuurlijke ondengd was ten tijde van de verkondiging des Christelijken Godsdiensts ten hoogsten top geklommen. Seneca vermeldt, dat dezelve, in zijne dagen, openlijk, en zonder zich des te schamen, te Rome gepleegd werd.
Wanneer zinnelijk genot als het groote doel des levens wordt aangemerkt, en wanneer tessens het gezag van god en van het Geweten niet geldt, hebbe men zich in geenen

{==631==} {>>pagina-aanduiding<<}
deele te verwonderen, dat, wanneer dit einde niet kon bereikt worden, of men des wanhoopte, het leven zelfs niets gerekend werd. Te dezer oorzake is het eigenaardig te verwachten, dat Zelfmoord zou aangeprezen worden door de Epicuristen en de overige Wijsgeeren, wier begrippen met de hunne strookten, bij alle gelegenheden, als het leven ten last werd. In deze onze verwachting vinden wij ons niet bedrogen. - Dan de Zelfmoord werd bijzonder aangeprezen niet alleen, maar dadelijk te werk gesteld, door de Stoicijnen, die voorgaven het Vermaak te verloochenen, en als een bedrijf van heldenmoed en grootmoedigheid. Het algemeen zeggen van hunne deftigste Wijsgeeren was: ‘Indien het binnenshuis te sterk rookt, de deur staat open, en gij kunt naar buiten gaan.’ De Geschiedenis leeraart ons tevens met sprekende voorbeelden, dat velen der uitstekendste Stoicijnen door eigen hand om 't leven kwamen, inzonderheid cato van Utica, en zeno, de Grondvester van den Aanhang der Stoicijnen; welke laatstgemelde de hand aan zichzelven sloeg, toen hij reeds hoog in jaren was, en, een vinger gebroken zijnde, veel pijns leed.
Somtijds, 't is waar, spraken de Wijsgeeren van laatstgemelden Aanhang op een' geheel anderen trant, en raadden anderen aan, het leven niet te verlaten, vóór dat god, die hen in 't zelve geplaatst had, het teeken ten aftogt zou gegeven hebben. - Dan het is te vergeefs, eene volkomene eenstemmigheid te verwachten in een eenig der stelsels van Wijsgeeren. Zij beschuldigen elkander onderling (en waarlijk zeer regtmatig) van onbestaanbaar- en ongerijmdheden. - Maar, wat ook de Wijsgeeren mogten denken of dadelijk uitoefenen, hebben nogtans de Wetgevers der Oudheid, op het stuk van den Zelfmoord, dezelfde grondbeginsels als dezen niet omhelsd: want bij verscheide oude Staatsgesteltenissen en Wetten vinden wij den Zelfmoord met eene smadelijke behandeling van het ligchaam des daders en andere onteeringen gestraft.
Naardemaal de staat der Heidensche Wereld, in de thans beschouwde opzigten, zoodanig geweest is, zien wij duidelijk het eigenaardige van de beschrijvingen der Zeden op verscheide plaatsen in de Schriften des N. Verbonds (*);

{==632==} {>>pagina-aanduiding<<}
plaatsen, welke door velen, die geene genoegzame kennis van de geschiedenis dier tijden bezitten, voor vergroot aangezien worden. Want, schoon alle bederf en verbastering des waren Christendoms gestrekt hebbe om den echten geest van 't zelve te verzwakken en het groot oogmerk dier Godsdienst-bedeelinge te verijdelen, welk geen ander was dan de zuiverheid der Zeden te bevorderen, was het bederf, zelfs in de duisterste eeuwen van waanen bijgeloof, nimmer zoo groot, of de erkentenis van het Christendom was gunstiger voor de Deugd, dan het omhelzen van de heerschende begrippen der Heidenen, ten tijde van de verkondiging der Evangelieleere.
Dikwijls klagen wij, en met reden, over de bedorvenheid der tijden; en dusdanige klagten waren nimmer luider en teffens gegronder, dan in het tijdperk, 't geen de Kerkhervorming voorging. Maar het Zedebederf klom tot geen zoo hoogen trap, als 't geen in de Heidensche wereld algemeen de overhand had, en 't welk de Heidensche Schrijvers zelve opgeven, de ergerlijkste tafereelen van Zedeverbastering ophangende. - Dit alles dient, onder andere bewijzen van dit stuk, om niet alleen de voegelijkheid en het nut, maar de volstrekte noodzakelijkheid van een zuiverder Stelsel van Godsdienst en Zedeleere, of, met andere woorden, de noodzakelijkheid eener Goddelijke Openbaringe, aan te wijzen.

Aanmerkingen, over de beste geneeswijze van den kinkhoest. Door J.G. Knebel, Geneesheer te Görlitz.

Schoon de Opiaten door vele Geneesheeren in den Kinkhoest nadeelig worden geoordeeld, heb ik mij bij dezelve toch steeds uitmuntend wel bevonden, gelijk ik nog onlangs in eene zware Epidemie dezer ziekte, in onzen omtrek (in 1804), gelegenheid had waar te nemen. Alle verschijnselen dier kwaal overreedden mij, dat dezelve eigenlijk is eene asthenische ontsteking van den strot, die meestal in drie tijdperken afloopt. Het eerste tijdperk, dat der besmetting, was zeer kort, en leverde niets aanmerkelijks op, dan eene onwederstaanbare neiging tot hoesten, zonder koorts. In het tweede tijdperk was er vrij wat asthenische koorts aanwezig, die somwijlen zelfs

{==633==} {>>pagina-aanduiding<<}
tot den graad van een ligten Typhus opklom. In het derde tijdperk hield die koorts wel op, doch de hoest vervolgde zonder dezelve zijnen loop.
Zoo ras ik in den beginne bij de kinderen werd geroepen, gaf ik hun Opium, naar mate der jaren en krachten. Bij voorbeeld, aan een kind van een jaar, het vierde, vijsde of zesde gedeelte van een grein, tegen den nacht. Op den volgenden morgen werd de helft daarvan herhaald; na zes uren nogmaals dezelfde hoeveelheid; na verloop van zes uren dus wederom, en tegen den nacht op nieuws de volle gifte. Ook werden er wel eens Mostaardpappen om den hals gelegd.
In het tweede of koortsig tijdperk was ik in den beginne zeer spaarzaam met het Opium; doch ras ziende, dat alle andere middelen verkeerd werkten, keerde ik, met het beste gevolg, tot het gebruik van het Heulsap terug. Onder deze behandeling liep het tweede tijdperk dikwijls reeds met drie of vier dagen ten einde. Zelden liep hetzelve over veertien dagen.
In het derde tijdperk hield de hoest aan, zonder koorts van aanbelang; schoon sommige voorwerpen met een zenuwachtig sluipkoortsje bezet bleven, en ook andere, door zich aan de koude enz. bloot te stellen, eene vernieuwing van koorts ondervonden. Ook in dit derde tijdstip was het Opium nog een tijdlang het hoofdmiddel; doch de gisten werden verminderd en de tusschenruimten vergroot. Het voornaamste nadeel, 't geen men door het Opium ondervond, was de groote bedwelming, waarin de zieken zich in het begin van den slaap bevonden, waardoor men genoodzaakt werd de kinderen zeer spoedig in het begin der aanvallen uit het bed te nemen en dezelve ter degen te schudden, om dus het stikken voor te komen. Voorts bragten de groote giften van het Opium geenerlei nadeel toe aan de verstandelijke vermogens der kinderen of der andere lijders.
Schoon het Opium, naar mijne bevinding, het beste middel in den Kinkhoest is, zoo moet zijne werking somwijlen door andere dingen geholpen worden. Vooral moet men er op bedacht zijn, of er ook een natuurlijke aanleg tot Longtering, of eene scrophuleuze kwaadsappigheid, bij de lijdende kinderen plaats grijpe; in welke beide omstanheden men de beste hulp bij Kwikmiddelen en bij Spiesglasbereidingen kan vinden. Wanneer er zich verder zenuwachtige verschijnselen openbaarden, die hulpe vorderden,

{==634==} {>>pagina-aanduiding<<}
dan was de verbinding van het Valeriaan-extract met het Opium het beste middel.
Het gevaarlijkst toeval, 't welk bij den Kinkhoest komen kan, is eene aanhoudende slijmbezetting op de longen, die eene spoedige verstikking dreigt. Braakmiddelen zijn hier niet onwerkzaam, doch helpen niet op den duur. Voor hen, die het betalen kunnen, is hier niets beter, dan eenige herhaalde giften van Moschus; doch voor de minvermogenden schrijft men het best eene Emulsie voor uit Arabische Gom met wat Koperämmoniak en Hoffmansdroppels.
Best geeft men het Opium in deze ziekte in poeders, of in pillen. Doch wanneer de Lijders zulks niet kunnen innemen, kan men met een zeer groot nut van de volgende Tinctuur gebruik maken: Neem Opium-poeder acht oncen, slappen Brandewijn achtënveertig oncen; laat het mengsel, in een welgesloten glas, veentien dagen lang, in de koude trekken; schud het dikwijls om, en filtreer eindelijk het vocht. Tien droppels van dit vocht bevatten een grein Opium.





Over de Sebastianisten in Portugal.

(Medegedeeld door den Heer Mr. w. bilderdijk.)

Men heeft sedert ruim derdhalve eeuw onder de Europische Volken zich vrolijk gemaakt met het wonderlijk bijgeloof der Portugeezen, die, eenige leeftijden achtereen, hunnen verslagen' Koning Sebastiaan bleven verwachten, en van hem voor hun Rijk en Landaard een herstel hopen, hetgeen weinig minder, dan de oprigting eener algemeene Monarchy in hun midden, behelzen moest. Het ontbrak nooit aan spotters, die deze ingewortelde volksmeening der geheele Natie als eene haar beschimpende vlek in het aangezigt wierpen, en niets is bekender dan Voltaires verachtelijke en honende uitdrukking: ‘Que ferez-vous d'un peuple, dont la moitié attend encor le Messie, et l'autre moitié Don Sebastien?’ Even of er een parallel ware te maken tusschen de verwachting der Joden, op Goddelijke en als Goddelijk erkende voorspellingen steunende, en die toch al wie Christen is met hun als de zekerheid-zelve aanneemt, en een jammerlijk volks-
{==635==} {>>pagina-aanduiding<<}
praatjen, dat, eenmaal in tijden van verslagenheid en beroering een blind gemeen in de hand gestopt, tegen al wat men zich redelijkerwijze mogt voorstellen, in kracht is gebleven.
Hoe bekend echter dit fabeltjen en 't geloof, dat het in Portugal heeft gevonden, alomme in de Letterkundige wereld geweest is en nog werkelijk zijn mag, en hoe zeer het ook bij ons tot de meest algemeen verspreide Historische kennissen behoort; het is, voor zoo veel mij gebleken is, verre van daar, dat men vermoeden zou, dat het in onze dagen, in plaats van een oud afgesleten grolletjen te zijn, 't geen niet meer dan bij 't stekeblinde gemeen in de minste aanmerking komen kan, door geheel het Rijk, onder alle standen en rangen van menschen, grooten en kleinen, geleerden en ongeleerden, kerkelijken en wereldlijken, met een allervurigsten ijver en drift omhelsd, aangenomen, en voortgeplant wordt; en dat welligt nimmer te voren die aanhang der Sebastianisten zoo zeer eene wezenlijke Secte in den Staat en de Kerk van Portugal is geweest, dan nu heden; ja op de verdediging der Portugeezen, hun hoop, hunne uitzigten, hun gedrag daarin, en allerwaarschijnlijkst op het lot, dat den tegenwoordigen hachelijken staat van dat Land moet beslissen, van eenen onbegrijpelijken invloed is. De algemeenheid en 't belang van zoodanig een bijgeloof in het tegenwoordig oogenblik heeft nu korteling oorsprong aan een Portugeesch werkje gegeven: Os Sebastianistas, in dit loopende jaar bij den Drukker van den Raad van Oorlog en met openbare vergunning gedrukt onder den naam van Jozef Augustijn de Macedo. Een boekje van 114 bladzijden in 8vo, dat zeer wel geschreven is, en ingerigt zoo om de dwaasheid als om het gevaar van die vaste verwachting op Sebastiaan, als redder zijns lands, aan te toonen. En welligt zal de vreemdheid van zoodanig een zonderling verschijnsel des hardnekkigsten bijgeloofs een kort verslag van die Secte, hare gronden, uitzigten, en geschiedenis, niet ongevallig maken.
Ik behoef hier den oorsprong van de zaak niet wijdloopig op te halen. Men weet, dat, in 1578, Koning Sebastiaan, zelf van een' oorlogzuchtigen aard, en daarbij aangezet door zulken als belang hadden zijne staat-en roemzucht te voeden, een' ongelukkigen togt naar Afrika ondernam, waar hij, met ongelijke magtstrijdende, in den slag bij Alcasar (dien de Portugeezen den slag van Albacerquibir noemen)

{==636==} {>>pagina-aanduiding<<}
het leven verloor. Zijn dood en de gevolgen, die zij meêsleepte, dompelden Portugal in eenen wanhopigen toestand, en het Volk verhief zich luidkeels, en niet zonder schromelijke bewegingen, tegen hen, die voorstanders en oorzaken geweest waren van die jammerlijke en tegen den raad van alle krijgskundigen doorgedrevene onderneming. Om het neder te zetten, verspreidde men, dat de Koning, wiens sterven getuigen gehad had, en wiens lijk ook op 't slagveld gevonden, herkend, en ter aarde besteld, ja daarna naar Ceuta, en van Ceuta naar Evora gevoerd werd, alwaar het in het klooster van Belèm (of Bethlehem) werkelijk ligt; dat (zeg ik) de Koning nog leefde, zijn dood slechts om bestwil verzierd was, en dat hij gereed stond met eene nieuw verzamelde magt eensklaps weder op te dagen. Men omkleedde dit met omstandigheden: hij was naar Jeruzalem vertrokken, om boete te doen van den roekeloozen stap, dien hij tot verderf van zijn Rijk en Volk had begaan. Men voegde daar weldra bij, dat hij absolutie van die zonde verkregen had, op weg was, benden bijeenbragt, en al dergelijke. Het gemeen geeft zeer gaarne geloof aan het wonderbaarlijke: alle tijden bewezen dit, en om mijne eigen ondervinding bij die van zoo vele eeuwen te voegen, het is nu vier jaren geleden dat ik in Hamburg een aantal Vriesche en Hollandsche schippers vond, die zeer overtuigd waren, ons Holland welhaast in zijn vorigen en grooteren bloeistand hersteld te zien; en dat wel, door den toen reeds zoo lang overleden Prins Frederik van Oranje; en die met de hardnekkigste drift tegen al de wereld beweerden en vasthielden, dat de Keizer der Franschen geen ander dan deze zelfde Prins Frederik was, wiens dood uit staatkundige oogmerken verdicht was geworden, en die zich, na Europa door het zwaard bevredigd te hebben, openbaren zou, en tot zoo lang onder den naam van Buonaparte verborgen moest blijven, zijnde naar hunne meening Buonaparte in Italie of Egypte
gebleven. Zijn zulke begrippen in onzen tijd onder Hollanders mogelijk, hoe veel minder mag men dan vreemd vinden, dat in Portugal, in de 16de Eeuw, aan den dood van Sebastiaan getwijfeld wierd! Welke aanleiding dit uitstrooisel aan bedrog en geestdrijverij heeft gegeven, om kort daarna een en anderen valschen Sebastiaan te doen verschijnen, zal ik hier niet aanroeren.
De verspreide twijfel aan 's Konings omkomen belette echter niet, dat men ter vervulling van den door hem ont-
{==637==} {>>pagina-aanduiding<<}
ledigden throen overging. Zijn oudoom Henrik volgde hem in de Koninklijke waardigheid op, en regeerde twee jaren. Filip de II van Spanje, zijn zusters zoon, veroverde haar op den natuurlijken zoon van deszelfden broeder, die bij de Portugeezen reeds in Henriks plaats uitgeroepen was. Zestig jaar daarna besteeg in Jan den IV het Huis van Bragança den zetel, en werd er door de gebeurtenissen op bevestigd.
Intusschen bleef de hoop op Sebastiaans wederkomst in stilte den indruk behouden, dien zij eens in het hart of in 't zwakke hoofd der Natie gemaakt had, en geen tijdverloop wischte dien uit. Meer dan één menschenleeftijd ging om, en de dood van Sebastiaan (al ware er ook niets van bekend geworden) moest naar den vasten loop der Natuur zeker, zijn voortdurend leven onmogelijk zijn; maar men gaf daarom geene inbeelding op, die der Natie eenmaal dierbaar geworden was, en van ouders tot kinderen overging. Men herinnerde zich nog altijd (hoe verwardelijk dan ook) aan den vroegeren bloeistand van Portugal, onder Alfons den V, Jan den II, en Emanuel den Gelukkige, toen het zijne verwinnende wapenen door onbezochte zeën naar de beide Indien voerde, Afrika tot het tooneel van de blinkendste veroveringen maakte, en het hatelijk, het ersvijandelijk Spanje sidderen deed. Sebastiaan had geschenen de verliezen van Jan den III te zullen vergoeden, en zijn Rijk den ouden luister teruggeven. Zijne persoonlijke dapperheid en onversaagbare moed maakten de verwachting en wellust des Volks uit. Hem had men zich gewend, als den Hersteller aan te zien. Dit was in de dieper vernedering, die er volgde, de troost geworden, en het bleef die bij het verlies van de autonomie onder een vreemd Vorst, wien men als natuurlijken vijand des Lands en tevens als overweldiger aanmerkte. En dus, verre van uit te slijten, werd het een meer en meer geliefkoosd denkbeeld, en vires acquirebat eundo. Eene oude overlevering kwam hierbij, dat aan Koning Alfons voorzegd was, dat zijne nakomelingschap in het 16de lid of in de 16de geboorte (geraçaō) een' geweldigen slag lijden, maar dat zij echter in die vernedering behouden zou worden. Men vond die vernedering in den rampzaligen toestand van 1578, en zag geen behoud, dan in den persoon des verdwenen Konings. 't Was volgens die overlevering de Zaligmaker-zelf, die Alfonsus verschenen was,
en hem dit verzekerd had; en het wapen door Alfons aangeno-
{==638==} {>>pagina-aanduiding<<}
men, en den verkoopprijs van Jezus vertoonende, was er 't blijvend gedenkteeken van. Had de Zaligmaker deze verzekering gegeven, hij kon ze vervullen, waarom niet? dus dacht men, dus bleef men denken, en het werd tot een punt van gemoedelijkheid, aan de mogelijkheid, en zoo ook aan de waarheid, geen twijfel te hechten.
Bij een Volk, dat eerbied voor de H. Schrift heeft, vindt men alles, waarin men belang stelt, in de Joodsche profecyen. Men leest er de Nationale gebeurtenissen in voorspeld, nadat zij daar zijn; maar men zoekt er ook het toekomstige in. Het IV Boek van Esdras (4 Hoofdstuk) dat men eerst op Alfonsus den I, den eersten Koning van Portugal, na zijne blinkende overwinning op vijf Moorsche Koningen in de 12de Eeuw, toepaste, werd nu op de wederkomst van Sebastiaan geduid. ‘Ecce dies veniunt, et exsurget regnum super terram, et erit timor acrior (ejus, quam) omnium regnorum quae fuerunt ante eum.’ Dat Rijk (zeide men) is dat van D. Sebastiaan na zijne wederverschijning. Esdras verklaart dat Rijk nader: ‘Aquilam quam vidisti adscendentem de mari, hoc est regnum.’ Die Arend is (meent men) het leger van Sebastiaan, een magtig leger, dat van over zee komen zal, en nu sedert 300 jaren op een onbekend Eiland in gereedheid ligt, om den standaard op te heffen en naar Lissabon te voeren.
Men weet, dat deze voorspelling van ouds van het Romeinsche Rijk is verstaan. Zij werd ook in 1640 door de Jezuiten in Portugal, vijanden van het Huis van Bragança, doch die zich toen aangenaam trachtten te maken, door het nieuwe Hof te vleien, algemeen door de troonbeklimming van Jan den IV vervuld gerekend. Doch zekerlijk was die vervulling vrij mager, en men kan hun, die de oprigting van een zoo ontzachlijk Rijk onder zich verwachteden, niet wel kwalijk nemen, dat zij op iets meerders, dan de zwakke regeering van het Huis van Bragança, uitzagen.
Doch het is bij de Heilige Profeten (onder wier schriften de Portugeezen met het gros der Katholijke Kerk ook het 3 en 4de Boek van Esdras gewoon zijn te stellen), het is bij den eenigen Esdras niet, dat men staan blijft. Daar zijn eenige voorspellingen in de volkstaal, waarmeê men veel op heeft, en die ook den tijd van Sebastiaans wederverschijning bepalen. Onder deze Profeten is Gonzalo Anes Bandarra een der voornaamsten. En hij is de groote

{==639==} {>>pagina-aanduiding<<}
steun der verwachters van deze herschijning huns Konings, in wiens handen alle Oppermagten der Aarde, Christenen, Mooren, Turken en Heidenen, hunne scepters zullen overgeven, en die (wil men) op klaren lichten dag uit de wolken zal neêrdalen op het kasteel van Lissabon, en zich daar voor dien langgemisten Sebastiaan bekend maken. Zijne voorspellingen zijn in Portugeesche verzen vervat. Maar zij staan op zich-zelven niet. Zij worden onderschraagd van veel ouderen, als van een ongenoemden Hermiet van Montferrat, door anderen Donato geheeten, van een Moor van Grenada, van sint Isidorus (in de 6de Eeuw Bisschop van Sevilla), van een Japanschen Priester, genaamd Pater Clemente Gomes, enz. en, wat niet vergeten moet worden, van Kassandra-zelve, de Trojaansche, Priamus dochter; aan welke het ongelijk, dat hare ligtzinnige tijd- en stad-genooten haar door de ongeloovigheid aan hare voorzeggingen aandeden, na zoo vele eeuwen door de schranderer bedachtzaamheid van de Portugeezen vergoed wordt.
Ik zal in de bijzonderheden dezer voorspellingen niet treden, noch in de verscheidenerlei uitleggingen en toepassingen, die zij van tijd tot tijd, naar aanleiding der gebeurtenissen, gevonden hebben. Ik zal alleen opmerken, dat men onder de Sebastianisten twee verschillende hoofdbegrippen naar de tijdorde onderscheiden moet. De eersten verwachtten, dat die Koning bij zijne verschijning eerst geheel Afrika overmeesteren en van zijne daar geleden nederlaag wraak nemen moest. Dan moest hij naar Palestina gaan en de Heilige stad uit de handen der ongeloovigen scheuren, en het Rijk der Turken vernietigen, immers uit Europa verdrijven en verzwakken. Dan met een talrijk leger naar Portugal trekken, 't geen hij uit velerlei landen zou zamentrekken, en Filip den II op 't lijf vallen, die zich na de Cortez van Thomar in Lissabon onthield, hem tot Evora en in 't veld van St. Bras vervolgen, verwinnen, en met eigen hand in 't gevecht afmaken, op een wit paard in Madrid zijne intrede doen, en zich heer van de Kastiljaansche Monarchy maken. Dit moest hij doen na uit zijn onbekend eiland gekomen te zijn, waar twee Kapucijnen hem gesproken hadden, in den tijd dat hij nog onder de boete lag, hem door andere Kapucijnen, ter zake van zijn rockeloozen togt, opgelegd. Het blijkt, dat deze bijzonderheden van na de aanmatiging der Portugeesche kroon door Filip II dagteekenen.

{==640==} {>>pagina-aanduiding<<}

Lateren van dien aanhang, dezelfde voorspellingen aannemende, verklaarden ze als slaande op Jan den IV, aan 't hoofd van welken de Jezuit Manoel de Escobar staat, die in zijn werk Restauraço de Portugal prodigiosa in 1643 zich onder den naam van Doctor Gregorio de Almeida verborg, en daarin betoogde, dat die Koning-alleen de waarlijk beloofde Vorst der profecyen is, die van Esdras niet uitgezonderd. Eenige der profecyen, die men thans leest, zijn ook zigtbaar na of ten tijde van Jan den IV gesmeed, en doelen hoogstkennelijk op de drie Spaansche Filippen, de II, III en IV, als voorgangers van hem. Doch zoo zeer dit denkbeeld alstoen met veel warmte omhelsd en gekoesterd wierd, natuurlijkerwijze ging het ongevoelig voorbij. De herstelling van een Nationaal Vorst op den throon van Portugal was aanmerkelijk genoeg om een tijdperk in de Geschiedenis te maken, maar de daarmeê verbonden gebeurtenissen waren zoo verre beneden de verwachting, van het Rijk van Sebastiaan opgevat, dat men de voorspellingen, waar zij op rustte, moest opgeven, of weldra tot het oude terugkeeren.
De oude Sebastianisten derhalve bleven in wezen, en nieuwere verdichtsels, bij de ouden gemengd, maakten de zaak wel meer verward, maar verdrongen het oude gevoelen niet, dat het ongelukkig slagtoffer van den slag van Alcasar persoonlijk tot voorwerp had, en, hem tot het Hoofd van eene vijfde algemeene Monarchy makende, iets met de verwachting der Chiliasten gemeen had, hetgeen, veelligt bij eene domme en onwetende Natie het een met het ander doende verwarren, een middelding voortbragt, dat zich-zelf niet gelijk was. Immers de Sebastianisten tellen onder zich Antonio Vieiro, die een sleutel der profeten en geschiedenis van de toekomst geschreven heeft; dien men niet zeggen kan Sebastiaan te prediken, maar op zijne wijze een uitlegger van Joannes openbaring te zijn. 't Is ook mogelijk, dat een overblijfsel van Jodendom, waarvan velen in Spanje en Portugal niet geheel en al vrij zijn, hetgeen de Rabbijnen van de verschijning van hunnen Messias opteekenden, aan Don Sebastiaan heeft doen toeschrijven, of in dezen den Messias verwachten. Hoe het zij, de Secte hield zich staande, schoon zonder geruisch of opzien te verwekken, ten zij nu en dan bij de Inquisitie, die haar mede onder de ketteryen, uit het Chiliasmus gesproten en aan het Jodendom grenzende, scheen te rangschikken. Doctor Joa Manoel, Benediktijner, deed in 1736,

{==641==} {>>pagina-aanduiding<<}
ter gelegenheid der geboorte van de tegenwoordige Koningin van Portugal, bij de Universiteit te Coïmbra eene predikaatsie, daar ook gedrukt, waarin hij voornamelijk uit de profecyen van Kassandra en sint Isidorus betoogt, dat de tegenwoordige Prins Regent, toen nog ongeboren en die het onzeker was of ooit bestaan zou, (en niemand anders) die stichter van de vijfde Monarchy worden moest. Dit stuk echter vond weinig ingang: men bleef het oog op den ouden Sebastiaan gevest houden.
Maar zoo zeer als in tijden van rust dergelijke uitzigten in het toekomende veelal inslapen, zoo onstuimig wekken algemeene rampen, oorlogen en staatsomwentelingen dezelve teffens met de meest vermogende driften weêr op, en men heeft de komst van Sebastiaan veelligt nooit met meer vuur en ijver te gemoet gezien dan in deze dagen. En in het bijzonder werd 't jaar 1808 als het perk der vervulling beschouwd.
Een oud versjen, namelijk, duidde daar niet onkennelijk op in de volgende regels:

Pōe dois ós hum sobre outro, 
E pōe-lhe outro á direita; 
Pōe outro como o primeiro, 
Ahi tens a conta feita. 
 
Stel twee nullen op elkaêr: 
Stel een andere daar neven: 
De eerste daar weêr naast geschreven, 
En de rekening is klaar. 

Men ziet met den eersten opslag, dat dit het getal 808 beteekent of aanwijst. En dit versjen veroorzaakte dan ook, dat men dit getal door de vreemdste berekeningen, zelfs uit de 70 weken van Daniel, heeft gemeend te bevestigen.
Bij deze tijdbepaling komt eene uitdrukking van den evengenoemden Bandarra: dat hij zijne banier zal opheffen tegen eene Grifa (woord in het oud Portugeesch eenen Arend beteekenende), 't geen men thans op den Keizer der Franschen toepast, als den Arend in zijne veldteekenen voerende. Men behoeft het verband der woorden van deze plaats alleen in te zien, om dadelijk overtuigd te worden, dat de zoogenoemde Profeet van niemand dan Jan den IV spreekt; en het is voorlang reeds uit meer Portugeesche Schrijvers opgemerkt, dat men in Portugal

{==642==} {>>pagina-aanduiding<<}
sints de Adelaars van Karel den V als Roomsch Keizer, in Spanje gevoerd, dit Veldteeken met het Spaansche verwarde, indien zij al niet (gelijk sommigen willen bij de Koningen zijne nazaten behouden zijn. De Sebastianisten, zoo verre niet ziende, vinden in de Fransche Adelaars hunne profecyen ondersteund; en men zou mogen denken, dat zij dus, deze Grisas, het voorwerp van de voorspelde overwinning huns verlossenden Monarchs, ziende zegepralen, en daarbij het jaar 1808 verloopen ziende, of den moed moesten opgeven, of met eene wanhopige drift en woede te weer snellen. Maar neen: weêr eene andere profecy zendt die Arenden nogmaal in Spanje; en dan eerst, als dit t'ondergebragt zal zijn, en de vijand dan Portugal zal meenen te onderwerpen, zal Sebastiaan hen ontmoeten, verslaan en verdrijven, en van dien tijd af tot in 1821 regeeren, om dan de geheele wereld onder zijn gebied te vereenigen. Hier komt ter versterking dier gevoelens nog bij, dat, volgens dezelfde profecyen, vóór de komst van Sebastiaan eene geweldige scheuring in de kerk moet voorvallen, door het kiezen van een' tegenpaus; en dat ook de jongste gebeurtenissen deze scheuring als hoogst nabij aankondigen.
Maar echter, zal men zeggen, het jaar 1808 is verloopen en D. Sebastiaan heeft de verwachting te loor gesteld. - Dit verergert de kwaal, maar geneest haar niet. De Fransche benden zijn in dat jaar onder den Generaal Junot in Portugal getrokken, en het ontbreekt nu niet aan zulken, die in zijn leger D. Sebastiaan verborgen achten, en hem uit dat leger-zelven te voorschijn willen doen komen. Hij is verschenen, zeggen zij, maar nog niet bekend geworden, en dit zal hij, wanneer hij openlijke zijne banieren opsteekt en in Spanje den grooten vijand bekrijgt, die dan door zijne hand vallen zal.
En wat is 't gevolg van dat alles? Dit, dat, terwijl een zoo magtig aantal, als de Sebastianisten uitmaken, in alle de gebeurtenissen, die thans en hun Vaderland en geheel dit werelddeel overkomen, niets anders dan de toebereidselen tot den heerlijken dag der herschijning van Don Sebastiaan aanmerken, aan wien ook alleen de roem van het redden des lands en het verslaan van den vijand moet overgelaten worden, zij 's vijands overwinningen en hunnen eigenen nood en gevaar met de grootste laauwheid en onbewegelijkheid, en (zoo het de Schrijver van het door mij aangehaald werkje uitdrukt) met de handen over

{==643==} {>>pagina-aanduiding<<}
malkander, aanzien; zonder dat iets in staat is, hen tot wederstand, voorzorg, of eenige inspanning op te wekken. Bij alle voorvallen, dat aan dag (zegt die Schrijver) laten zij niet na openlijk te schreeuwen, ‘dat het Volk zich niet heeft te ontrusten, dat D. Sebastiaan toeschieten zal, en de geheele wereld onderwerpen.’ Zij laten de Engelschen, van wie in de profecyen nooit gemeld is, voor zich vechten, als ging hun de zaak zelfs niet aan, en gelooven hun opregt geloof en onwrikbare Vaderlandsliefde niet beter te kunnen doen uitschitteren, dan met lijdelijk te zijn in al wat er voorvalt, en de Voorzienigheid voor eene uitkomst te laten zorgen, die zij toch van voor eeuwen bestemd en geopenbaard heeft, en zeker door Sebastiaan nu tot stand zal brengen, en waarin 't wonderdadige alles moet afdoen. Waarom dan ook 't oogmerk van zijn boekje is, hen, als kwade Christenen, kwade Onderdanen, kwade Burgers, en tevens als de grootste aller zotten, aan zichzelven ten toon te stellen. Hoe zeer deze zelfde Schrijver niet nalaat te erkennen, dat het onder deze dweepers aan geene verstandige, geleerde en godvruchtige mannen ontbreekt, die voor 't overige alle achting verdienen, maar die op dit eenige punt in de hersens gekrenkt en voor reden onvatbaar zijn.
Doch dit is 't alleen niet: Het schijnt zelfs als of men in Portugal begint te vermoeden, dat men in de voorgewende profecyen van Sebastiaan aanspelingen op den Keizer der Franschen zoekt, en dien als de onder zijn' naam beloofde persoon tracht te doen aanmerken; waartoe ook weder de Arend der Fransche veldteekenen met de op het rijk van Sebastiaan toegepaste Arend van Esdras in verband wordt gebragt. Die de kronkelingen van 't bijgeloof en de doolhoven der staatkunde kent, met de wonderbaarlijke wijze, waarop zij zich in het duister ontmoeten, kan zich niet verwonderen, dat ook dit gevoelen, het zij dan in het openbaar, het zij in het geheim, voorstanders en apostelen vindt, en niet ongeschikt wordt geacht, om, wel bestierd, met het geweld der wapenen meê te werken tot de groote ontwerpen eens Overwinnaars, wiens uitzigten door niemand zijn af te meten. - Intusschen is dit overmerkwaardig, dat zoo vele oude en verschillende Volksvoorspellingen zich vereenigen, om aan de Eeuw, die wij beleven, eene geheele omkeering van het aardsche Heelal, en eene nieuwe algemeene Heerschappij over de Wereld toe te zeggen. Voorspellingen, die bij Turken en Chris-
{==644==} {>>pagina-aanduiding<<}
tenen, van 't Noorden tot het Zuiden, verspreid, en van de eene Eeuw tot de andere overgegaan, ondanks alle verscheidenheid in bijzonderheden, in het wezen der zaak volmaakt zamenvloeijen, en den zetel dier nieuwe Monarchy in het westelijk Europa bestemmen.

Over de achterdochtigheid.

(Uit het Fransch.)

Reeds sedert lang hebben de Zedeleeraars de ondeugden bestreden; eindelijk heeft hunne welsprekendheid gezegevierd. De onderscheidene benamingen, door welke zij gekenmerkt werden, zijn niet meer aanwezig dan in de herinnering des gewetens; en deze verfoeide benamingen, uit de taal verbannen, bezoedelen niemands goeden naam meer. Gelukkige uitwerksels der beschavinge en der vorderingen van het menschelijk verstand, hetwelk der volmaaktheid steeds nader komt! Men is niet meer valsch, men is beschaafd; men scheldt niet meer, men belagcht; men steelt niet meer, men maakt zijn fortuin; men is niet meer een schurk, men is los. De ondeugden worden afgekeurd en zijn verbannen; de zamenleving duldt niets anders dan gebreken.
Deze kunnen in verscheiden klassen verdeeld worden. Er zijn beminnelijke gebreken, als de kwaadsprekendheid, het hoofdvoedsel der verkeeringe; de onbescheidenheid, eene liefelijke uitstorting der ziele, die aan de onverschilligheid alle de bekoorlijkheid der vriendschap bijzet. Nog andere gebreken zijn er, die, ongemakkelijk in zichzelven, niet dan met zekere bepalingen en 'zeer spaarzaam in het gebruik worden toegelaten: onder deze behoort de nieuwsgierigheid. Andere, eindelijk, deugen nergens toe: van dien aard is de Achterdochtigheid.
De Achterdochtigheid neemt haren oorsprong niet in die ondeugden, welke, als bergen van de eerste grootte, den waarnemer van verre in het oog vallen. Het is een mikroskopisch gebrek, hetwelk in de verkeering des levens onrust verwekt en mishaagt.
De achterdochtige mensch wendt het oog overal en ziet kwalijk, hoort alles en verstaat nooit goed. Even veel stoffe tot kwelling vindt hij in de woorden als in de

{==645==} {>>pagina-aanduiding<<}
gedachten van zijnen naasten, zoo wel in hetgene hij doet als niet doet. Hij bemint de vleijerij, en de vleijerij zelve is bij hem verdacht. Het valsch beginsel, welk hem geleidt, doet hem gestadig eene slang, onder de bloemen verborgen, zien; en wanneer hij op het punt staat, om eene loFspraak, hem toegezwaaid, zich aan te trekken, op het punt van over eenen kwinkslag te lagchen, welke uit de vrolijkheid alleen opwelt, blijft hij immer twijfelmoedig, en verbeeldt zich welhaast eene beschimping in die loFspraak, een boosaardig oogmerk in dien kwinkslag ontdekt te hebben. Indien twee personen in zijne tegenwoordigheid zacht spreken, twijfelt hij niet of zij van hem spreken; en wanneer hij van het tegendeel overtuigd wordt, neemt hij het kwalijk, dat zij niet over hem gesproken hebben.
Emdelijk, bijkans altijd is hij onvoldaan over anderen, zonder daarom altijd over zichzelven voldaan te zijn, hoewel hij daarvan hooge gedachten heeft en alles tot zichzelven betrekkelijk maakt.
De Achterdochtigheid is een geheelenal hedendaagsch gebrek; onze voorouders waren er niet mede bevlekt. In den tusschentijd tusschen hen en ons zijn de karakterkleuren verschoten; de beschaving, naar gelange zij de oppervlakte heeft gepolijst, heeft het binnenste doen slijten. Geen volk is er, misschien, welks doorgaand karakter hetzelve tegen de Achterdochtigheid krachtdadiger behoorde te beveiligen, dan het Fransche volk; en evenwel is de Achterdochtigheid een dier gemengde gebreken, die de mannelijke deugden onzer voorvaderen hebben vervangen. Lang na hen zeide boileau, dat hij blaauw blaauw noemde:

‘J'appelle un chat un chat, et Rollet un fripon.’ 

Eene lijn van afscheidinge was er getrokken tusschen het goede en het kwade, tusschen de ondeugd en de deugd; men was achtenswaardig en werd geacht, verachtelijk en werd veracht. Indien iemand door zijns gelijken, of zelfs door zijnen meerderen, beleedigd was, vorderde hij hem daarover tot rekenschap; indien de hoon door eene 't zwakke hand was aangedaan, schold men dien kwijt; doch van hetgene men achterdochtig noemt, had men geen denkbeeld.
Wat hiervan zij, de Achterdochtigheid, van welke

{==646==} {>>pagina-aanduiding<<}
wij spreken, schijnt, naar gelange van het temperament, betrekkelijk te zijn tot de gevoeligheid, de behoefte, het wantrouwen van
    zichzelven, den hoogmoed, de eigenliefde, of het egoismus. Bekrompenheid van geest is haar onaffcheidbare medgezellin, hoedanig ook hare eerste oorzaak zij. Het is eene zedelijke kwaal, welke de aloude zielsartsen slechts van verre hebben kunnen kennen en niet dan gebrekkig beschrijven. Theophrastus geeft haar den naam van neteligen geest. Er zijn trekken van overeenkomst tusschen den achterdochtigen mensch van onze dagen, en den man, welken deze Schrijver vertoont, als altijd onrustig, altijd op zijne hoede, onbekwaam om zonder een inmengsel van bitterheid de zoetigheden der liefde te smaken, van vrienden omringd, die zich vereenigen om hem in een dringenden nood bij te springen, en evenwel nog ongelukkig, omdat hij voorziet, dat hij, zelfs na de opgeschotene somme voldaan te hebben, met de erkentenis van de ontvangene weldaad zich van zijnen pligt niet zal gekweten hebben. Doch deze laatste gemoedszwarigheid kan ook ontstaan uit eene overmate van kieschheid, die, kwalijk begrepen zijnde, in zwakheid kan ontaarden; en de achterdochtige mensch, uit dit oogpunt beschouwd, zoude slechts verdienen beklaagd te worden. Ten allen tijde had de schroomvallige deugd aanspraak op medelijden, en mag zich zelfs achting aanmatigen, hoe belemmerende zij ook dikmaals in de dagelijksche verkeering zij. De waarlijk hatelijke achterdochtige mensch is hij, bij wien het gebrek, daar wij van spreken, het gevolg der eigenliefde en der behoefte tevens is. Bemoeijing met hem neemt bij hem de gedaante aan van beleediging; onoplettendheid beschouwt hij als eene misdaad.
Het ongelukkig schepsel, voor hetwelk het bewaard was, alle de verspreide trekken der Achterdochtigheid in zich alleen op de treffendste wijze te vereenigen, was zekerlijk een der fraaiste vernuften, een der welsprekendste mannen der jongstverloopene eeuwe, de ongelukkige jean-jacques. Wilt gij de geheele geschiedenis der Achterdochtigheid weten? Doorlees dan zijn boek de Confessions. Allen, die met hem eenige verkeering hebben gehad, kunnen getuigen, dat Achterdochtigheid het eenige zedelijke punt is, waaromtrent hij niet onbestaanbaar was met zichzelven. Ter stavinge van dit zeggen, zal ik de vrijheid gebruiken, uit vele andere eene anekdote uit

{==647==} {>>pagina-aanduiding<<}
den levensloop van dezen zonderlingen man te verhalen. Het is bekend, dat hij eenigen tijd in de vlakte van Montmorency woonde. Hoewel hij zich hield alsof hij de wereld niet beminde, hij ontliep dezelve even min als diogenes, wiens zedigheid hij naar het leven vertoonde. Op zekeren dag kwam hij ongenoodigd in zeker naburig landhuis, welks vermogende en beminnelijke bezitters het uitgelezenste gezelschap te hunnent toefden. Niemand is er, die zich het vermakelijke der bijeenkomsten van dit luisterrijk tijdstip niet herinnert, waarin het dus genoemde gebruik der wereld aan de zeden de bevalligheid en gemeenzaamheid bijzette, die thans versmaad worden; waarin het die kiesche gedienstigheden inboezemde, die, altoos met een fijn gevoel bewezen, alle de waarde van voorkeuze bezaten. De Emile lag op alle de Toiletten: rousseau was in de mode. Naauwelijks is hij in de zaal getreden, of een kring sluit zich rondom hem henen; men begroet, men overlaadt hem met beleefdheden; zelfs de lieve vrouwtjes doen haar best om hem te behagen. Eene van haar, in de muzijk wel bedreven, laat zich overhalen om te zingen; en het belangrijkste der apropo's bleek in het einde het minst gelukkige te zijn; er volgde de belagchelijkste ontknooping. Het gezang was uit de Opera Tancredo. Op dat pas had jean-jacques een werk over de Muzijk ter drukperse gegeven, waarin hij zich opzettelijk tegen rameau verklaarde. Zijn boekverkooper en hij alleen wisten dit geheim; maar het zingen in zijne tegenwoordigheid van een Aria uit Tancredo, eene Aria, door dien zelfden rameau gemaakt, werd daarom niet te minder in zijne oogen een onvergeeflijke hoon. Hij steekt het hoofd omhoog, ziet rondom zich henen, en denkt zich in het midden dier vijanden te bevinden, van welke hij waande altijd omringd te zijn; hij herkent eene voorshands
beraamde zamenspanning. Woedend staat hij op, en roept: Piramus! Piramus! Piramus! Piramus, de eenige vriend, welken hij konde houde, was de hond, die hem verzeld had. De schoone zangster verstomt; allen staan verbaasd, en ondervragen elkander. De Wijsgeer was vertrokken zonder afscheid te nemen, en zonder zich te verwaardigen, met eenig voorwendsel zijn vreemd gedrag te verdedigen. Welhaast ontdekte men de oorzaak, door zijne hevige klagten over dezen ingebeelden hoon, en de uitgave van zijn werk, hetwelk eene Oorlogsverklaring was tegen den Muzijkant rameau.

{==648==} {>>pagina-aanduiding<<}

De Lacedemoniers vertoonden aan de jonge lieden eenen dronkenen Heloot, om hun tegen overmatig wijndrinken eenen afkeer in te prenten. Hoe jammer is het, dat Dr. swift, na met zijn schitterend vernuft de landen van Lilliput, Brodignac en der Yahoos te hebben geschapen, uit den schoot der wateren niet een betooverd eiland heeft doen opkomen, hetwelk eene onzigtbare magt bij uitsluiting met achterdochtige bewoners zou bevolkt hebben. Aan den ingang van een ruim kasteel, hetwelk hun ter woninge zoude gediend hebben, zoude men, bij manier van wapen, eene groote hieroglyphische slek gezien hebben, gereed om in hare schelp te kruipen, op den geringsten indruk van den zuidenwind, of bij de nadering van een levend wezen. Aldaar zoude men arme stervelingen hebben kunnen beschouwen, vrij van misdaad, en echter eene prooi van straffen, zelfs in de hel onbekend. Nimmer zonden aldaar verscheiden personen een half uur achtereen te zamen kunnen spreken, zonder in het einde elkander den rug toe te keeren en met een verscheurd hart van elkander te gaan. Men zou gevreesd hebben, elkander in het aangezigt te zien. Zwervende in het veld, zoude ieder inwoner de eenzame dreven gezocht hebben, allen met het verlangen bezield om elkander te ontvlugten; de beste vrienden, elkander voorbijgaande, zouden geveinsd hebben, elkander niet te kennen. Eindelijk in dit verblijf zouden wij de vrouwen hare minnaars hebben zien mijden, met hetzelfde afgrijzen, als de woeste dido, in de Eliseesche velden, van den vromen eneas zich verwijderde.
Zoodanig ongetwijfeld zou de benevelde horizon dezer heillooze plaatse geweest zijn, welke de miltzucht, eer er een jaar ten einde was, in eene woestijn zou veranderd hebben: alles omdat tusschen achterdochtige lieden de vriendschap niet aangaat zonder het mistrouwen, noch de liefde zonder de vermoedens; omdat er de openhartigheid altijd gevaarlijk is, en de achterhoudendheid altijd beweegredenen doet vermoeden, de verstrooijingen van gedachten verdacht zijn, en het zwijgen zelfs dezer lieden niets anders is dan eene gewapende onzijdigheid.


{==649==} {>>pagina-aanduiding<<}

Proeve eener dichtmatige vertaling der derde elegie van het eerste boek der Tristia van P. Ovidius Naso.


Komt mij het aklig beeld diens naren nachts voor oogen, 
De laatste, dien ik heb in Rome slijten mogen, 
Daar 'k op een oogenblik zoo veel beminds verliet, 
Dan voel ik nog een' traan, die aan mijn oog ontschiet. 
Reeds kwam het licht des dags op vlugge pennen strijken, 
Die mij, naar Caesar's woord, Italie heette ontwijken. 
't Ontbrak aan tijd, aan zin, op 't noodige acht te slaan; 
Door 't marren was de geest van lust en kracht ontdaan. 
Bediende, reisgezel noch kleeding was voorhanden, 
Geschikt voor zulken togt naar afgelegen landen. 
Ik stond geheel versteend, als wien de bliksem trest, 
Die levend niet gevoelt, en voelend niet beseft. 
Dan, toen de smarte zelv' dien nevel kwam verscheuren, 
En 'k, als uit diepen slaap, het hoofd weêr op kon beuren, 
Bood ik den afscheidsgroet de droeve vrienden aan, 
Die 'k, weinig in getal, nog zag rondom mij staan. 
Luid schreijend drukt mijn gâ den schreijenden aan 't harte, 
En stort een' tranenvloed van onverdiende smarte. 
Mijn dochter trok voorheen tot nabij Lybiens kust, 
En bleef van 's vaders ramp noodwendig onbewust. 
Waarheen g' u keeren mogt, weergalmde zuchten, schreijen, 
Alsof van 't waarde lijk een teêr gezin moest scheiên; 
't Zij man of vrouw of kind, 't weende alles op mijn zerk; 
Geen hoekje in 't gansche huis, of 't droeg der droefheid merk; 
Ja, zoo ik 't kleine mag bij 't groote vergelijken, 
Dus zag er Trojen uit in 't doodelijk bezwijken. 
Reeds werd de stille rust door mensch noch dier gestoord, 
En Luna's nachtgespan reed langs het luchtruim voort. 
Van daar op 't Kapitool sloeg ik de tranende oogen, 
Welks buurschap mij de ramp zoo luttel had onttogen. 

{==650==} {>>pagina-aanduiding<<}

‘ô! Goden, was mijn taal, die hier uw' zetel vest; 
ô! Tempels, die 'k, helaas! beschouwe voor het lest; 
Beschermers van de stad, zoo hoog in top gerezen; 
Voor altijd zij uw naam door mijnen mond geprezen! 
En schoon ik, reeds gewond, te laat het schild aanvaard', 
Laat mijne vlugt voor 't minst met geenen haat bezwaard, 
Maar meldt den Hemelvorst, die mij dit wee bereidde, 
Wat dwaling 't suffend brein te jammerlijk misleidde! 
Dat Hij, door u verlicht, geen feil als misdrijf doem', 
Daar 'k, met den God verzoend, geen lijden duldloos noem.’ 
Dus naderde ik de Goôn; mijn vrouw met meer gebeden, 
Schoon snikkende gestuit in 't midden van haar reden; 
Ook wierp z' in demoed zich ter neêr voor 't huisaltaar, 
En kuste 't bevende, met nederhangend haar; 
En over de ongenaê der Huisgoôn bleef ze kermen, 
Maar vond voor d'echtgenoot in 't onheil geen ontfermen. 
Reeds duldt de vlugge nacht volstrekt geen talmen meer; 
Reeds vliedt de Noorder As 't gesternte van den Beer; 
Hier houdt mij 't vaderland door dwang der liefde tegen, 
Daar dringt mij 's Keizers woord; wat moet er zwaarder wegen? 
Hoe vaak, om mij te spoèn door iemand aangespoord, 
Werd bitse tegenspraak uit mijnen mond gehoord! 
Hoe vaak, ach, zocht mijn geest zichzelven te misleiden, 
Alsof 't nog verre was van 't bange nur van scheiden! 
Tot driemaal stiet mijn voet, wen 'k reeds het huis verliet; 
Tot driemaal keerde ik weêr, en 't scheen ik gaarne stiet. 
Vaak uitte ik 't laatst vaarwel en bleef op nieuw aan 't praten, 
Herhaalde d'afscheidskus en kon nog niet verlaten, 
Gaf telkens 't oud bevel, daar 'k zigtbaar uitvlugt zocht, 
Dewijl 'k den lieven kring nog om mij schouwen mogt. 
Ten laatste borst ik uit: ‘Waartoe ons te overijlen? 
Van Rome naar den Sciet, wat stoffe te verwijlen! 
Nog levend wordt mijn vrouw mij levenden ontscheurd, 
En, nevens 't gansch gezin, door mij als dood betreurd, 
Ja, nevens 't vriendental, dat heel mijn hart kon winnen. 
ô Zielen mij zoo trouw, en eeuwig te beminnen! 

{==651==} {>>pagina-aanduiding<<}

Zoo lang het wezen kan, omhelzen we ons voor 't minst: 
't Gebeurt ligt nimmer weêr; elk oogenblik is winst.’ 
En, vóór ik deze reên ten volle nog kon uiten 
Voelt elk bemindste pand zich reeds in de armen sluiten. 
Terwijl ik spreek en ween, en ieder klaaglijk zucht, 
Praalt, droeve morgenster, uw glans reeds aan de lucht. 
Nu word ik losgerukt, alsof men 't ligchaam scheurde, 
En 'k bloedende een deel der eigen leên betreurde. 
Ja, zoo was Priam's smart, toen 't uur der wraak verscheen, 
En rukte den verraêr met paarden dwars vaneen. 
Nu eerst doet 't angstgeschrei zich overluide hooren, 
En 't kloppen op de borst klinkt vreesselijk in de ooren. 
Mijne echtvriendin vooral houdt m' onoploslijk vast, 
En heeft haar volle borst, al snikkend, dus ontlast: 
‘Men scheur' u van mij niet, men will' geen harten scheiden 
Indien gij vlugten moet, welaan, wij vlugten beiden. 
Ook mij is 't pad gebaand, ook mij berg' 't verre oord; 
'k Ben slechts een ligte last aan 's droeven ballings boord. 
U heette Caesar's toorn het vaderland te ontvlieden; 
Mij zal de teederheid, in Caesar's plaats, gebieden!’ 
Dit poogt ze; reeds voorheen drong ze op hetzelfde aan, 
En 't onderlinge nut kon naauw haar drift weêrstaan. 
'k Vertrek (indien 't niet eer eene uitvaart is te heeten), 
De haren langs 't gezigt, de wangen nat bekreten. 
Door droefheid overmand (zoo heeft men mij verteld) 
Lag zij den ganschen dag als door den dood geveld; 
En, toen ze van den grond ten laatste was verrezen, 
Verstijfd, het haar bemorst, en gansch ontdaan van wezen, 
Was nu 't verlaten huis de stos van haar geween, 
Dan weder klonk mijn naam door 't fel gejammer heen. 
Niet minder scheen haar rouw, bij 't onbedwongen klagen, 
Dan of ze man of kroost zag naar de houtmijt dragen. 
De dood slechts was haar wensch, de dood, die ruste geeft, 
En 't is om mij alleen, dat zij tot heden leeft. 
Zij leve, en, duldt ons 't lot ook nimmer weêr vereenigd, 
Zij blijve 't evenwel, die 't smartlijk afzijn lenigt! 

{==652==} {>>pagina-aanduiding<<}

De Hoeder der Beerin duikt in den Oceaan, 
En zet het schuimend zout tot feller woeden aan. 
Men wijte ons niet, dat wij 't Ionisch meer bevaren: 
Door vreeze, niet door moed, tart ik deszelfs gevaren. 
ô! Hoe het windenheer de pekelvelden roert, 
En 't opgewroete zand gestaag naar boven voert! 
Als bergen stort het nat op voor- en achter-steven, 
En geeselt 't Godendom, door 't ruw penseel gedreven; 
Het houten weefsel kraakt, en schudt van slag op slag, 
En slaakt, als om ons leed, een mededoogend ach! 
Des schippers bleek gelaat doet angst en zorge lezen; 
Reeds volgt hij 't drijvend vlot, wel ver van 't heer te wezen. 
Ja, even als, wen 't ros vervaard aan 't hollen slaat, 
D'ontstelde ruiter vaak de teugels glippen laat, 
Zoo zie 'k den stuurman ook, niet volgens zijn begeeren, 
Maar naar den loop des winds, 't geslingerd vaartuig keeren. 
Ten zij dus dat AEool haast andre winden geev', 
Is 't ligt verboden grond, waarheen 'k, mijns ondanks, zweef: 
Want, van Illyriens kust ter linker afgeweken, 
Zie 'k aan de regterhand reeds Italiaansche streken. 
Streef, streef niet meer, ô wind! naar 't wreed geweigerd oord! 
Gehoorzaam, nevens mij, der groote Godheid woord! 
Terwijl 'k verhoord te zijn en vreezen moet en hopen, 
Dreigt ô wat nieuw geweld den bodem gansch te sloopen. 
Spaart gij m' althans, ô Goôn der blaauwgegolfde Zee! 
En voegt bij 's Hemels wraak, helaas, geen erger wee! 
Ontvoert den matten geest veeleer aan 't vreeslijk sterven; 
Zoo slechts, wie reeds verging, nog kunne niet verderven. 



{==653==} {>>pagina-aanduiding<<}

De oude schoenlapper in de hut en de acht Louis-d'or.

Een Zedelijk Verhaal.

Het was zondag. Aan alle kanten werd het schel geluid der klokken gehoord, de verspreide bewoners der naburige dorpen kerkwaarts roepende. Op alle de voetpaden zag men groepen mannen, vrouwen, jonge lieden, kinderen, met verhaasten tred naar een boerschen tempel spoedende. Allen waren op het fraaist uitgedost; de moeders en de grootmoeders hadden hare bruidskleederen aan, ten allen tijde voor den zondag gespaard, en, dank zij de kist, in welke zij alle andere dagen zijn opgesloten, bijkans even zoo fraai als op haren fraaijen trouwdag, maar van een eenigzins ouderwetsch fatsoen. Een langzamer, minder overheerschend gebied voert de Mode ten platten lande; maar zij regeert evenwel ook; en het meisje, in haar zwart keurslijf met een rooden rand, met hare korte en wijde hemdsmouwen, en met haar aardig stroohoedje op het oor, lagcht in zichzelve met het lange lijf harer moeder, met de breedgevleugelde mouwen harer grootmoeder, haar linnen klapmutsje met breede strooken; niet bedenkende, dat hare kinderen, op hunne beurt, haar zullen uitlagchen. Elk draagt haar gezangboek in de hand, sommige met zilveren sloten, die in de zon blinken; andere, minder kostbaar, met rozemarijn en donkerroode nagelbloemen versierd. Alle deze goede dorpelingen zien er uit alsof zij ter feeste gingen; een feest is het inderdaad, voor deze eenvoudige en goede zielen, den rustdag te beginnen met het gezamenlijk opdragen van hare gebeden aan het Hoogste Wezen.
In eene op zichzelve staande, half vervallene hut, voor een klein venstertje, met geolied papieren ruiten, zat een grijsaard, en aanschouwde met een treurig hart den optogt der zulken, die zich kerkwaarts begaven. Met zijne oogen volgde hij hen, tot dat de laatste was binnengetreden en de deur gesloten was. Thans hield het klokluiden op, en hoorde hij de vereenigde stemmen, die het heilige lied zongen. Hij liet zijn oog vallen op zijn gescheurd gewaad; tranen rolden langs zijne gerimpelde wangen; hij droogde ze af met de buitenzijde van zijne hand; thans wendde hij zich tot zijne vrouw, die in tranen smolt, zittende op een slecht bankje, met het hoofd op eene plank leunende, die hun tot tafel diende, en de oogen met een voorschoot bedekt, waarin meer gaten dan heele plekken waren om hare tranen te ontvangen.

{==654==} {>>pagina-aanduiding<<}

Schrei zoo niet, bertha! zeide haar man tot haar; dat is niet goed, mijn kind! gij zondigt tegen God: Hij wil, dat wij het lot dragen, welk Hij ons toezendt; Hij weet wel, dat het onze schuld niet is, dat wij ook thans niet in zijn huis gaan aanbidden. Zouden wij er durven ingaan met deze lappen en leuren, die naauwelijks onze naaktheid bedekken? Ten tijde van onzen voorspoed, bertha! gingen wij telkens ter preke; zelfs wanneer wij twee mijlen verre gaan moesten, deden wij het met vermaak. Tegenwoordig kunnen wij niet meer; maar. God ziet op het oogmerk, en leest in de harten; Hij weet, dat de onze bij Hem zijn, hier zoo wel als in de kerk. Daarom, schrei niet meer, bertha! dat dient nergens toe, en geef mij het gebedeboek; ik zal er u een uit voorlezen, zoo goed als de prediker, en daarna zullen wij te zamen een lied zingen, hetwelk ik zoo goed als de voorzanger kan aanheffen.
Bertha stond op, kreeg een halfverscheurd boek van de beddeplank, en gaf het haren man. Ik wil wel met u bidden, zeide zij, maar niet zingen, mijn vriend! zelfs voor onzen Lieven Heer is mij dat niet mogelijk. Wanneer ik alle deze oude vrouwen naar de kerk zie gaan, met hare kinderen en kleinkinderen....
Marcel. En hare bruidskleederen, bertha! dat doorgrieft u het hart: is het niet zoo? Gij denkt aan uw weerschijnend zijden kleed, dat u zoo wél stond, en zoo fraai was? Helaas! ja, arme bertha! het is met de rest verbrand: maar wat zal men doen? God wilde het zoo; wij konden ook verbrand zijn, en Hij heeft ons bewaard.
Bertha. Wat zegt dat, indien het alleen is om van gebrek te vergaan? Gave God, dat ik met mijne arme georgette gestorven ware!
Marcel. Bertha! bertha! Is het dan alzoo dat gij mij bemint? Wat zoude mij thans zijn overgebleven, indien ik mijne goede vrouw ook verloren had?
Bertha, hem de hand toereikende. Gij hebt gelijk, marcel! en ik verzoek u vergiffenis; met u kan ik alles lijden; maar wij hebben geen brood meer dan voor een dag, en gij ziet onze kleederen.
Marcel. God en de goede menschen zullen er in voorzien, vrouw! Morgen is het geen zondag meer, en wij zullen werken. Ik heb daar vier paar schoenen te lappen, die mij ieder wel vier stuivers zullen opbrengen; en uw spinnewiel, hoe zal dat snorren! Wij zijn nog van honger niet geslorven, hoewel wij er zeer nabij geweest zijn; wij zijn niet genoodzaakt geweest te bedelen, en dat zoude mij ook het zwaarst vallen. Aan te nemen hetgene ons wordt gegeven, dat mag er mee doorgaan; hij, die een arm mensch komt opzoeken, heeft zekerlijk een goed hart; het is aangenaam, hem

{==655==} {>>pagina-aanduiding<<}
te bedanken. Maar iets van dezulken te vragen, die ons misschien zouden afwijzen, of die ons op eene vernederende wijze iets zouden toewerpen, en ons daarbij nog eene beleediging toeduwen, - ach! dat moet hard, zeer hard vallen! daarvoor, bid ik, zal God in mijnen ouderdom mij bewaren!
Het zal er misschien wel toe moeten komen, zeide bertha, van nieuws beginnende te schreijen. Waar kan men voor instaan? Wie zoude ons gezegd hebben, dat onze zoon in het hospitaal zoude sterven?
Marcel. Wie zoude ons gezegd hebben, dat hij vóór ons zoude gestorven zijn? Dat is de eigenlijke ramp: want wat het hospitaal aangaat, hetwelk u zoo na aan het hart ligt, vele brave lieden sterven aldaar, en varen daarom niet minder ten hemel. Onze kinderen zijn dáár; dit is zeker. God heeft hen in hunne onschuld tot zich genomen, voordat zij gezondigd hadden. Zijt gij zeker dat gij ze zoudt behouden hebben, indien zij in het leven waren gebleven? dat uwe dochter niet van u zoude weggeloopen zijn met den eersten minnaar, die zich vertoonde, en uw zoon met den eersten Serjant, die hem eene kokarde aanbood? Zoude u dat niet meer gespeten hebben, dan hen te hebben wedergegeven aan onzen Lieven Heer, die ze u geleend had? Schrei dan niet meer, bertha! en luister naar het gebed, welk ik u zal voorlezen.
Bertha zuchtte, zonder te antwoorden. De arme moeder konde niet tot zichzelve komen, twee schoone kinderen gehad te hebben, en er nu geene meer te hebben; rijk geweest te zijn naar haren staat, en nu doodarm te zijn! Haar man betreurde, niet minder dan zij, zijne welvaart, en inzonderheid zijne kinderen; maar de droefheid der mannen is van een gansch anderen aard; zij is inwendig; zelden verkiezen zij daaraan den teugel te vieren, of er van te spreken. Der vrouwen droefheid, daarentegen, is woordenrijk, en zij schreijen gemakkelijk; dit is ongetwijfeld de oorzaak, die het hartzeer somtijds voor de mannen doodelijk maakt, terwijl men beweert dat het de vrouwen doet leven. Hoe het zij, marcel was niet gestorven aan zijn hartzeer, doch het lag hem nog zwaarder op het hart dan bertha; hij vreesde, zich daaraan over te geven, om het nadeel, welk hij daarvan ondervond, en zijne eenige studie was, het gesprek spoedig eenen anderen keer te doen nemen, wanneer hij op dit onderwerp viel, of een bedaarder voorkomen aan te nemen dan inderdaad het geval was.
Zijn zoon, frans, een jongen van goede hoop, had zin om timmerman te worden, en liet geschiktheid voor dat nutte ambacht blijken. Zijn vader, toen in goeden doen, had hem, in zijn twaalfde jaar, besteed bij een bekwaam timmerman in de stad. Hij maakte zeer goede vorderingen, toen hij werd aangetast van eene besmettelijke ziekte; zijn

{==656==} {>>pagina-aanduiding<<}
baas was doordoor beducht voor zijn gezin, en bragt hem in het hospitaal, alwaar hij, na verloop van eenigen tijd, overleden was. Dit hospitaal lag bertha zwaar op het hart; zij dacht dat men hem slecht had opgepast, en niet zoo bitter zoude zij hem beweend hehben, indien hij in hare armen ware gestorven. - Zij hadden nog eene dochter overgehouden; van zestien jaren, schoon en verstandig, die, ongetwijfeld, hun welhaast eenen zoon zoude wedergegeven hebben, toen eene andere ramp hen trof. Het bliksemvuur viel op hun huis neder, hetwelk tot den grond toe afbrandde, nevens de aanhoorige gebouwen, met al wat er in was. Het was na den oogst, zoodat zij niets hadden overgehouden, zelfs niet hunnen dierbaarsten schat: hunne geliefde dochter stierf aan de gevolgen der opschuddinge van dien akeligen nacht. Zeer lang lagen vader en moeder ziek van droefheid, en dat zij daaruit herstelden, viel hun nog zwaarder. Om te leven, namen zij geld ter leen op hun stukje land, en om de kosten van hunne ziekte en eene huur te betalen: want, geene andere kinderen hebbende, wilden zij hunne hoeve niet weder opbouwen. Een sober bestaan zouden zij nog kunnen gehad hebben; maar de verschrikkelijke zevenjarige oorlog borst uit, en zij werden er, gelijk zoo vele anderen, de slagtoffers van; zij moesten soldaten huisvesten, en, geen geschikt huis meer hebbende, kwam hun dit duur te staan; belastingen moesten er worden opgebragt, en hunne akkers en weiden werden verwoest; renten moesten er betaald worden, en daartoe niet in staat zijnde, werd hunne grond aangeslagen en openlijk verkocht.
Thans waren zij in de diepste ellende gedompeld, en genoodzaakt hunne geboorteplaats te verlaten en elders eene wijkplaats te zoeken. Eenige buurlieden verbonden zich om hun een sommetje op te schieten, waarvoor zij dit eenzaam en schier onbewoonbaar hutje kochten, aan het einde van een klein dorp, ten minste tien mijlen van daar zij vertrokken waren. Bertha spon van den morgen tot den avond voor de boeren; marcel, te oud om boerenwerk te doen, had het schoenlappen bij de hand genomen, naast het spinnewiel zijner vrouwe. Hij was bekend bij den naam van de oude Schoenlapper in de Hut, en men liet het hem aan geen werk ontbreken. Beiden verdienden zoo veel, dat zij niet van honger behoefden te sterven; maar om zich van kleederen te voorzien, hadden zij nog niets kunnen overwinnen; deze hingen hun bij lappen en leuren van het lijf; ter kerke durfden zij niet gaan, en beiden beefden voor de strengheden des volgenden winters. Dan het was nog geen winter, maar eerst in het begin van Julij; en marcel las zijner vrouwe voor, dat God de jonge raven spijst en de lelien des velds kleedt. - Toen het gebed was geëindigd, ging

{==657==} {>>pagina-aanduiding<<}
de kerk uit, en dit was wederom een kwaad oogenblik voor marcel. De verzamelingen op het grasperk rondom de kerk; de jongens en meisjes, gezamenlijk vrolijk terugkeerende; derzelver ouders, hen met welgevallen aanschouwende: dit tafereel van blijdschap en ouderliefde, hetwelk hem een onherstelbaar verloren geluk herinnerde, verscheurde zijn hart. De menigte verdween, en droefgeestig bleef hij aan zijn venster zitten, in herdenkingen verzonken. Voor de hut lag een grasveld, van eenige fraaije noteboomen belommerd; onder een' van dezelve zat een reiziger te rusten. Een knapzak op den rug, een stok in de hand, bestoven schoenen, dit alles duidde aan, dat hij te voet reisde; maar hij was zeer wel gekleed, en scheen wel in zijn' schik te zijn. Na eenige oogenblikken rustens leide hij zijn' stok naast zich neder, opende zijn' knapzak, kreeg er een stuk wittebrood en eenige gedroogde vruchten uit, en gebruikte met veel smaak dit eenvoudig ontbijt, waaraan marcel, die in 't geheel niet ontbeten had, wel gaarne met hem zoude hebben willen deel nemen. Daarenboven haalde hij een stuk fraaije nieuwe stoffe uit den knapzak, maakte het half los, bekeek het met genoegen, en vouwde het wederom op. Een nieuw voorwerp van begeerte was dit voor den armen schamelen grijsaard. Vervolgens stond de vreemdeling op, haalde een fraai zilveren horologie uit den zak, keek er op hoe laat het was, zag eens rond over den omliggenden oord, en nam wederom de reis aan.
Deze man scheen daar ter plaatse zoo wel in zijn' schik te zijn, dacht marcel, dat hem de lust beving, om insgelijks onder dien fraaijen noteboom wat te gaan rusten; misschien zal een uur slapeus onder deszelfs lommer zijne droefheid en honger hem doen vergeten.
Hij ging uit, zonder bertha iets te zeggen, die bezig was om haar spinnewiel tegen den volgenden dag te voorzien. Hij ging dwars over den weg, en beklom den kleinen heuvel. Reeds van verre zag hij iets wits op de plaats, alwaar de reiziger had gezeten; het was een stuk papier; hij raapt het op, vindt dat het zwaar is, en opent het. Het bevatte vier fraaije dubbele Louis-d'or; vervolgens in eene andere plooi een dier groote gouden kruisen, welke de vrouwen aan den hals dragen, hangende aan een' kleinen ketting, ook van goud. Zelfs in zijne gelukkige dagen had marcel misschien nooit zoo veel gouds bij elkander gezien; zeker is het althans, dat het voor hem eene nieuwe vertooning was. Hij keerde de Louizen om en weder om, schudde dezelve in de holligheid van zijne hand, en rolde ze daarna wederom zorgvuldig in het papier. Slapenslust had hij nu in het geheel niet meer; hij keek langs den weg, welken de reiziger was ingeslagen, en voorts naar zijne hut. Bertha zat nu aan het

{==658==} {>>pagina-aanduiding<<}
venster en zocht hem met hare oogen. Hij riep haar, en beduidde dat zij bij hem moest komen; zij was er weldra. Wat doet gij daar? riep zij hem toe.
Marcel. Een goede vonst, bertha! Zie eens in dit papier.
Bertha. Jezus maria! het is geld, goudgeld! is het niet?
Marcel. Ja, ongetwijfeld: ik geloof, dat het dubbele Louizen zijn.
Bertha. Dubbele ... een, twee, drie, vier; het zijn derhalve acht Louizen, en ze beslaan zoo weinig plaats! En dit kruis, is het van goud of van koper?
Marcel. Ik geloof dat het goud is, en de ketting ook.
Bertha. Hemelsche Vader, welk een schat! Het is alsof een Engel dien voor ons aldaar had neêrgelegd! Uw gebed heeft u dezen vonst aangebragt. God heeft den raven voedsel gezonden. Zoo zijn wij dan voor het tegenwoordige rijk, en voor langen tijd! Hoor eens hier, marcel! voor een dezer stukken zullen wij beiden, en dat wel zeer warm, ons in den dos sleken; voor een ander zullen wij koren koopen; voor het derde eenige meubelen en keukengereedschappen; voor het vierde .... het is niet genoeg om er eene koe voor te koopen. Neen! wij moeten niet te hoog vliegen; wij moeten ons vergenoegen met hetgene God ons toezendt; het vierde, nevens het kruis, zullen wij bewaren voor den kwaden dag; indien wij eens ziek wierden, bij voorbeeld.... Nu lagcht gij, marcel! waarlijk, ik geloof het wel; indien wij slechts....
Marcel, haar schieljk in de rede vallende. Goede bertha! ik lagch om de wijze, op welke gij beschikt over iets, hetwelk ons niet toekomt.
Bertha. Hoe zoo? Wat meent gij? Hebt gij het niet gevonden? Weet gij wel eens, wie het verloren heeft? Op het goud en zilver staan geene letters; het behoort aan hem, die het vindt.
Marcel. Maar ik, bertha! ik weet, wien dit goud toekomt.
Bertha. En hoe kunt gij dat weten?
Marcel. Het komt eenen reiziger toe, die op deze plaats, nog geen vierendeel uurs geleden, gerust heeft. Ik heb hem uit ons venster gezien; hij heeft zijn' knapzak geopend, een stuk stoffe losgemaakt, en toen zal er dit papier uitgevallen zijn.
Bertha. Hij moet wel vele van die Louizen gehad hebben, daar hij er niet meer acht op geslagen, en ze aldus verloren heeft; voor hem wil dit verlies niet veel zeggen, en voor ons is deze vonst alles.
Marcel. Gij hebt gelijk, bertha! dezelve is alles; want

{==659==} {>>pagina-aanduiding<<}
hij kan onze ziel behouden of verderven. Nog maar een korten tijd levens hebben wij overig: zouden wij ons geweten met het gewigt van deze acht Louizen bezwaren? Gij gelooft, dat zij ons goed zouden doen? Gij bedriegt u; honderdmaal ongelukkiger zouden wij zijn, indien wij onder de verzoeking, om ze voor ons te houden, bezweken: wij zouden een beter bed hebben, maar er niet gerust op slapen; betere kleederen zouden wij hebben, doch nog minder ter kerke durven gaan dan in ons gescheurd gewaad: en wanneer de dag daar zal zijn, op welken wij rekenschap van onze daden zullen moeten geven, hoe zouden wij ons hierover verantwoorden? Met onze dringende armoede? Wel nu! dit is eene beweegreden te meer om eerlijk te zijn, omdat men meerdere malen in de verzoeking komt tot oneerlijkheid, en zich den eenigen schat niet moet laten ontrooven, die ons is overgebleven, den vrede des gewetens. Schep moed, bertha! van honger zullen wij niet sterven; zie rondom ons alle deze akkers met graan bedekt; de oogst is op handen; wij zullen de korenaren nalezen. De Regter is ons genegen, dit weet gij; zijne akkers staan zoo schoon! Hij zal ons, wil ik wedden, twee of drie schoven geven, en de Leeraar ook; dat is veel beter dan dit goud, hetwelk ons niet toekomt.
Bertha, zuchtende. Dat is wel zoo, wat het voedsel aangaat; maar waar zullen wij van daan halen om ons te kleeden?
Marcel. De Hemel zal daarvoor zorgen. Heb ik u niet gezegd, dat Hij de lelien des velds kleedt, en dat men zich niet moet bekommeren over den dag van morgen? Misschien zal deze reiziger mij beloonen; nogtans verdien ik het niet om eene zoo geringe daad; maar, indien hij mij zoo veel geve, beste vrouw, dat ik er u een boezelaar voor kan koopen, zal ik het gaarne en in dank aannemen.
Bertha. Dat is nu altemaal wel; maar waar zult gij hem wedervinden?
Marcel. Ik zal zoo aanstonds dwars door deze akkers loopen; gij weet, dat de weg verre omloopt, ter oorzake der rivier; langs dit voetpad wint men meer dan een vierendeel uurs uit, en ik hoop, hem daar beneden te zullen inhalen.
Bertha. Dat wensch ik; maar indien gij hem niet wedervindt?
Marcel. ô! In dat geval, lieve vrouw! ondanks hetgene ik daar tegen heb, zal ik het besluit nemen om....
Bertha. De acht Louizen te houden, niet waar?
Marcel. Te bedelen om tot aan de stad te gaan, en om eene bekendmaking te betalen, welke ik in de courant zal plaatsen. Ga mijn stok halen, bertha! en wees niet ongerust, indien ik niet spoedig wederkome... rep u slechts

{==660==} {>>pagina-aanduiding<<}
wat. - Bertha liep heen; zij schaamde zich, omdat zij haren man kwalijk had begrepen. Deze laatste trek deed in haar de goede gevoelens herleven, welke het gezigt van het goud onderdrukt had. Welhaast kwam zij met marcel's stok terug. Daar! zeide zij, en loop nu zoo gaauw als gij kunt; ik verlang, dat dit snoode goud, hetwelk mij heeft doen zondigen, niet meer in onze handen zij.
Marcel vertrok; maar, zijne beenen, door den ouderdom en zijn zittend beroep stram geworden, aan zijn hart niet gehoorzamende, ging hij met moeite voort. De wind woei de lokken zijner grijze haren om zijn hoofd, alsmede de bellen van zijn armoedig gewaad. Bertha volgde hem met hare oogen boven van den heuvel; door haar naoogen zoude zij zijnen gang wel hebben willen bespoedigen. Hij zal zijnen reiziger niet aantressen, zeide zij; en deze arme lieve man zal het van vermoeidheid besterven, door het afleggen van de ruim zes mijlen van hier naar de stad. Maar ik ben wel zot; ik geloof, dat ik er moest heengegaan zijn; ik ben tien jaren jonger, en veel sterker. Welaan! hij loopt zoo langzaam, dat ik hem spoedig zal ingehaald hebben. - En zie daar bertha op weg, reeds over de vijsenzestig jaren oud, die zich verbeeldt nog jong te zijn in vergelijking van haren man, en, inderdaad, zoo vlug loopt, alsof zij nog geene dertig jaren oud ware. Aan gene zijde van het veld haalt zij hem in, en vat hem in den arm. Ga gij daar zitten, zegt zij, en laat mij in uwe plaats gaan.
Marcel. Neen, goede bertha! gij hebt den man niet gezien, gij zoudt hem niet herkennen, en misschien een' schurk ontmoeten, die u zoude zeggen dat het goud hem toekwam.
Bertha. Ach! dat is waar; maar zeg mij, hoe deze reiziger er uitzie; is hij jong of oud, groot of klein, blond of bruin? welke kleur heeft zijn gewaad?
Marcel. Ik heb hem niet heel van nabij gezien, en evenwel ben ik verzekerd hem te zullen herkennen; het is een man van middelbare jaren, vrij groot en kloek; zijn vel is meer dan gemeen bruin. Maar luister eens, bertha! laten wij te zamen gaan; wij zullen elkander voorthelpen.
Hij greep zijne vrouw onder den arm; en het oude, arme paar liep zoo snel mogelijk voort. Zij bleven staan aan het einde van het voetpad, hetwelk aan den weg uitkwam. Regts en links ziende, hadden zij het genoegen, een oogenblik daarna, van verre den voetganger te zien, die steeds voortging en het einde van den omweg nog niet had bereikt. Daar is hij! riep marcel; hij is het zelf: laten wij hem te gemoet gaan! Toen zij tien schreden van den reiziger waren, twijfelde deze niet, ziende hen naar zich toetreden, of zij wilden hem om eene aalmoes verzoeken; zij zagen er zoo

{==661==} {>>pagina-aanduiding<<}
oud en zoo armoedig uit, dat hij zijne hand reeds in zijn' zak had, en hun iets wilde geven, voordat zij er hem om vroegen.
Bertha. Zeer verpligt, mijn goede Mijnheer! wij vragen niets; integendeel willen wij u iets geven.
De Vreemdeling. Mij iets geven, brave lieden! Hoe kan dat zijn?
Marcel. Mijne vrouw vergist zich, Mijnheer! zij wil niet zeggen, dat wij u iets willen geven; maar wij willen u iets vedergeven, hetgene u toekomt. Hebt gij, nu een half uur geleden, niet gezeten om te rusten onder eenen noteboom, op een' kleinen heuvel, aan de zijde van den grooten weg?
De Vreemdeling. Ja, ja! niets is zekerder; thans herinner ik mij u gezien te hebben; gij zat aan het venster van eene vervallene hut aan gene zijde van den weg; uwe grijze haren en uw eerwaardig voorkomen troffen mij.
Marcel. Gij hebt uw' knapzak opengedaan.
De Vreemdeling. Ja, dat is zoo; bij mijn vertrek van mijne laatste slaapplaats had ik niet ontbeten, en onder dien fraaijen boom heb ik met smaak iets genuttigd.
Marcel. Aangenaam was het mij ook, uw gelukkig voorkomen te zien: daarenboven hebt gij een stuk stoffe losgemaakt; gij staakt het wederom in den knapzak, en toen hebt gij zekerlijk een papier laten vallen, inhoudende....
De Vreemdeling. Vier dubbele Louizen, indien 't het mijne zij, en een gouden kruis met een ketting, in een afzonderlijk papier; hier binnen staan eenige regels geschreven.
Marcel had die gezien, maar ze niet kunnen lezen, omdat hij zijn bril in zijn gebedeboek had laten liggen. De reiziger opende zijn' knapzak, stortte dien uit, en vond er zijn goud niet in. Ik wist het wel, zeide marcel, dat gij het daar niet zoudt vinden, omdat ik het in mijne hand heb. Zie daar, Mijnheer, uwe vier dubbele Louizen en uw halssieraad; berg ze wederom in den zak, en bewaar ze op een' anderen tijd beter. - De vreemdeling nam ze aan, met betuiging van eerbied en dankbaarheid; hij drukte des grijsaards handen tusschen de zijne. Gij doet mij een' zeer grooten dienst, zeide hij: indien ik uit het voorkomen oordeele, hebt gij in de wedergave eene grooter verdienste dan een ander zoude gehad hebben; mij dunkt, goede oude lieden, dat gij zeer arm zijt.
Bertha. O ja! zoo arm, mijn goede Mijnheer, dat ...
Marcel. Dat wij zelfs niet in de verzoeking zijn geweest, ons eene zoo groote somme toe te eigenen; zij gaat onze behoeften te boven, en onze eerste behoefte is, niets te bezitten, hetgene ons niet wettig toekomt.
De Vreemdeling. Eerlijk en deugdzaam paar! Op uwe jaren dezen weg af te leggen, om mij dezen kleinen schat

{==662==} {>>pagina-aanduiding<<}
weder te brengen! Kondet gij mij dien niet met een uwer kinderen gezonden hebben?
Bertha. Helaas! Mijnheer, wij hebben geene kinderen; dit is een groot ongeluk, waartegen niemand iets doen kan; wij hebben er gehad, en ...
Marcel. En indien wij al lijden, lijden wij alleen ... Maar kom aan, mijn kind! laten wij dezen Heer zijne reis laten voortzetten. Goede reis, Mijnheer, en verlies uw geld niet weder!
De vreemdeling stond als voor het hoofd geslagen. Neen, neen, goede vader! zeide hij, den ouden man andermaal bij de hand vattende, niet alzoo; nog een oogenblik, bid ik u, laten wij gaan zitten, en hoor mij. Het gebruik van dit geld is heilig; het komt mij niet toe; ik zal u verhalen, waartoe het bestemd is, en gij zult zien, dat ik er niets van kan afnemen; behalve dit heb ik niets, dan hetgene ik noodig heb om mijne reis voort te zetten; nog tien of twaalf mijlen heb ik af te leggen; maar binnen acht dagen hoop ik u weder te zien, en mij omtrent u van mijnen pligt te kwijten: wilt gij mij op mijn woord gelooven, en mij uwen naam noemen? Voor het overige zal ik den heuvel noch de hut vergeten, die een zoo eerlijk paar menschen bevat. Uw naam, bid ik u, herhaalde hij, een potlood uit zijn' zak halende.
Marcel. In het dorp ben ik bekend bij den naam van de oude Schoenlapper in de Hut; gaarne zal ik er u zien, indien gij u dezelve herinnert; maar indien gij die vergeet, zullen wij God daarom niet te minder voor u bidden: want gij hebt ons een gelukkig uur bezorgd, en deze hebben wij niet vele. Vaarwel, Mijnheer!
De Vreemdeling. Waardig mensch! indien ik u konde vergeten, zoude ik het geluk niet verdienen, hetwelk ik ga zoeken, en hetwelk ik angstig vrees niet te zullen vinden. Meer dan vijfentwintig jaren is het verleden, dat ik van mijne familie ben afgegaan; sedert dien tijd heb ik niets omtrent dezelve vernomen; ongetwijfeld gelooven mijne ouders dat ik dood ben, of ... misschien leven zij zelve niet meer; maar, indien ik hen wedervinde, hoe gelukkig zullen wij dan allen zijn!
Bertha, schreijende. Ach, ja! wel gelukkig! duizendmaal gelukkig zij, die hunne kinderen op aarde mogen wedervinden! Wat ons aangaat, de onze zullen wij niet wederzien dan in den Hemel, alwaar zij ons verwachten.
Marcel. Gij ziet, vrouw! of ik heden morgen wel ongelijk had, toen ik u zeide, dat ook de kinderen, die in leven zijn, even zeer droesheid veroorzaken. Deze Heer schijnt een fatsoenlijk man te zijn; en zie eens! hij is van zijne ouders weggegaan, en heeft hun in geene vijfentwintig jaren iets van hem laten weten: is dat niet erger dan de dood?

{==663==} {>>pagina-aanduiding<<}

De Vreemdeling. Het was inderdaad slecht van mij, dat ik, door eene jeugdige dwaasheid, en door eenen werver verleid, zonder hunne toestemming dienst nam; maar het overige is mijne schuld niet. Het regiment, waarin ik diende, werd ingescheept naar Batavia; eerst werd ik landwaarts in gezonden om mijn handwerk te oefenen, en heb aldaar verscheiden jaren vertoesd, zonder te kunnen schrijven. Te Batavia teruggekeerd, schreef ik aan mijnen vader verscheiden brieven, op welke ik nooit antwoord heb bekomen. Ik verdiende vrij veel gelds; maar, waartoe dient het geld, indien het hart niet vergenoegd zij? Het mijne was in Europa; onophoudelijk dacht ik aan het dorp, waarin ik geboren ben, alwaar ik alles had gelaten hetgene ik in de wereld lief had, mijnen vader, mijne moeder en mijne zuster. Ik besloot, naar het vaderland terug te keeren, en ging scheep met mijnen kleinen eigendom; nu omtrent twee maanden verleden kwam ik behouden te Hamburg; toevallig ontmoette ik aldaar mijnen ouden baas, bij wien ik mijn handwerk had geleerd, en die, sedert mijn vertrek, zich aldaar had nedergezet. Ik herkende hem terstond, doch hij mij niet; van de zon op Batavia was ik eenigzins verbrand, zoo als gij ziet. Toen ik mijnen naam noemde, stond hij verbaasd; hij omhelsde mij als een zoon, en nam mij mede naar zijn huis; ik vond aldaar zijne dochter, die bij mijn vertrek nog zeer jong was, en intusschen groot geworden en schoon was opgegroeid. Van dag tot dag wilde ik vertrekken, om mijne ouders op te zoeken; doch annette smeekte mij, nog een dag te blijven, en ik bleef; het was mij niet mogelijk, haar iets te weigeren. Bij mijne aankomst had ik geschreven, en wachtte op antwoord. Ziende dat het niet kwam, zeide ik, op zekeren dag, tot mijnen meester: ‘Uwe annette en ik beminnen elkander; zie hier hetgene ik met mijn werk heb
overgewonnen; geef haar mij tot vrouw, en dan zal ik mijne ouders gaan zoeken, en wij zullen allen bij malkander wonen; doch, eer ik vertrek, moet annette de mijne zijn.’ - ‘Ik geef mijne toestemming,’ zeide mijn baas; ‘annette is de uwe, en gij zult uwe familie gaan zoeken.’ Zoo gezegd zoo gedaan; ik trouwde annette, en twee dagen daarna ging ik op reis. Mijne annette heeft een best hart; zij kocht een fraai stuk stoffe tot een japon voor mijne moeder. Op den trouwdag had haar vader haar twaalf Louizen tot een uitzet gegeven; van dezelve rolde zij vier dubbele Louizen in dit papier, en zeide tot mij: ‘Breng ze, van mijnentwege, aan uwen vader, om er zijne reiskosten voor te betalen.’ Dat is het niet al; zij nam van haren hals haar kruis en haren gouden ketting, om dezelve aan mijne zuster te zenden, aan welke zij eenige vriendelijke letteren schreef. Met een vrolijk hart ging ik met annette's geschenken op

{==664==} {>>pagina-aanduiding<<}
reis. Oordeelt dan, hoe zeer het mij zoude gespeten hebben, indien ik ze had verloren, en hoe groote verpligting ik aan ulieden hebbe! Maar, mijn God! indien ik mijne ouders niet wedervond, dat ware nog erger. Mijn hart breekt mij, als ik er om denk. Zij moeten al oud zijn; want ik ben zoo jong niet meer. Wat mijne zuster aangaat, daar heb ik geene zorg voor; zij is jonger dan ik. Maar mijn goede vader! Hij was zulk een braaf man; hij konde het wel stellen, God zij geloofd! Hij konde zijne flesch drinken en hield nog iets voor arme menschen over, en mijne moeder eenige hemden in voorraad voor hen, die dezelve noodig hadden. Gij zult misschien wel eens gehoord hebben van den ouden vader marcel van Pellnitz, en van zijne vrouw bertha?
‘ó Mijn God! riep de grijsaard, zijne armen uitstrekkende: is het een droom? Bertha! bertha! zoude het onze frans zijn, uit den dood verrezen?’ - ‘ô Mijn God! riep bertha: zoude het mogelijk zijn, marcel?’ - - Hij was het zelf, het was frans!
Wat zouden wij thans onze Lezers kunnen zeggen, hetwelk hun eenig het geringste denkbeeld konde geven van hetgene deze drie personen gewaarwerden? Het was die zoon, welken men meende zoo lang dood geweest te zijn en zoo zeer beweende. Bertha konde niet spreken; zij zocht aan haar zoons hals en voorhoofd die kleine vlekken, welke de moeders alleen bekend zijn; zij vond ze, kuste ze, en toonde ze aan haar' man. - Knielen, knielen, bertha! riep eindelijk de oude man, zelf eerst op de knieën vallende; laten wij God danken, die ons reeds den Hemel op deze aarde schenkt, en ous onzen zoon wedergeeft!
Maar neen! de Hemel is op deze aarde niet, alwaar het geluk nimmer volmaakt is. Het gedenken aan hunne dochter georgette herinnerde hun, dat zij slechts menschen waren. - En mijne zuster, mijne arme zuster! zeide frans op een' treurigen toon: gij hebt gezegd, dat gij geene kinderen meer hadt: wat is er van georgette geworden? - Zij is in mijne armen gestorven, riep bertha, in tranen smeltende; dit fraaije halssieraad zal zij niet dragen! - Frans nam het, en deed het om zijn moeders hals. - Ik wed, dat zij op ons nederziet, zeide marcel, zijne oogen ten Hemel slaande. Mij dunkt, dat ik haar daar omhoog zie, in eene wolk, met eene gouden kroon op het hoofd! ... Niets anders zag marcel in dit oogenblik dan glorie en geluk.
Na eene poos zwijgens: Wel nu, zeide marcel tot zijne vrouw, dat hospitaal, welk u zoo zwaar op het hart lag, gij ziet, dat het daarmede nog al wel is afgeloopen. Thans verhaalde hun frans, dat hij aldaar kennis had gemaakt met een' gekwetsten Serjant en digt bij hem geslapen, die hem had geronseld, en doen vertrekken, zoo dra zij genezen

{==665==} {>>pagina-aanduiding<<}
waren. Het overige van zijne historie is bekend. De timmermansbaas, voor de verwijten der ouderen beducht, had goedgevonden, hun te zeggen, dat hij gestorven was, of misschien had hij zelf gedacht dat hij dood was.
Op hunne beurt verhaalden deze alle de rampen, die hen getroffen hadden, en het uiterste hunner ellende; dezelve had hunnen ouderdom verhaast, en hunne gelaatstrekken althans even zeer veranderd, als de Indische zon huns zoons vel verbrand had; niet vreemd was het daarom, dat zij elkander niet herkend hadden. Alle drie begaven zich naar de hut. Frans wilde de dorpelingen bedanken, die zijnen ouderen hadden wel gedaan. Hij verzocht, dat de hut aan den eerstkomenden hulpeloozen ellendeling mogt gegeven worden, en daar nevens zouden gevoegd worden de kleine heuvel en de noteboomen, welke hij van de Gemeente kocht. Ik behoef hier niet te zeggen, dat men reeds 's anderendaags in de naastgelegene stad was, om marcel en bertha in de noppen te steken. Met frans gingen zij op den postwagen zitten; zij kwamen te Hamburg; met opene armen werden zij van de goede annette en haren vader verwelkomd. Van kleinkinderen zagen zij zich omringd; en alle avonden zeide marcel tot zijne vrouw: ‘God heeft ons den Hemel op aarde geschonken.’

De jeugd van groote mannen.

Bijkans alle uitstekend groote mannen, voornamelijk Regenten, die den eernaam van grooten hebben verworven, moesten eene jeugd doorworstelen, vol van moeijelijkheden en stormen. Ongeluk en gevaren ontwikkelden hun genie, en gaven hun die tegenwoordigheid van geest, dien moed, die ondernemende stoutheid en kracht, waardoor zij naderhand uitblonken.
Mozes, de eerste grondlegger van het Israëlitisch rijk, moest zich als vlugteling in de woestijnen begeven, waar hij met andere herdersfamilien nomadisch rondzwierf. Muhammed, de stichter van een' nieuwen Godsdienst, sleet zijne jeugd in een' behoeftigen staat, bij de togten der karavanen, tot dat hij de rijke weduwe cadidscha huwde. Alexander de groote trok als jongeling van twintig jaren reeds te velde, en hield slechts met zijn leven op krijg te voeren. Cyrus werd, kort na zijne geboorte, op bevel van zijnen grootvader astyages, in eene woestijn aan de ellende blootgesteld, van herders gered, en slechts heimelijk in behoeftige omstandigheden opgevoed.

{==666==} {>>pagina-aanduiding<<}
Julius caesar was van sylla ter dood veroordeeld, maar verwierf genade; hij viel de zeeroovers in handen, moest zich vrijkoopen, en begon hen op zijne eigene kosten te beoorlogen. Konstantijn de groote zuchtte onder de verraderlijke vervolgingen van galerius, vlugtte voor zijnen Vader, en bleef, van dien tijd af aan, in oorlogen gewikkeld. Theodosius de groote werd, even als zijn Vader, van valens mishandeld; zijn Vader zelf werd eindelijk onthoofd; theodosius vlugtte naar Spanje, waar hij zich verschool, tot dat gratianus hem aan zijn hof ontving. De geschiedenis der jeugd van karel den grooten is niet bekend: de barbaarschheid der toenmalige tijden en de schrikkelijke tooneelen, aan zijn hof voorgevallen, benevens zijn later leven, wettigen intusschen het vermoeden, dat zijne jeugd geenszins kalm geweest is. Peter de groote leefde, gedurende zijne minderjarigheid, in de onaangenaamste en gevaarlijkste betrekkingen; zijn leven zweefde door de partijschappen der cuvansky en galliczin dikwijls in gevaar: zijne eerste gemalin eleonora werkte hem gedurig tegen; zijne eigene zuster sophia behoorde onder de zaamgezworenen tegen hem, en zijn zoon alexis vergreep zich zoodanig aan hem, dat hij eindelijk ter dood veroordeeld werd: meermalen moest peter voor den moorddadigen toeleg van de Strelitzen in kloosters vlugten: onder moord, belaging en vervolging wies hij op tot een groot man. Hendrik de vierde zuchtte ook onder eene harde opvoeding: zijn voedsel bestond in grove spijzen; zijne kleeding was slecht; altijd ging hij blootshoofd, en klauterde met zijne speelmakkers op de rotsen en bergen, naar de
gewoonte van het land en den tijd. Bij Rochelle was hij in gevaar van te verdrinken; in den verschrikkelijken Bartholomeus-nacht ontkwam hij ter naauwernood de handen der moordenaren: in zijn zestiende jaar woonde hij den slag van Jarnac reeds bij. Met welk eene gestrengheid frederik de groote werd opgevoed, hoe onaangenaam de dagen zijner jeugd waren, dit is, benevens het verschil tusschen hem en zijnen Vader, zijne vermaarde vlugt naar Engeland, den dood van katt, enz. een' ieder bekend.

Zeldzaamheden.

Julius caesar had de vallende ziekte; muhammed insgelijks: nogtans waren beide menschen van een uitstekend genie. - Newton, door voltaire het grootste genie genoemd, dat er ooit op aarde leefde, schreef eene verklaring der Openbaring, waarin hij beweerde, dat de Paus de Anti-
{==667==} {>>pagina-aanduiding<<}
christ, en Rome de Babylonische hoer zij. - De Kardinaal richelieu had, niettegenstaande zijnen grooten geest, dikwijls vlagen van krankzinnigheid. Somwijlen beeldde hij zich in (zoo verhaalt althans de Prinses elisabeth charlotta van beijeren, Schoonzuster van lodewijk XIV, in hare 1807 uitgegevene Melanges historiques) dat hij een paard was. Dan galoppeerde hij rondom de billardtafel, sloeg ter regter en ter slinker zijde met de beenen tegen de bedienden, hinnikte, en maakte uren lang een vreesselijk geweld. Daarna bragt men hem te bed, en dekte hem warm toe; hij viel in slaap, en brak in een hevig zweet uit. Bij zijn ontwaken wist hij geen woord van al het gebeurde.

Droomen.


Noemt het leven vrij een' droom; 
Noemt het vrij een' ijdlen schroom, 
Dat ik me om dien droom bekommer, 
Als ik, door de zorg vermoeid, 
Door de middagzon geschroeid, 
Angstig hijg naar 't koele lommer. 
Drijf uw stelling door met moed; 
Laat vrij heel de wereld droomen; 
Maar, dit heb ik toch vernomen, 
Ieder droomt niet even zoet. 
 
Droome al 't menschelijk geslacht, 
Ieder droomt niet even zacht: 
De een ligt stil in 't dons te ronken; 
De ander woelt en wringt zich rond, 
Zoekende op een' harden grond 
Rust voor zijne ontvleeschde schonken. 
De eene droomt van overvloed; 
De ander weêr ligt lange nachten 
Naar een' druppel vochts te smachten: 
Ieder droomt niet even zoet. 

{==668==} {>>pagina-aanduiding<<}

Om de peluw van den een' 
Vlecht de voorspoed kransjes heen, 
En, durft hem de smart genaken, 
Wil de zorg hem doen ontwaken, 
Daadlijk wiegt hem de overvloed, 
En 't vermaak verfrischt zijn bloed, 
En de pracht, met hem bewogen, 
Koost en streelt zijn loddrige oogen, 
En hij droomt weêr even zoet. 
 
Maar hij, die het matte hoofd, 
Afgepijnd en afgesloofd, 
Op een' harden steen moet vlijen, 
Waar de plagen rustloos schreijen, 
En de doren welig tiert, 
En de noodvlaag schreijend giert, 
En geen bloempjes zijn te plukken, 
En de rampen rustloos drukken, 
En de zorg, met pijn getorscht, 
Vast zich klemt aan de enge borst, 
En de schrikken wrevlig woelen, 
En de last der tegenspoed 
't Angstig harte zwoegen doet, 
En 't gebrek zich doet gevoelen; 
Ach, die droomt gewis niet zoet! 
 
Maar, wat van het droomen zij, 
Houden wij 't geweten vrij! 
Hoe dan ook door vloekgedrogten 
Onze sluimring wordt bevochten, 
Wat ons 't droomen lijden doet, 
Wat den boezem ook moog' prangen, - 
Is 't geweten onbevangen, 
Dan ontwaken we eenmaal zoet. 
 
M.W. 



{==669==} {>>pagina-aanduiding<<}

Mengelwerk, tot fraaije letteren, kunsten en wetenschappen, betrekkelijk.

Vertoog, over den staat der zedekunde bij de heidenen, vóór de verkondiging van den Christelijken Godsdienst.

Jezus heeft het onverderfelijk leven aan het licht gebragt.



paulus.
Nog éénmaal moeten wij het oog onzer Lezeren wenden op de beschouwing van een Tafereel, 't geen twee keeren hun voor oogen gesteld werd. Eene beschouwing, welke ten zelfden einde, als de twee voorgaanden, moet strekken; om het hooge aanbelang der Christelijke Openbaring te betoogen en als 't ware te doen voelen aan allen, die besef hebben van zedelijke behoefte en het voordeel van voldoening aan dezelve.
De Hemelsche Wezens, die de zalige gewesten hier boven bewonen, beschouwen zeker met de hoogste verwondering de doorgaande onopmerkzaamheid en de weinige belangstelling, welke zoo velen van de kinderen der menschen betoonen ten opzigte van eenen Toekomenden Staat, na het voleindigen dezes vlugtigen levens te wachten. Konden deze veelal bedachtelooze stervelingen slechts een gering gedeelte begrijpen van het wezenlijk geluk, 't welk eenmaal het zeker en nimmer eindigend erfdeel der Regtvaardigen zal wezen; met welk eene onuitsprekelijke vreugde, met welk eene hartgrondige dankbaarheid zouden zij die Goddelijke Leer beschouwen, welke allen twijfel, in dit hoogst belangrijk stuk, weggeweerd, en de blijde boodschap des eeuwig zaligen levens aangekondigd heeft!
Hebben wij dan, in twee voorgaande Vertoogen, de groote Nutheid en zedelijke Noodzakelijkheid eener Goddelijke Openbaringe aangedrongen, zoo uit hoofde van de

{==670==} {>>pagina-aanduiding<<}
vernederende en onteerende denkbeelden, welke de oude Heidenen koesterden van de Godheid, als uit aanmerking hunner onvolkomene en dwalende begrippen van Deugd en Ondeugd. Wij zullen tegenwoordig nog eene bewijsreden voor deze hoogstbelangrijke zaak daar bij voegen, ontleend uit de beschouwing van de groote onzekerheid, in welke eenigen hunner Wijsgeeren dobberden, en de versmading, waarmede anderen de gewigtige Leer eens Toekomenden Levens beschouwden.
In de daad, over de onvolkomenheid en slechtheid der Zeden in de Heidensche Wereld, zoo wat het bespiegelend als wat het beoefenend gedeelte betreft, heeft men zich minder te verwonderen, wanneer men in opmerking neemt, dat zij verstoken waren van die groote en sterkste stavingen der Deugdenleere, welke hervoortkomen uit en rusten op de volle overtuiging, dat het zedelijk bestuur der Godheid zich uitstrekt tot een Leven aan de andere zijde des grafs.
Volgens de vroegste Grieksche Dichters (uit welken wij alleen de Volksgevoelens kunnen leeren kennen) was de staat der beste menschen, na den dood, niet zeer te begeeren, ondanks de uitlokkende beschrijvingen, welke bij wijlen daarvan gegeven worden, als vol van zinnelijk genot. Achilles zegt, bij homerus, in de Elyseesche velden, tegen ulysses, vertoond als hem daar ontmoetende, dat hij liever de slaaf wilde wezen van een armen landman, dan het uitgebreidste gebied voeren in het rijk der schimmen.
Wanneer de Wijsgeeren dit stuk onderhanden namen, - de Wijsgeeren, die de Overleveringen, op welke de Volksbegrippen gegrond waren, verwierpen, - begonnen zij eerst aan een Toekomenden Staat te twijfelen; en het verwerpen dier Leere werd eindelijk vrij algemeen. Bij alle Heidensche Wijsgeeren, socrates niet uitgezonderd, schoon nu en dan zich sterk daar voor uitende, komt de verregaandste twijfeling bij wijlen aan den dag. Een der laatste gezegden van gemelden Wijsgeer tot zijne Vrienden, die hem oppasten, toen zijne ontbinding nabij was, kwam hier op neder: ‘Ik ga sterven; gijlieden blijft in 't leven: maar wie onzer in een beter staat zal wezen, weet God alleen!’ - Socrates spreekt, daarenboven, van een Toekomenden Staat, als alleen het voorregt der zoodanigen, die zich aan de leeringen der Wijsbegeerte overgaven en haar geleide getrouwelijk volgden; bewerende, dat de Zielen der snoode

{==671==} {>>pagina-aanduiding<<}
Menschen in de Ligchamen van verachtelijke Dieren overgingen. - Cicero verklaart, in zijne wijsgeerige Verhandelingen, zich ten voordeele van de Leer der Onsterfelijkheid, en voert bewijzen aan, om dezelve als het waarschijnlijkst en aannemelijkst gevoelen te doen voorkomen: dan, in zijne gemeenzame Brieven, luidt zijn toon dikwerf anders; ten minste laat hij eene zeer hooge mate van onzekerheid doorstralen. - De Stoïcijnen hielden het daarvoor, dat de Zielen, zoo van Menschen als van Beesten, oorspronkelijk een gedeelte geweest zijnde van het Heelal, eindelijk daarin weder opgenomen wierden, en, gevolgelijk, dat alle bijzondere en persoonlijke bewustheid zou verloren gaan.
Indien de Wijsgeeren onder het Heidendom bedeeld geweest waren met dezelfde verhevene denkbeelden en hooge vooruitzigten, welke de Christenen bezitten, moesten zij er hetzelfde zoo gereede gebruik van gemaakt hebben, om de voorschriften der deugd te onderschragen, er steun uit te ontleenen in de onheilen dezes levens en bij de vrees voor den dood. Maar de drangredenen, om de menschen ter deugd te bewegen, zijn alle onafhankelijk van het denkbeeld eens toekomenden Bestaans. Zij spreken bestendig van de innerlijke waardije der deugd, en derzelver genoegzaamheid voor het geluk hier op aarde, niettegenstaande de menigte van rampspoeden en onheilen, welke wij hier moeten verduren. In hunne redenen, gevoerd tot troost hunner vrienden, in de alleenspraken bij het ondergaan van zwaardrukkenden rampspoed, vinden wij niets, 't welk halen kan bij de heerlijke verwachtingen, welke het Evangelie van jezus christus inboezemt, en bij de Goddelijke hope, daardoor den deugdzamen Geloovigen ingeboezemd.
Hoe onzeker en onvolkomen de begrippen eens Toekomenden Staats onder Grieken en Romeinen mogen geweest zijn, wij vinden er geene of weinige overblijfsels van, ten tijde van de verkondiging der Evangelieleere. Er zijn de voldoendste blijken voorhanden, dat, in die onderzoekende en geletterde Eeuwe, het geloof in een Toekomenden Staat door de Wijsgeeren en door het Volk verworpen werd. Voornamelijk had men zulks toe te schrijven aan de hoog opgevijzelde Wetenschap van die dagen; en het tijdperk van het verval der overgeleverde begrippen, dit stuk betreffende, dagteekent zich blijkbaar van het invoeren der Grieksche Wijsbegeerte in Rome.

{==672==} {>>pagina-aanduiding<<}

Onder de hedendaagschen, die het geloof in eene Goddelijke Openbaring verwierpen, hebben velen desgelijks de Leer van Vergelding in een Staat na dit Leven verworpen. Als de zoodanigen mogen wij vermelden Lord bolingbroke, de Heeren collins, chubb en hume. De laatstgenoemde, die desgelijks de Leer der Voorzienigheid bestrijdt, merkt op: ‘Dat de zoodanigen ijdele redenaars zijn en de orde der Natuur omkeeren, die, in stede van dit Leven en het tegenwoordig vertoon der dingen als het éénig voorwerp hunner bespiegelinge aan te merken, hetzelve voor een doortogt tot een verder bestaan houden.’ En nogtans zegt die zelfde Schrijver, dat de zoodanigen, die de menschen pogen te ontheffen van hunne vooroordeelen ten opzigte van een Toekomstig Bestaan, voor zoo verre hij zien kan, wel goede Sprekers zijn; doch dat hij hun den titel van goede Burgers of Staatkundigen niet kan geven, dewijl zij de menschen onthessen van het bedwingen hunner lusten, en de schennis der wetten van billijkheid en maatschappelijk geluk, in zeker opzigt, gemakkelijker en zekerder maken. - Kon de Heer hume dan, volgens zijne eigene beginsels, eisch maken op het karakter van een goed Burger of van een braaf Man?
Het is zeer algemeen bij velen, wanneer zij eerst Ongeloovigen worden, hoog, zeer hoog op te geven van de genoegzaamheid van het Licht der Nature, ten aanzien der Kennis van god, van den Regel der menschelijke Pligten, en de Leer eens Toekomenden Bestaans. Dan, deze Ongeloovigen zijn niet genoegzaam bedacht, hoe zeer het Geloof in een Toekomend Leven afhangt van het Geloof in eene Goddelijke Openbaring; hoe zeet dat Geloof dreigt in te storten, wanneer de grondslag, op welken 't zelve gebouwd was, wordt weggenomen. Na eenigen tijd de Leer der Openbaringe verworpen te hebben, heeft men maar al te dikwijls gezien, dat zij eerlang het Geloof in het Zedelijk Bestuur van god hier en hier namaals, eerst van hen erkend, lieten varen. Zeker Schrijver heeft deswege aangemerkt: ‘Ik denk, dat er heden ten dage zeer weinige Ongeloovigen omtrent de Openbaring zijn, die erkennen in eene ernstige verwachting van een Toekomend Bestaan te leven. Zulks is elders eene zeer bekende zaak; om welke reden zij doorgaans den naam van Atheïsten verkrijgen: en waarlijk, wanneer de Leer van een Toekomend Leven verworpen wordt, mo-
{==673==} {>>pagina-aanduiding<<}
gen de menschen, bijkans met hetzelsde regt, het Geloof in god verwerpen.’
Wanneer eenmaal het Geloof in een Toekomend Aanwezen versmaad wordt, valt het zeer gemakkelijk te begrijpen, hoe gansch ongunstig voor de Deugd het omhelzen van daar tegen strijdige beginsels moet wezen: want de beweegredenen van zelfbedwang of wederhouding, welke louter menschelijk en tijdelijk zijn, kunnen nimmer die kracht, dien invloed hebben, als die ontleend worden van het uitzigt op het Toekomende - op het Toekemende - in eeuwigheid!
Het is waarlijk naauw mogelijk óf klaarheid óf bestendigheid in Zedelijke Beginselen te verwachten, alleen aan het geleide van het Redeslicht overgelaten zijnde; en, derhalve, in zoo verre als klaarheid en bestendigheid van zoodanige Beginselen van aanbelang is voor het Menschdom, (en wie zal zulks niet voor eene zaak van de grootste aangelegenheid houden?) verschaffen zij een blijk van de groote Nutheid, zoo niet van de volstrekte Noodzakelijkheid eener Goddelijke Openbaringe, buiten welke een zoo gewigtig als hoogstwenschelijk voordeel niet te wachten is.
Wat men heden ten dage ook moge denken over de genoegzaamheid van het Licht der Nature, eenigen der kundigsten onder de Heidensche Wijsgeeren waren niet onbewust van de duisternis, met welke zij zich omgeven vonden, en de noodzakelijkheid van eenig hooger Licht. - Socrates, van de bedorvenheid zijns tijds sprekende, verklaarde, ‘dat er geene hoop was, om der menschen zeden te verbeteren, ten ware het Gode mogt behagen, iemand te hunner onderrigtinge te zenden.’ Alcibiades ontmoetende, wanneer deze tempelwaarts ging, om te bidden, poogde hij hem te overtuigen, dat hij niet wist, wat hij behoorde te bidden, voor dat God de duisterheid, welke zijne ziele omringde, zou hebben opgeheven; en hij schijnt te wenken op eenen Onderwijzer, dien het Gode mogt behagen tot dat einde den Stervelingen toe te schikken. - Een der sprekeren in de bekende en uitmuntende Zamenspraak van plato, wegens de laatste tooneelen des levens van socrates, gewagende van de onzekerheid, waarin zij verkeerden, ten opzigte van de Leer der Zielsonsterfelijkheid, besluit, dat het best is, dat gevoelen te volgen, 't welk de meeste waarschijnlijkheid had, na alles wel onderzocht en overwogen te hebben; ten ware zij een nog zekerder geleide

{==674==} {>>pagina-aanduiding<<}
konden volgen, om hun door dit leven heen den weg te wijzen, zoodanig als een Goddelijke Ontdekker der Waarheid zijn zou.
Over het geheel was de Staat der Heidensche Wereld zoodanig, dat er geen twijfel aan kan vallen, of eene Goddelijke Openbaring was hoogst nuttig, zoo niet volstrekt noodzakelijk, tot herstel van 's Menschen Deugd en Geluk. Dezelve zou van het hoogste aanbelang geweest zijn, schoon zij in niets meer bestaan had, dan in de tusschenkomst van een genoegzaam voldoend Gezag, ter begunstiging en onderschraging van die Levensregelen, welke 's Menschen Rede zou hebben kunnen opspeuren en uitvinden, maar welke haar, in eene groote verscheidenheid van omstandigheden, (onder den invloed, bij voorbeeld, van sterk woelende driften en den dwang der hebbelijkheden) zouden ontweken zijn.
Zonder vrij regtmatige begrippen van god en diens Zedelijk Bestuur, zonder eene voldoende kennis van pligt en verwachting in het toekomende, zou het Menschdom weinig beter dan de Dieren geweest zijn. Althans een mensch, ontbloot van die kundigheden, moet onvatbaar wezen voor die verhevene gevoelens en voor die waardigheid van gedrag, welke hem tot een onuitsprekelijk grooter en gelukkiger Wezen maken.
Met één woord, welke denkbeelden men zich vorme van de natuurlijke vermogens van 's Menschen geest, is het bezwaarlijk mogelijk, na eene regtmatige beschouwing van den zedelijken toestand der Heidensche Wereld, en derzelver onkunde wegens de Leer van eenen Toekomenden Staat, niet ten volle overtuigd te zijn, dat het zedelijk onmogelijk was, dat zij immer die mate van nutte Godsdienstige kundigheden zou herkregen hebben, welke zij schijnt ontleend te hebben uit de overlevering van vroegere wereld-eeuwen; en veel minder, dat zij immer eenige bijvoeging van belang gedaan hebbe tot dien oorspronkelijken voorraad. In zulk een staat der dingen moest de verwachting van eenige Goddelijke tusschenkomst zelfs redelijk geweest zijn, uit hoofde dat dezelve zoo zeer van passe kwam en zoo veel voordeels aanbragt. Het was, overzulks, geheel overeenkomstig met de goedheid van den grooten Vader des Menschdoms, zijnen Schepselen, die van zijn Geslachte genaamd worden, dien bijstand van verstandsverlichting te schenken, welken zij zoo zeer behoefden, en niet in staat waren zichzelve te verschaffen.





{==675==} {>>pagina-aanduiding<<}

Over de vereischten van den lierzang.

De Ode, of Lierzang, zegt sulzer, verschijnt in zoo verschillende gedaanten, en neemt zoo verschillende vormen en karakters aan, dat het bijna onmogelijk schijnt, zeker begrip te bepalen, dat op alle Lierzangen past, en dezelven tevens van alle andere dichtsoorten onderscheidt. Van den eikenboom (zegt hij) tot den rozenstruik, zijn er niet zoo vele tusschensoorten van boomen en heefters, als er soorten van Lierzangen zijn; van de statelijke hooge Lierzangen van pindarus, tot de bevallig dartelende van anacreon. Zeker is het, dat de Ouden het karakter dezer dichtsoort meer naar den uiterlijken vorm en verstrant, dan wel naar derzelver inwendige kenteekenen geschetst en bepaald hebben. Om hierin echter naar eenige orde te handelen, zou men ze onder vier hoofdsoorten kunnen brengen. De eerste soort zou men kunnen noemen de hooge of gewijde Lierzangen, inzonderheid de Hymni of Lofzangen. Deze ontstaan uit de aandoeningen eener ziel, die, verrukt over de aanbiddelijke eigenschappen van het Hoogste Wezen, hare gevoelens van eerbied in aanbidding en lof uitboezemt. Van dezen aard zijn de gezangen van mozes, gelijk ook van de Profeten, en de heerlijke liederen van david; waarvan men zich alleen dat eerste meesterstuk van dichtkunst, den honderd vierden Psalm, behoeft te herinneren. - De tweede soort zouden wij noemen de Helden-Lierzangen, voor zoo verre de Helden, vooral bij de Ouden, daarvan de hoofdstoffe uitmaakten. En geen wonder, daar hunne weldoende Goden de natuurlijke voorwerpen hunner lofgezangen waren, dat daar ook hunne Helden, als het kroost der Goden, hun aandeel hadden in die eerbewijzende lofzangen; te meer, daar hunne deugd, hun moed, en de diensten, welke zij aan eenig bijzonder volk of aan het menschdom in het algemeen bewezen hadden, zoo vele trekken opleverden, waardoor zij naar de Goden zweemden. En ziet daar, wat aanleiding gaf tot de verheven dichtstukken
van orpheus, linus, pindarus en eenige anderen. Tot die klasse behooren ook, onder de Latijnen, eenige Oden van horatius; onder de lateren, van malherbe, rousseau en

{==676==} {>>pagina-aanduiding<<}
vondel. (*) - De Lierzangen van de derde soort kan men noemen de Zedelijke of Wijsgeerige. Het zijn zoodanigen, waarin de dichter, opgetogen door 't schoon der deugd, of met afgrijzen vervuld over het afschuwelijke der ondeugd, in welke personen of voorvallen des levens zich die ook vertoonen mogen, zich geheel overgeeft aan de gevoelens van liefde of haat, hem door die verscheidene voorwerpen ingeboezemd, die hij dan, met al het vuur der verbeelding, op de treffendste wijze schildert. In dat vak vinden wij bij de beste moderne Dichters, onder alle natiën, de heerlijkste proeven. Bij ons hebben er vondel, antonides, poot, onze Dichteres van merken, feith en anderen in uitgemunt. - De vierde soort, eindelijk, is het kroost van genoegen. Deze zangen worden alleen in den schoot van het vermaak geboren. Behalve de feest- en minnezangen, bestaan zij, meestal, in de uitdrukkingen van eene oogenblikkelijke blijdschap; zijn, meestal, de voorwerpen het speelgoed der dartelende bevalligheden. De meester in dit vak, bij de Grieken, was zekerlijk anacreon, en een staaltje weêr van dien anacreon is zijn Duifje, dat allergeestigst versje, door onzen beroemden nieuwland zoo tooverachtig in het Nederduitsch vertaald, en allen dichtminnaren bekend.
Na deze rangschikking van eenige soorten, zal het aan ons tegenwoordig oogmerk genoeg voldoen, dat wij de algemeene hoofdvereischten opgeven, die voor alle deze onderscheidene soorten passen, en die zich altoos naar den aard der onderwerpen moeten wijzigen; dewijl het toch van zelven spreekt, dat hier de dichter niet alleen den stijl, maar ook den verstrant moet schikken naar mate van den heerschenden hartstogt, en het niet minder ongerijmd zou wezen, een klaagzang in trippelende verzen te willen dichten, dan, onder een destig kerkmuzijk, de hornpijp of een' Engelschen contredans op het orgel te spelen. De hoofdzaak in alle Lierdichten is: poëtische uitdrukking van waar dichterlijk gevoel, in zangerige, wellui-
{==677==} {>>pagina-aanduiding<<}
dende verzen. Gevoel en welluidendheid moeten hier altoos onafscheidelijk vereenigd blijven. Even gelijk de muzijk bestaat in de uitdrukking van de gevoelens des harten, door klanken, die geene bepaalde beteekenis hebben; zoo bestaat ook de muzijkale poëzij, of het Lierdicht, in de uitdrukking van het zelfde gevoel, door klanken van eene bepaalde beteekenis, door gepaste woorden, die onze aandoeningen in het gemoed van anderen als overgieten. Ik stel mij de zaak op deze wijze voor. - De dichter wordt door eenig voorwerp sterk getroffen, niet alleen met betrekking tot zijn verstand, maar ook tot zijne verbeelding: deze verheft zich, wordt meer en meer werkzaam, en ontvlamt in een edel vuur: dit vuur is de bron van verhevene en levendige gevoelens: de ontwikkeling van die levendige gevoelens doet wederkeerig dat ontstoken vuur nog sterker gloeijen: hieruit ontstaan de sterkste pogingen der ziele, om haar' tegenwoordigen toestand uit te drukken; vandaar die rijkdom in sterke taal, stoute figuren, grootsche beelden, treffende wijzen van zeggen. Nu is de dichter in enthusiasmus, in waarachtige geestverrukking; nu zingen voor hem de bergen en heuvelen, nu klappen de boomen des velds de handen te zamen; nu schiet hij voort, gelijk een
geweldige stroom, die zich aan dijken noch dammen, noch zelfs aan de sterkste rotsen stoort; nu barst hij uit in den stoutsten aanhef, en bekreunt zich niet aan de orde van den wijsgeer of redenaar, maar ontlast zich van zijne denkbeelden, zoo als die zich bij hem opdringen; terwijl alle zijne beelden, uitdrukkingen, gedachten, de teekenen dragen van het voorwerp, dat thans zijne geheele ziel vervult. - Is dit tafereel naar waarheid geschetst, gelijk ik mij durf vleijen, dan zien wij hier ook tevens de regelen, waaraan wij het echte Lierdicht kunnen toetsen; de hoofdvereischten, die wij er in moeten aantreffen. Dan zien wij, vooreerst, dat de aanhef geheel verschilt met dien in alle andere soorten van gedichten. Bekend is de les van horatius omtrent het Heldendicht:

Begin uw werk ook niet, gelijk voorheen een zot, 
Die aanhief, trotsch van toon: ‘'k Zing Priams heldenlot 
En eedlen oorelog’! Wat heeft men toch te wachten 
Van zulk een snoeshaan, die niet kent zijn eigen krachten? 
De bergen dreigden eens te baren, wee en ach! 
En ziet, wat kwam er? een klein muisje voor den dag. 


{==678==} {>>pagina-aanduiding<<}

Doch, zoo wijs de les van horatius was voor den Heldendichter, zoo weinig komt zij bij het Lierdicht te pas. In werken van een' langen adem gaat de dichter naar een juist afgeteekend bestek te werk, en tracht, in koelen bloede, den lezer een denkbeeld te geven van de taak, die hij zich heeft voorgesteld; terwijl hij zich zorgvuldig wacht, om in een' toon te beginnen, die, zoo hij al geene verwaandheid deed vermoeden, het hem moeijelijk zou vallen tot den einde toe vol te houden; behalve, dat eene gedurige klimming hem altoos de toejuiching der kenneren doet wegdragen. (*) Bij den Lierdichter is het een ander geval: bij hem is het enthusiasmus reeds op het hoogst gespannen; hij behoeft niet te zorgen wat hij doen zal; de uitbarsting van zijn gevoel geeft hier den aanhef zelve aan de hand. Ook behoeft hij zich niet te bekommeren of hij het zal kunnen uithouden, want zijn gedicht is kort.
En deze kortheid is een tweede vereischte van den Lierzang, die uit zijnen aard van zelven voortvloeit. Cicero heeft zeer menschkundig aangemerkt, dat het vuur der ziel niet lang een' sterken gloed blijft houden; en dit geldt ook inzonderheid omtrent het vuur van den dichter, dat onnatuurlijk wordt, wanneer het niet teert op de eigenaardige brandstoffen van zijn onderwerp. Het is inderdaad eene deerniswaardige vertooning, wanneer men somtijds ziet, hoe Dichters (indien zij anders dien naam verdienen) zich afslooven, om hun uitgebrand vuur door blazen en windmaken nog een weinig aan den gang te nouden.
Een derde kenmerk van het echte Lierdicht vloeit natuurlijk voort uit deszelfs aard, en de wijze, waarop het ontstaat. Aan het Lierdicht ontbreekt namelijk die geregelde orde, die juiste aaneenschakeling, welke wij zoo gaarne waarnemen, waar het op betoogen, redeneren en ontwikkelen der denkbeelden aankomt. Hier, integendeel, zagen wij, is het de opwelling der genie, de vlugt der verbeelding, de mededeeling van den toestand der ziel, zoo als zij op dat oogenblik bij den dichter plaats

{==679==} {>>pagina-aanduiding<<}
heeft. Hier is een toevloed van denkbeelden, die zich aan den geest opdringen, waarvan de dichter de zoodanigen, welke hem het belangrijkste voorkomen, aangrijpt, er bij stilstaat, en, zoodra hij die stoffen der denkbeelden in woorden weet te munten, met het hartelijkste gevoel uitboezemt. Vandaar ontstaan die sprongen, die gapingen, als ik ze eens zoo noemen mag, die aaneenschakeling van hoofddenkbeelden, waarvan de tusschendenkbeelden door den hoorder of lezer moeten worden aangevuld; met één woord, die kunstige wanorde, waarin de kenner den meester zoo duidelijk ontdekt, en hetgeen den bekwamen Franschen Lierdichter de la motte te regt deed zeggen: Le beau desordre de l'Ode est un effet de l'art. Men verbeelde zich echter hierom niet, dat het Lierdicht een bajert van verwarring is; integendeel, de schoonste éénheid moet er altoos in doorstralen. Even gelijk er éénheid van daad in het Heldendicht, in elk goed Tooneelspel moet heerschen, is ook eene éénheid in het Lierdicht onvermijdelijk noodzakelijk, eene éénheid van gevoel namelijk, dat, van zijn geliefkoosd onderwerp doordrongen, zich in eene verscheidenheid van gedachten, beelden en uitdrukkingen verlustigt, en die schijnbare ongelijkheid veroorzaakt, die ons, als het echte voortbrengsel van dichterlijke verbeeldingskracht, zoo ongemeen behaagt. Nu is het eene uitroeping, dan eene aanspraak, nu eigene overpeinzing, dan weder eene andere uitweiding. Alle die sprongen van den geest, uit eene en dezelfde bron van gevoel, door het onderwerp geopend, voortgesproten, dienen eeniglijk om de schilderingen van dat gevoel afwisseling, levendigheid en rijkheid bij te zetten.
De laatste vereischte, die wij vooral in het oog moeten houden, is ware poëtische taal en gladde welluidende verzen. In den Lierzang, als de hoogste klasse van eigenlijke poëzij, moet alles regt dichterlijk worden uitgedrukt. Hier komt de eenvoudig-duidelijke stijl van het Leerdicht in het geheel niet te pas. Zoo zegt bij v. de Leerdichter van den arbeidzamen man: ‘hij werkt den ganschen dag.’ De Lierdichter zegt het veel poëtischer:

Tot 's avonds toe, laat hij niet af van slaven, 
Tot dat de dag wordt in den nacht begraven. 


{==680==} {>>pagina-aanduiding<<}

Laat mij dit door nog een ander voorbeeld ophelderen. Bij het opstel van eenen Godsdienstigen Hymnus vloeiden mij deze regels uit de pen:

Ach, zong ik nu zoo schoon als David in zijn Psalmen! 

Doch hier herinnerde ik mij, dat dit niet de regte stijl van den Hymnus was. Wanneer het Leerdicht spreekt van Davids Psalmen, dan verstaat men door die twee woorden alles, wat er bedoeld wordt, zoo klaar, als het gewoonlijk in eenvoudig prosa wordt uitgedrukt. Geheel anders is de taal van den Lierdichter: hij zegt dezelfde zaak, maar zwierig, verbloemd, bevallig: hij kleedt ze in dichterlijke sieraden; en echter is zijne beschrijving altoos zoo duidelijk, zoo verwijderd van loutere woordenpraal, dat er geen schaduw van twijfeling overblijft, wat hij eigenlijk wil zeggen. Op dien grond dan gaf ik hieraan eene andere wending en vorm, en wel op deze wijze:

Ach! tros ik nu den toon dier hooge lofgezangen, 
Welks galm de godsvrucht nog bekoort; 
Den toon van 't vorstlijk lied, dat, door de harp vervangen, 
Op Sions heuv'len werd gehoord. 

En nu zal ik hier niets meerder behoeven bij te voegen. Welluidenheid, waarlijk zangerige verzen, zeiden wij, eindelijk, komen hier bovenal in aanmerking. Men zie eens, welke verschillende wegen de Ouden reeds hebben ingeslagen, om, door verscheide verstranten, ingerigt naar den aard der onderwerpen, dit bijzonder oogmerk te bereiken. Niet alleen de geest, maar ook het oor wenscht hier vergast te worden. En waarom zou ik mij hier, ter staving, niet beroepen op ontelbare Lierzangen van onze beste Nederduitsche Dichters, die zoo muzijkaal zijn, dat ze naauwelijks kunnen bedorven worden door den ingevoerden smaak van reciteren, vooral op het Tooneel, die zoo velen van de schoonste verzen (ter liefde van het zoogenaamde natuurlijke) dermate weet te radbraken, dat de dichter er bij schreijen moet, wanneer hij in zijne verzen niets meer hoort dat naar verzen zweemt. - De latere Dichters, inzonderheid de Franschen, oordeelden de afdeelingen of doorsnijdingen van het Lierdicht in couplet-
{==681==} {>>pagina-aanduiding<<}
ten, als zeer geschikt om deze welluidendheid te bevorderen; en dit is inderdaad niet af te keuren, mits met elk couplet de volzin geheel gesloten is, hetgeen dan de uitweidingen en spraakwendingen, bij den aanhef van een nieuw couplet, te duidelijker en daardoor gemakkelijker maakt.
Hoe zeer ik overtuigd ben, dat ophelderende voorbeelden bij soortgelijke onderwerpen het meeste afdoen, begrijpt men echter ligtelijk, dat dit omtrent het Lierdicht, bij zoo vele verschillende soorten, volstrekt onmogelijk is, indien men niet al te breedvoerig wil worden. Ik heb daarom ook, inzonderheid, alleen zoodanige vereischten opgegeven, welke, in het algemeen, bij alle de verscheidene soorten, meer of min in aanmerking komen, en vertrouw hiermede, door deze Theoretische schets, aan het plan, dat ik mij voorstelde, voldaan te hebben.

Lublink.

De vraat.

De Vraat is een dier, behoorende tot het geslacht der Wezels; van zijnen vraatachtigen eetlust ontleent hij zijne benaming. Men vindt hem in de noordelijke gewesten van Europa, Azië en Amerika. Gemeenlijk is hij ongeveer drie voet lang en anderhalven voet hoog. Hij is lang van ligchaam, kort van pooten; zijne prooi vangt hij bij verrassing, en niet door nazetten. Hij klimt in eenen boom, en verschuilt zich in de dikste bladeren, tot dat een Hert of eenig ander groot beest onder den boom voorbijgaat; met snelle vaart laat hij zich op diens rug nedervallen; vast en onlosmakelijk, door middel van de sterkte en de scherpheid zijner klaauwen, zich aldaar hechtende, bijt hij in den nek, en graaft zich eenen doortogt naar de groote bloedvaten, in dat ligchaamsdeel liggende. Vergeefs vlugt het verschrikte en veege dier; zijn onverzadelijke vijand vaart voort met smullen van zijn vleesch en bloed; wanneer hij van zijne prooi zich losmaakt, verlaat hij haar niet, voor dat hij den geheelen romp te lijve heeft geslagen. Als des Vraats maag dus opgepropt en overladen is, ligt hij verscheiden dagen sluimerende ne-
{==682==} {>>pagina-aanduiding<<}
der; daarna ontwakende, beklimt hij een anderen nabijstaanden boom, in afwachting van eene nieuwe prooi.
Het vel van dit dier is met een bont bedekt, hetwelk om zijne schoonheid en glans zeer gezocht wordt.




Eenige parabels van Krummacher.

Aan den Redacteur der Vaderlandsche Letteroefeningen.

Mijn Heer!

Het is, gelijk gij u zult herinneren, eene oude, ja zeer oude schuld, welke ik thans voldoe, door de mededeeling van de nevensgaande vertaalde Parabels van krummacher. Ik hoop, dat dezelve, benevens het bijgevoegde woordje, overeenkomstig met onze wederzijdsche belofte, een plaatsje zullen vinden in uw Maandwerk. Terstond na de verschijning dezer liefelijke vruchten van het godsdienstig gemoed des Duitschen Dichters rees de wensch in mij op, dat dezelve op eene waardige wijze ook voor onze Landgenooten mogten worden toebereid, en bekroop mijzelven de lust, de hand aan dit werk te slaan. Dan, de moeijelijkheid dezer onderneming, en de hoop, dat eene bekwamer hand dezelve mogt uitvoeren, hielden mij daarvan terugge. Intusschen meende ik mijne hoop vervuld te zien door de vertaling, welke van het eerste Deeltje dezer Parabels in het jaar 1805 te Zutphen bij thieme verscheen, en ook in uw Maandwerk van 1806. No. 3. werd beoordeeld; doch ik vond mij in deze verwachting zeer teleurgesteld. Die vertaling namelijk is, naar mijn oordeel, gansch niet gelukkig, en is over 't geheel in eenen stijl vervat, waardoor de eigenaardige schoonheden zijn verloren geraakt, welke het oorspronkelijke, door de Oostersche en Bijbelsche kleur, in zoo ruime mate bezit. De dichterlijke vertaling van twee Parabels, onlangs in uw Maandwerk geplaatst, schijnt van eene hand te zijn, die gewoon is de dichtpen te voeren; maar is, bij alle hare schoonheden, voor mij een voldingend bewijs, dat deze stukken voor eene inkleeding in versmaat ganschelijk ongeschikt zijn; iets, hetwelk de bekwame Vertaler, blijkens zijne eigene betuiging, zelf schijnt te hebben gevoeld. Het is hiermede bijkans eveneens gelegen, als met de vrije vertaling der gewijde schriften, vooral van het O.V., in eenen Westerschen trant. Krummacher is zekerlijk in dezen van hetzelfde gevoelen; anders toch zou hij, die juist in deze soort van dichtkunde

{==683==} {>>pagina-aanduiding<<}
zulk een meester is, (gelijk zijn Hymnus an die Liebe, zijne Kinderwelt, zijne Apologen und Paramythien, en vooral zijn Sonntag en zijn Christfest voldingend bewijzen) ongetwijfeld eenen dichterlijken vorm aan deze vruchten van zijnen geest hebben gegeven. Ondertusschen is deze eenvoudigheid juist datgene, wat de vertaling dier stukjes moeijelijk maakt. Het is geenszins gemakkelijk, het naïve en kinderlijk-godsdienstige in de overbrenging te bewaren. Niettegenstaande deze zwarigheden, heb ik het echter gewaagd, sommige van dezelve in onze taal over te brengen; en ofschoon ik mij niet durf vleijen hierin naar wensch geslaagd te zijn en overal den juisten toon te hebben getroffen, hoop ik echter hierdoor eenige aangename oogenblikken te verschaffen aan de Lezers van uw Maandwerk, en welligt eenen bescheidenen wenk te geven aan hem, die de vertaling mogt bewerken, welke de Boekverkooper allart onlangs van deze Parabels heeft aangekondigd. Ik ben met achting

N.N.
Den 6 Nov. 1810.

De bron der genezing, of de geschiedenis van Baruch.

Te Damaskus, in den lande Aram, leefde een man, wiens name was Baruch; die was in 't gansche land vermaard van wege zijnen rijkdom, zoodat men zeide: hij heet met regt Baruch, dat is, de Gezegende. Want hij bezat de schatten van Indie en Arabie, en woonde in een heerlijk paleis, welks vloer was van blinkend marmer, met kostelijke tapijten bedekt, en zijn rijkdom was zonder einde. Daartoe hadde God hem een deugdelijk wijf gegeven, en zeven bloeijende kinderen.
Maar ziet! er was vrede noch vreugde in zijn harte. Daarom zocht hij dagelijks den glans van zijn huis te vermeerderen, en het schoone met het schoonste te verwisseselen. Nogtans kwam er geene rust in zijn hart, en hij werd steeds verdrietiger, en de slaap week van zijne oogen.
En hij sprak in zijn harte: Waartoe zal mij het leven zijn? Ik kan niets grooters en beters verkrijgen, dan ik bezitte van mijne jeugd af aan, en ik weet nu, dat alles ijdel is onder de zonne, en mijne ziele walgt van alles.
Alzoo was Baruch verzonken in zwaarmoedige gepein-
{==684==} {>>pagina-aanduiding<<}
zen, en bedroefde zijn wijf en zijn gansche huis; zoodat men zeide: Een booze geest is over hem! Daarom besloot hij een einde te maken aan zijne dagen, dat hij van de plage bevrijd wierd.
Toen vernam Baruch, dat in de stad Memphis, in den lande Mizraim, een wijs man woonde, een profeet, wien God de wijsheid in 't harte gegeven hadde, zoodat hij in alle dingen kon raden. En Baruch besloot, zich op te maken, en van hem raad te begeeren.
En Baruch riep den getrouwsten zijner knechten, genaamd Malchi, en sprak: Welaan! neem twee van mijne kameelen, en belaad een van dezelve met gond, zilver en kostelijk gesteente, en de voornaamste specerijen van Arabie. En Malchi deed, gelijk zijn Heer hem geboden had. Maar Baruch zegende zijn wijf en zijne kinderen, en maakte zich op, hij en zijn knecht, en zij togen van daar over 't gebergte door de woestijne naar Mizraim.
Alzoo togen zij met hunne kameelen zeven dagreizen, en andermaal zeven dagreizen; doch zij bereikten het land niet. Want de Engel des Heeren had hen met blindheid geslagen, dat zij van den weg afdwaalden, en niet wisten, of zij ter regter, dan ter slinkerhand moesten.
En hun benevens hunne kameelen dorstede zeer; want er was geene wel of bron in de woestijne, en zij vingen des nachts den dauw in hunne mantels op, en zogen daaraan, om hunne lippen te bevochtigen.
Toen zuchtte Baruch, en sprak: Hoe gaarne gave ik niet alle de schatten, welke de kameel draagt, en nog veel meer uit mijne gewelven te Damaskus, voor eenen beker van 't water, dat in mijne lusthoven uit marmer en porphijrsteen springt - en alle mijne kostbare wijnen in mijne kelders voor eene bron, die onze tonge kon laven.
Alzoo zuchtte Baruch, en de hitte van den dag was zeer groot, en werd steeds drukkender, zoodat hun meer en meer dorstede, en hunne zielen mat werden. Toen slagtten zij een van de kameelen; doch er werd bijna geen water in denzelven gevonden, waarmede zij zich konden laven.
Toen deed Baruch zijnen mond op, en sprak tot Malchi: Ach, mijn getrouwe dienaar en medgezel, heb ik u hier heen gevoerd, dat gij om mijnentwille sterven zoudt! Voor mijn huis was ik eene plage in mijne misnoegdheid, en voor u, mijn getrouwe Malchi, ben ik een Engel des Doods in de woestijne! En echter zijt gij geduldig, als

{==685==} {>>pagina-aanduiding<<}
een lam, dat stom is voor het aangezigt van zijnen scheerder, en mort niet tegen uwen verderver, die voor uwe trouwe den vloek over u brengt! Ach, Malchi! hoe zal ik het u vergelden? - Alzoo sprak Baruch.
Maar Malchi antwoordde en zeide: Hoe zou ik mijnen Heere niet gaarne volgen tot in den dood? Heb ik van uw brood gegeten en van uwen wijn gedronken tot op dezen dag, heb ik de goede dagen genoten, hoe zou ik mij dan aan de boozen onttrekken? - Ach, zoo de Heere u slechts redde uit de benaauwdheid, en mijne ziele ten losgeld name! Ik toch ben maar een eenig man; maar om u treurt een wijf met zeven kinderen.
En als Malchi deze woorden gesproken hadde, vermogt hij niet verder. Want zijne ziele was mat, en hij viel ter aarde.
Toen bezweek het hart van Baruch, en hij viel op zijn aangezigt in zijne ellende, en weende, en sprak: Ach Heere, Heere, God des Hemels en der Aarde, verderf mij! want ik ben niet waardig de genade, die Gij mij bewezen hebt, en de last van mijne zonden weegt zwaar op mijne ziele! Daarom verderf mij, gelijk ik verdiene.
En nadat Baruch deze woorden gesproken hadde, verstomde hij, en weende zeer.
En ziet, van verre kwam een geruisch uit de rotsen, gelijk het geruisch van een beekje. En Baruch hief zijn hoofd omhoog en luisterde; alzoo verhief ook de kameel zijn hoofd, en neigde zijn oor tot het geruisch, en naderde de rots. Maar Baruch sprak: Zal dan de Engel des Heeren een wonder doen, en in de woestijne de rotsen openen, om ons van 't verderf te redden?
Alzoo sprak Baruch en spoedde zich derwaarts, en ziet! aan den voet van de rots welde eene bron van helder water uit de diepte op, en de bron stroomde koel en rijkelijk en was liefelijk te aanschouwen.
Toen viel Baruch andermaal op zijn aangezigt en riep: Ach, Heere, God, nu erkenne ik in waarheid, dat Gij barmhartig zijt en groot van goedertierenheid, en dat Gij wonderen doet, ofschoon ik uwe barmhartigheid niet waardig ben!
Doch Baruch dronk niet uit de bron; maar hij nam haastelijk eenen beker en vulde denzelven, en liep tot zijnen knecht Malchi, en wiesch hem de slapen van 't hoofd, en bevochtigde zijne lippen. Toen sloeg Malchi zijne

{==686==} {>>pagina-aanduiding<<}
oogen op, en zag zijnen Heere aan. Maar Baruch viel hem om den hals, en weende van vreugde, en riep: ô Malchi, vriend mijner ziele, niet langer mijn knecht! Ach, dat ik u gevonden heb! - - Zie, de Engel des Heeren heeft ons eene bron gewezen! Drink nu, en verkwik uwe ziele, opdat gij leeft, en ik ook leve!
En nadat Malchi gedronken hadde, werd zijne ziele verkwikt, en Baruch geleidde hem naar de bron, en zij namen spijze van de kameelen, welke zij medegebragt hadden, en zetteden zich bij de verkoelende bron, en aten en dronken, en werden verzadigd. Alzoo drenkten zij ook hunnen kameel, en rustten van hunne vermoeijenissen, en hunne zielen werden verkwikt en versterkt. En zij bleven aldaar den ganschen nacht tot aan den anderen dag.
Als nu de zon opging, sprak Malchi tot Baruch: Zie, de zon is opgegaan! Wilt gij, zoo vulle ik de lederen zakken, en wij trekken voort naar den profeet in den lande Mizraïm tegen 't Westen. Mogelijk zijn wij niet verre meer van daar.
Toen zag Baruch zijnen getrouwen knecht Malchi vriendelijk aan, en vatte zijne hand, en sprak: Niet alzoo, mijn broeder Malchi! Zie! de Heere heeft mij de wijsheid gegeven, die ik gezocht hebbe. Waartoe mij dan de profeet? Welaan, wij willen tegen 't Oosten optrekken, en terugkeeren, van waar wij gekomen zijn.
Daarna vulden zij de lederen zakken met versch water, en drenkten den kameel, en dronken zelve, en zegenden de bron, die hen van 't verderf gered had, en togen vrolijk hunnes wegs.
En als zij in de plaatse hunner woninge kwamen, te Damaskus, zat Thirza, de huisvrouw van Baruch, in de poorte des huizes, met hare zeven kinderen, onder de palmboomen; en zij ontzettede zich, als zij Beruch zag, en zijnen knecht Malchi. Maar Baruch omhelsde zijne vrouw en zijne kinderen, en kuste ze, en weende van vreugde.
Toen verhief Thirza hare stem, en sprak: Gezegend zij de wijze van Mizraïm, die u zoo spoedig weder naar huis zendt, en gezegend zij Baruch, dien mijne ziele lief heeft! want zie, uwe gedaante is veranderd, en uw aangezigt is mij een Engel des Vredes. Zeg mij toch den naam van den man Gods, die ruste aan uwe ziele heeft geschonken, opdat ik hem zegene!
Toen zag Baruch zijn wijf lagchende aan, en verhaal-
{==687==} {>>pagina-aanduiding<<}
de al wat hem en Malchi wedervaren was. Daarna sprak hij: Zie! geen mensch en profeet, maar God-zelf heeft mij onderwezen. In de woestijne heb ik demoed geleerd; in de bron heb ik de genade des Albarmhartigen erkend en zijne goedheid, en in mijnen dienaar heb ik eenen mensch en vriend gevonden! En nu keere ik vernieuwd tot u terugge, en er woont vrede in mijn harte, die kostelijker is dan goud en zilver, en dien alle mijne schatten mij niet geven konden.
Alzoo sprak Baruch, en hij wandelde met een vrolijk harte in eenvoudigheid en opregtheid tot aan het einde zijner dagen. En met zijne schatten deed hij wél in 't gansche land, en er werd geen arme gezien, dien hij niet hielp in zijne armoede. Toen zeiden de armen, die hij geholpen had: Wel mag hij met regt Baruch genoemd worden! want hij is een Gezegende des Heeren, en van hemzelven komt zegen.
Maar hij zeide: Ziet! ook dit heeft mij die bron geleerd.
En als een jaar vervuld was, toog hij naar de bron met Malchi, zijnen vriend, en zijn wijf en kinderen, en heiligde de bron, en bouwde eene herberg nevens dezelve voor de reizigers der woestijne.
En hij noemde de bron Beor Refah, dat is, Bron der Genezing. Alzoo heet dezelve tot op den huidigen dag.

De tempel te Memphis.

Toen Pythagoras, de wijze van Samos, zich in Egypte onthield, om uit de oude, heilige bronnen wijsheid te scheppen, geleidden hem de priesters naar den tempel te Memphis. Stil en groot, als een gebergte, lag het ontzettend gebouw in de morgenschemering.
Hoe hebben menschenhanden deze bergstukken kunnen opeenstapelen! riep de Griek, van verbazing getroffen. De vereende kracht, antwoordde de priester, vermag alles, zoo een geest dezelve geleidt.
Nu openden zich de ontzaggelijke deuren van den tempel, gelijk de poorten van het schimmenrijk. Zij traden in het heiligdom, en stonden, in zwijgen verzonken, tusschen de verhevene pilaren, en een zachte wind suisde door de onmetelijke gewelven, als stemmen van geesten.
Eene rilling doordrong den jongen wijzen van Samos;

{==688==} {>>pagina-aanduiding<<}
hij begon te sidderen, en weende, leunende tegen de muren des tempels.
Toen kwam een priester tot hem, en zeide: Waarom weent gij?
Maar Pythagoras zweeg. Na eenige oogenblikken antwoordde hij: Ach, laat mij over aan mijzelven! Gevoel ik hier niet de geduchte nabijheid van dat Wezen, welks naam ik niet durf uitspreken?
Toen zeide de priester: Heil u, mijn zoon, in uwen demoed! Hij voert u op tot de Godheid, waarvoor dit heiligdom werd gesticht. Welaan dan, dat de grootsche gedaante van dit gebouw u nu ook weder tot de menschheid terug brenge en met haar verzoene! Wees indachtig, dat eens menschen borst dezen tempel in zich besloot, eer dezelve uit de rotsen verrees. Droog uwe tranen, en wandel blijmoedig uwen weg!

Het cebed.

Cornelia was de vreugd en de roem harer ouderen; want zij was schoon van gestalte, gelijk een lichtstraal, en de blos harer wangen was als het rozenknopje, dat zich voor den dauw ontsluit. Ook was hare ziele helder, gelijk een lentemorgen, die over de bloeijende dalen zweeft, verkondigende eenen blijden dag.
Nog had Cornelia 's levens ernstige zijde niet gezien, en de dagen harer jeugd waren kalm en vrolijk. Maar ziet! hare moeder werd krank, en lag vele dagen op het ziekbed, en werd zeer zwak, alzoo de koortse hevig was en hare zinnen verwarde. Toen waakte het meisje gansche nachten bij de legerstede harer kranke moeder, en laafde haar, en wandelde zachtkens om haar heen, met teedere bezorgdheid en heimelijken angst.
En op den zevenden dag werd de koortse nog heviger dan te voren, en rondom was stilte en heimelijk geween; want allen geloofden, dat zij sterven zoude.
Doch met den nacht kwam de langgewenschte sluimering, en verkwikte de moeder, en het leven keerde in haar terug. En Cornelia zat bij het bedde, en luisterde naar haren adem den geheelen nacht, en hare ziele was vol van hoop en vrees.
Als nu de dag aanbrak, sloeg de moeder hare oogen

{==689==} {>>pagina-aanduiding<<}
op, en sprak: 't Is beter met mij, ik zal herstellen. - En zij at, en dronk, en sluimerde op nieuw.
Toen overstelpte de vreugde het hart van het meisje. En Cornelia sloop zachtjes uit de kamer, en ging naar buiten, en klom op eenen heuvel, ten tijde der morgenschemering. Hier stond zij, diep bewogen in 't gemoed, door eene wonderbare mengeling van hope en smart. Als nu het morgenrood doorbrak en haar gelaat omscheen, toen dacht zij aan het nieuwe leven harer moeder na den verkwikkenden slaap, en aan den angst, welken zij geleden had. Maar zij kon den drang harer aandoeningen niet langer weerstaan; zij knielde neder op de bloemen des heuvels, en boog haar aangezigt, en hare tranen vermengden zich met den dauw des hemels.
Daarna hief zij haar hoofd omhoog, en keerde terug tot hare woning, en tot de kamer van hare moeder. En Cornelia was schooner en liefelijker dan te voren; want zij had met God gesproken.

Het lammetje.

Een vader wandelde met zijn zoontje in het veld; daar zagen zij een zogend schaap, en een wit lammetje zoog aan zijne borsten; en het schaap likte het lammetje.
Het knaapje verheugde zich in dat liefelijk gezigt, en als het lange daarop gestaard hadde, zeide het lagchende: Het lammetje zuigt aan zijne moeder, als een kindje; doch waar is nu zijn vader?
Dien kent het niet, en dien zal het ook nimmer kennen, antwoordde de vader.
Het knaapje vroeg al verder: Zal het dan maar altoos bij zijne moeder blijven?
De vader antwoordde: Ook bij deze slechts zoo lang als het aan hare borsten zuigt. Zoo dra het zelf in staat is gras te eten, verlaat het de moeder, en vergeet haar, en neigt zijn hoofd ter aarde.
Maar hoe doet dan het kindje? vroeg het knaapje.
De vader antwoordde: Zie, toen gij geboren werdt, laagt gij in den schoot van uwe moeder, en zoogt aan bare borsten, gelijk dit lammetje, en sluimerdet eenige maanden lang. Toen echter werd uw aangezigt helder, en hieft gij uwe oogen van de borst opwaarts, en lachtet uwe moeder vriendelijk toe. Dit vermag het lammetje niet. En eenige maanden daarna, leerdet gij de moeder

{==690==} {>>pagina-aanduiding<<}
kennen uit alle anderen, en stameldet, en strektet uwe handjes tot haar uit. Ook dit vermag het lammetje niet. En na verloop van nog eenige maanden, leerdet gij ook uwen vader kennen, en keerdet uw klein aangezigtje van uwe moeder tot uwen vader, en zeidet: Vader en moeder! Ook dit vermag het lammetje niet. Het neigt zijn hoofd ter aarde. Gij daarentegen rigt uw aangezigt niet alleen ter aarde, maar ook ten hemel, en uw gemoed wordt allengskens vervuld van liefde en kennis. Welhaast zult gij ook het aangezigt der natuur aanschouwen, even als het aangezigt van uwen vader en uwe moeder. Dan zult gij een derde woord uitspreken, 't welk is het woord des levens. Maar het dier heeft geen wezen, en kent geen wezen.
Toen de vader alzoo sprak, vatte het knaapje zijne hand, en keek hem vriendelijk aan, en zeide: Ik zou toch geen lammetje willen zijn!

De zeven kindertjes.

Des morgens vroeg, toen de dag begon te schemeren, rees een vrome huisvader met zijne egâ van zijn nachtleger, en zij dankten God voor den nieuwen dag en den versterkenden slaap.
Het morgenrood scheen in de slaapkamer, en zeven kindertjes lagen in hunne bedden en sliepen.
En zij zagen de kindertjes aan, het eene na het andere, en de moeder sprak: Ach! hunner zijn zeven! Het zal ons hard vallen, ze op te voeden! - En zij zuchtte.
Maar de vader zag haar vriendelijk aan, en sprak: Liggen zij niet alle zeven gerustelijk te slapen, en hebben zij niet allen roode wangen? En zie, ook het morgenrood keert weder, en omschijnt hen, zoodat zij er nog liefelijker uitzien dan zeven bloeijende roosjes ... Moeder! dat bewijst ons immers, dat Hij, die den slaap zendt en het morgenrood doet opkomen, getrouw is, en zonder schaduw van ommekeering
En als zij nu uit de slaapkamer traden, ziet, voor de deur stonden veertien voetschoeisels in eenen regel, al kleiner en kleiner, voor elk kindeken twee.
Toen zag de moeder ze aan, en weende, dat er zoo veel waren.
Maar de vader antwoordde en zeide: Moeder! wat weent gij? Hebben zij niet alle zeven de ronde, vlugge voetjes ontvangen; hoe zouden wij dan bezorgd

{==691==} {>>pagina-aanduiding<<}
zijn voor het bekleedsel? De kinderen vertrouwen op ons, en zouden wij dan niet vertrouwen op Hem, die meer vermag, dan wij kunnen begrijpen? - Zie, daar komt zijne Zon! Welaan, beginnen wij, even als zij, heden onzen loop met een vrolijk gelaat!
Alzoo sprekende, begonnen zij hun dagwerk, en God zegende hunnen arbeid, zoodat zij genoeg hadden, zij met hunne kinderkens. Want het geloof verheft den moed, en de liefde vermeerdert de krachten.

Demosthenes en AEschines, of, naijver zonder nijd.

Demosthenes, een vermaard Grieksch Redenaar, werd geboren te Athene, omtrent vierhonderd jaren voor de Christelijke Jaartelling. Hij was beroemd om de eenvoudigheid en kracht zijner welsprekendheid. Men verhaalt, dat hij de Geschiedenis van thucydides niet minder dan achtmaal afschrees, om zich eene welgespierde en deftige wijze van zich uit te drukken eigen te maken; en dat zijn dorst naar kennis zoo groot was, dat hij te rade werd, zijne letteroefeningen voort te zetten in een vertrek onder den grond, opdat hij door geen gedruisch, of andere stoornis, mogt belemmerd worden.
AEschines, insgelijks een voortreffelijk Grieksch Redenaar, was een tijdgenoot van demosthenes. Hij bediende zich van eene geregtelijke aanklagte tegen zekeren ctesiphon, als een voorwendsel ter beschuldiging van zijnen mededinger demosthenes. Tot het pleidooi werd een dag bepaald, en geen regtsgeding verwekte ooit zulk eene algemeene nieuwsgierigheid, of ging met meer toestels of statelijkheids gepaard. Ongemeen was de toevloed uit alle oorden van Griekenland, om getuigen en aanhoorders te zijn van het geding tusschen de twee grootste Redenaars. De denkwijze en gezindheden der burgeren waren op de zijde van aeschines; doch hij was niet bestand tegen de overtreffende welsprekendheid zijns wedijveraars; hij verloor het geding, en het vonnis van ballingschap werd over hem geveld. Hij verkoos het eiland Rhodus tot zijn verblijf; hier rigtte hij eene School op, waarin hij lessen gaf over de welsprekendheid, die, sedert, zeer vermaard werd, en, na 's Mans overlijden, verscheiden eeuwen in stand bleef en bloeide. Hij maakte eenen aanvang van zijne Lessen met het voorlezen van zijne Redevoering, welke hij kort voor zijne ballingschap had uitgesproken, en die, door de toehoorders, met luidruftige gebaren, werd

{==692==} {>>pagina-aanduiding<<}
toegejuicht. Doch, toen hij het antwoord van demosthenes op zijne Redevoering der Vergaderinge had voorgehouden, kenden de betuigingen van bewondering maat noch palen. AEschines, intusschen, verre van eenige aandoeningen van nijd of wangunst, bij deze tweede zegepraal zijns mededingers, te gevoelen, riep, in verrukking, uit: ‘Hoe groot, mijne vrienden! zoude uwe verrukking geweest zijn, indien gij demosthenes zelven deze Redevoering haddet hooren uitspreken, met dat onweerstaanbaar vermogen van voordragt, om hetwelk hij met zoo vele reden en zoo algemeen beroemd is!’
Nadat aeschines ter ballingschap verwezen was, juichte demosthenes in de overwinning niet, welke hij behaald had, maar verzelde zijnen mededinger naar het schip, welk hem naar de plaats zijns toekomenden verblijfs zoude overvoeren, en dwong hem, eene aanzienlijke somme gelds aan te nemen, groot genoeg om zijne reiskosten te betalen, en zich van eene voegzame woning op het eiland Rhodus te voorzien. Gevoelig aangedaan van dit treffende bewijs van edelmoedigheid, riep de gebannen Redenaar in verwondering uit: ‘Hoe diep moet ik het verlaten van een land beklagen, waarin ik, van eenen verklaarden vijand, eenen zoo ruimen en weldadigen bijstand heb ontvangen, als ik zelfs van eenen vriend, in eenigen anderen oord der wereld, niet zoude kunnen verwachten!’
Mogten Christen-Leeraars zich aan dit voorbeeld spiegelen, die, wanneer ambtgenooten hen in welsprekendheid overtreffen, en daardoor een grooter aantal toehoorders trekken, dezelven met een wangunstig oog beschouwen, en, om hun den voet dwars te zetten, middelen te baat nemen, onbestaanbaar met die bescheidenheid en nederigheid, die van den Godsdienst, welken zij verkondigen, eene hoofdwet is.

Anekdote van den beroemden Mozart.

De laatfte maal dat mozart Berlijn bezocht, kwam hij tegen den avond in die hoofdstad aan. Naauwelijks was hij uit het rijtuig gestapt, of hij vervoegde zich bij den Waard. ‘Is er heden avond Opera?’ vroeg hij hem. ‘Ja, Mijnheer,’ was het antwoord: ‘de Hoogduitsche Opera is zoo even begonnen.’ - ‘Wat wordt er gespeeld?’ - ‘De Schaking uit het Serail.’ - ‘Goed.’ - ‘Ja, gij zult het u niet beklagen dat gij er gaat; 't is een zeer aardig stuk; 't is van Mijnheer... dings... ik herinner mij nu een naam niet.’ - Mozart, zich den tijd niet gunnende

{==693==} {>>pagina-aanduiding<<}
om van gewaad te veranderen, vliegt naar de Opera. Hij neemt plaats aan den ingang van het Parterre, met oogmerk om op zijn gemak de vertooning van het stuk te kunnen bijwonen, zonder van iemand herkend te worden. Doch welhaast raakt hij over eene weluitgevoerde plaats in verrukking. Een oogenblik daarna raakt hij buiten zijn humeur over het gedruisch, welk er bij deze of gene brokken wordt gemaakt; scherp hekelt hij de misslagen der Zangers; het belang, welk hij er in stelt, allengskens toenemende, bevindt hij zich ongevoelig tot aan het Orchest genaderd, nu dit, dan iets anders binnensmonds mompelende. Hij helpt het Parterre aan 't lagchen, 't welk zich verwondert over en den gek steekt met het grappig voorkomen van het manneken, 't welk eene zoo vreemde vertooning maakt. Eindelijk is men tot het Air van Pedrillo gevorderd. De bestuurders van de Opera, 't zij dat zij eene verkeerde verdeeling gemaakt hadden, 't zij dat zij mozart wilden verbeteren, hadden aan de spelers van de tweede viool, bij de zoo dikmaals herhaalde woorden, Frisch zum Kampfe! enz. een Re dieze in plaats van een Re naturel gegeven. Thans kon mozart zich niet langer bedwingen; op een' heftigen toon roept hij uit: ‘Sakkerloot! speelt Re naturel!’ Dit roepen wekt de algemeene aandacht. Elkeen ziet hem aan; eenige Muzijkanten herkennen hem, en het geroep: ‘'t Is mozart!’ vliegt welhaast van oor tot oor door het Orchest. Eenige Acteurs, en vooral Mejuffrouw B., die de rol van Blonde speelde, willen niet meer ten tooneele verschijnen. In deze verwarring wendt zich de Directeur tot mozart, die zich straks bij de Tooneelspelers vervoegt. ‘Hoe, Mejuffrouw!’ zegt hij tot de Actrice: ‘gij bedenkt niet wat gij doet; gij hebt hemelsch gezongen. De
eerste maal, dat gij wederom zingt, zult gij het nog beter maken, omdat ik u onderrigt zal geven.’

Verschijning in het leven.


Welkom, pand van liefde en trouw! 
Gij verschijnt, en stilt den rouw; 
Ja, uw komst beperkt de smarte: 
't Wee verdwijnt, te lang getorscht. 
Welkom, jongske, aan 't vaderharte! 
Welkom, wichtje, aan moeders borst! 

{==694==} {>>pagina-aanduiding<<}

Moesten we uwer ons erbarmen 
In den jammerlijken nood, 
Lagch nu vrij op vaders armen, 
Dartel nu op moeders schoot! 
 
Maar gij slaakt geen enkel toontje 
Dat met onze blijdschap stemt, 
En de trekjes van uw koontje 
Schijnen door 't verdriet gestremd. 
Juichend danken wij den zegen, 
En gij komt ons jamrend tegen; 
Lieve jongen, schrei zoo niet! 
Kermend treedt gij in het leven; 
Stoor, door spoorloos wederstreven, 
De ouderlijke vreugde niet! 
 
Maar, ik gis, ik gis uw smarte: 
't Scheiden van het moederharte 
Heeft uw teeder hartje ontrust; 
Maar uw leed zij straks gesust: 
Prang u vrij aan 't moederharte; 
Gij behoudt het, wees gerust! 
Ieder opslag, ieder blikje, 
Ieder trekje, dierbaar kind, 
Is een nieuw, onbreekbaar strikje, 
Dat u aan dit hart verbindt. 
Gij behoudt het; niets hecht nader 
Aan dat liefdrijk hart, dan gij; 
En de zorgen van een' vader, 
Lieve jongen, wint ge er bij. 
Uit de moederlijke spenen 
Vloeit haar hartebloed u toe; 
Jongske, dat uw ijdel weenen 
Toch geen' druppel storten doe! 
Ieder teugje, aan u gegeven, 
Kort zij aan haar eigen leven; 

{==695==} {>>pagina-aanduiding<<}

Ieder drup van 't dierbaar vocht 
Kost haar ligt een' ademtogt. 
Zoo veel liefde stille uw schreijen. 
Maar uw krijten houdt geen maat, 
En het kussen, streelen, vleijen 
Geeft uw jammer weinig baat. 
Kon ik 't weten of beseffen, 
Wat u toch zoo diep kon treffen, 
Welk een smart gij toch gevoelt! 
Kan uw oog, met klaarder trekken, 
Ligt den stroom van wee ontdekken, 
Die de wereld overspoelt? 
 
Ja, wat hoef ik meer te vragen! 
Dit, dit wekt uw smart gewis: 
't Eerste licht, dat gij ziet dagen, 
Toont de wereld zoo als ze is. 
Ja, dat eerste licht is zuiver; 
't Blindt niet door een valsche pracht. 
Ach, dat vrij uw hartje huiver' 
Van de ellende, die u wacht! 
 
Ja, met siddring moogt ge ontwaren, 
Wat de wereld u voorspelt: 
Met het groeijen uwer jaren 
Groeit de smart, die u beknelt. 
Maar de schijn zal u intussen 
Zoetjes wiegen, zachtjes sussen, 
Tot uw helder oog beschiet, 
En gij, sluimrend, ingenomen 
Door bedriegelijke droomen, 
Al het jammer niet meer ziet. 
Geestig zullen hare vingren 
Roosjes om de banden slingren, 
Die 't balsturig lot u smeedt; 
Roosjes, wier geliefde geuren, 
Wier betooverende kleuren 

{==696==} {>>pagina-aanduiding<<}

U bedwelmen, eer gij 't weet. 
Alles, wat u angst kan wekken, 
Zal haar hand bevallig dekken; 
Zelfs den afgrond, die u wacht. 
Alles zal zij lieflijk plooijen 
En met bloempjes overstrooijen, 
Zoo, dat zelfs de ellende lagcht. 
 
Maar, wat ooit uw oog moog' boeijen, 
Wat u stroomswijs toe moog' vloeijen, 
Ach wat haalt er bij den vloed, 
Die u thans zoo kwistig voedt! 
Bij die liefde, wier vermogen, 
Met een heldre zuiverheid, 
Schittrend straalt uit moeders oogen, 
En uw aanschijn overspreidt! 
Bij de kusjes, die u wekken, 
En uw koontjes overdekken! 
Bij de vreugd van 't vaderhart! 
Bij den stroom van reine weelde, 
Die u laafnis toebedeelde 
In 't gevoel der eerste smart! 
Ja, dat vrij uw hartje huiver'! 
Niets zoo vlekloos, niets zoo zuiver 
Biedt de wereld ooit u aan. 
Maar, laat ze u zoo zeer niet pijnen; 
Daar wij, wat we ook onderstaan, 
Schoon we er schreijend in verschijnen, 
Haar met droefheid weêr ontgaan. 
 
M.W. 



(*) Zie onze Lett. voor 1809. bl. 288-295.

(*) Algem. Vaderl. Letteroef. voor 1809. No. IV. bladz. 166.

(*) Met tranen - wil de Dichter zeggen, maar zegt dit intusschen niet.

(*) Dit is ook de reden, dat joannes de moeijelijkste is van alle Evangelisten. Het goddelijke was bij hem het meest levendig; daarom was hij ook het meest in jezus als overgegaan, en was alles bij hem geest en leven. Van daar dat dit Evangelie zich duidelijk onderscheidt door zijne bijzondere natuur, wijze van ontstaan, vorm en strekking; weshalve krummacher het ook niet in zijn plan mede begrepen heeft.

(*) Zie onze Vaderl. Letteroef. voor 1809, bl. 69 en 463.

(*) Zweren in 's meesters woorden.

(*) Hetzelfde Werk, van welks Vertaling wij in dit en het vorige No. verslag deden.

(*) Zie Letteroef. voor 1808, No. I. bl. 36 en verv.

(*) Geen schender die besta enz. Welligt had de Dichter, ter vermijdinge van het oneigene in schender en uitroeijen, en van het onvoegzame betrekkelijke woord die, een gepaster beeld kunnen bezigen.

(†) Dan is 't u eeuwig kwijt. - Is ook dit niet wat te plat, door het al te gemeenzame gebruik van dit werkwoord?

(*) Zie het Mengelwerk onzer Vaderl. Letteroef. voor 1808. No. VI.

(*) Zie hier boven, bl. 164.

(*) Letteroeff. voor 1809. No. XII. bl. 497.

(*) Letteroeff. voor 1808. No. VIII. bl. 326 en 327.

(*) Zie ons Mengelwerk voor den jare 1809. bl. 207.

(*) Aleer wij nogtans den Heer loosjes of andere Drukkers in dezen volmondig prijzen, moeten wij wenschen, dat de uitwendige schoonheid van papier en druk vergezeld ga met de aloude Hollandsche naauwkeurigheid in het nagaan der proeven en wegenemen van zinstorende fouten en taalgebreken. Oaarne schrijven wij deze toe aan 's Mans overhaasting, waarvan alreede een woord gezegd is. Wij houden ons dus ontslagen van eenige hier aan te duiden, die bij naiezing van dit zijn Werk hem niet ontgaan zullen. Alleen, gelijk een schoon en opzien verwekkend kleed te eerder de oogen doet vallen op zigtbare, doch anders misschien niet opgemerkte
ligchaamsgebreken, of kleene ongevalligheden, zoo waren ons, vertrouwen wij, de bedoelde misslagen meer ten aanstoot bij de pracht dezer uitgave.

(*) Zie onze Aankondiging in het vorig Jaar, bl. 634.

(*) Zie onze Vaderl. Letteroeff. voor 1808. bl. 556.

(*) Men zou kunnen aanmerken, dat horatius vóór boileau had moeten gesteld zijn, - en, om de waarheid te zeggen, wij begrijpen ook niet, welke reden de Dichter gehad heeft, om aan boileau den voorrang te geven, of het moest voortkomen uit dankbaarheid jegens de bron, waaruit de Schrijver het meest geput heeft. Doch in dit opzigt heeft hij ook toch vrij wat verpligting aan den Romein, waaruit de Franschman, op zijne beurt, heeft geput. De dwang van het rijm, het us en dus, kan er even min de reden van zijn. Immers had de Dichter even fraai, even los, even welluidend kunnen rijmen:

‘Lees aristoteles, horatius, boileau, 
Ook lessing, d'alembert, la harpe en elk die zoo’ enz.! 


(*) Zie onze Lett. des vorigen Jaars, bl. 599.

(*) Zie onze Vaderl. Letteroeff. voor 1805. bl. 114. en 1809. bl. 273.

(*) Hij overleed op den 13den van Bloeimaand dezes Jaars.

(*) Zie Lett. voor 1809. D.I. bl. 288.

(*) Verg. martinet's Katechismus der Natuur, D. IV. bl. 374, met potter, die zegt, ‘dat deze echo zoo hij meent tot zevenmalen herhaait;’ hetwelk martinet aanteekent van eene andere in Gelderland op de Hofstede de Poll, bl. 369.

(*) Amor, de liefdegod.

(†) Gr. ἧπαρ, de lever; de Ouden hielden deze voor de zitplaats der liefde.

(*) Hier is het denkbeeld waarlijk schoon en gelukkig uitgedrukt. Het versje is eenvoudig, treffend en ernstig roerend. Wij twijfelen evenwel, of het oogmerk van den Dichter niet geweest zij, om het satyriek en belagshelijk te maken. Waartoe anders het opschrift op eene wijze gesteld, dat het met het stuk zelve inderdaad een contrast oplevert?

(*) Zie spex's Nagelatene Gedichten, Voorrede, XI.

(*) De afleiding van ons woord Dom (Domkerken, Domtempels enz.) van de inscripties op de Romeinsche gebouwen met de initiaalletters: D.O.M. (deo optimo maximo) is echter meer aardig dan juist. Zulke aardigheden lezen wij met genoegen; doch men behoort dan eindelijk toch den Lezer op den regten weg te brengen.

(*) Wij hebben het werk van le brun niet bij der hand, en kunnen dus niet bepalen, wat de reden zij, waarom de laatst aangehaalde woorden door den Heer witsen geysbeek anders zijn opgegeven, dan dezelve in de Encyclopédie van felice voorkomen, alwaar men, op het woord Epigramme, leest: ‘M. le brun ............ definit l'epigramme un petit poëme susceptible de toutes sortes de sujets, et qui doit sinir par une pensée vive, juste et inattendue.’ In plaats van eenvoudigheid en klaarheid hebben wij dus hier de vereischten van levendigheid en verrassing, hetgeen, naar ons inzien, de definitie wel niet juist, maar toch beter en eenigzins dragelijk maakt.

(*) Kerkelijke Redevoeringen, Iste Deel.

(*) Te Haarlem uitgegeven door f. bohn, ten jare 1804 enz.

(*) Vergel. onze aankondiging van het eerste Deel, Letteroeff. 1810. V. 185.

(*) Zie Vad. Lett. voor 1808, D.I. bl. 214 enz.

(*) Letteroeff. 1810. bl. 181.

(*) Men zie de Recensien der Beoefeningsleere van den Eerw. kist, in de Vaderl. Letteroeff. en Bibliotheek van Theol. Lett. voor 1805, 1806. enz. bij de uitgave des Werks, in II Deelen of 4 Stukken bestaande.

(*) Zie de Reize boven aangehaald, D.I.H. 16, bl. 170. van den 2den Druk.

(*) De Nederd. vertaling dier Brieven zag, ten jare 1779, te Amsterdam, bij den Drukker dezes, ijntema, het licht, met eenige Aanteekeningen des Vertalers. Wij durven het vrijelijk aanprijzen, als, in dit vak, een meesterstuk. Er zijn nog Exemplaren van voorhanden.

(*) Wij kunnen niet afzijn onze Lezers hier te herinneren aan mosheim's Naspeuring, of alexander severus den Christelijken Godsdienst beleden, en Eerbewijzen aan christus toegebragt hebbe, voorhanden in de Noodige Ophelderingender Kerkelijke Geschiedenisse van j.l. mosheim, III D. bl. 5-18.

(*) Tanaquillus faber, Lib. I. Ep. 37.

(†) Apolog. pro Latin. Poet. post gifanh Observ. in Ling. Lat, p. 484.

(*) Hier moeten wij ten eenemaal van den Hr. van lennep verschillen.

(†) Deze alleen zijn vijftien in getal. De Hoogleeraar spaart, gelijk men ziet, geene kosten, om der Letteren van nut te zijn.

(*) Zie onze Letteroeff, voor 1809. bl. 324.

(*) Letteroeff. voor 1809. No. XIV. bladz. 592.

(*) Voor het tweede Deel zijner Uitgave van Cicero's Werken.

(*) Lessen van Redek. D. II. bl. 205.

(*) Vad. Letteroeff, voor 1809. bl. 349.

(*) Letteroeff. voor 1810. No. XII. bl. 494.

(†) Rec. ook der Rec. voor 1810. No. VIII. bl. 690 env.

(*) Wij hebben van de Nederduitsche vertaling, ten jare 1805 bij f. bohn uitgegeven, onzen Lezeren eene aanprijzende Beoordeeling medegedeeld; Vad. Letteroeff. diens jaars, bl. 429 en 484.

(*) Bl. 116 gewaagt van den Brief, door die Vorstinne aan Paus pius den IV, 4 Aug. 1561, geschreven. 't Is deze opmerkenswaardige Brief, welken wij onlangs in ons Mengelwerk, 1809, bl. 577, met eenige aanmerkingen mededeelden, en waardig is hier nageslagen te worden.

(*) Het Fransche Stuk voert ten titel: Cinna, ou la clemence d'Auguste. De Hr. bilderdijk heeft dit bijvoegsel weggelaten, en, naar ons
inzien, te regt: vermits daardoor het heerlijkste van het gansche Stuk, de vergeving en verzoening van Augustus, reeds uit den Tite
    kenbaar is, en dus de illusie, voor een groot deel, wordt weggenomen.

(*) Zie hier boven, bl. 539.

(*) Wij herinneren hier onze Lezers slechts, hoe eene Verkooping van niet meer dan honderd tweeëndertig Schilderijen, meest alle door Meesters uit de Nederlandsche School, in Oogstmaand dezes jaars, 185,482 Gulden heeft opgebragt. Deze Kunstverzameling was nagelaten door den Heere de smeth van alphen. En is ons van goederhand verzekerd, dat die som nog aanmerkelijk grooter zou geweest zijn, waren Commissien, vóór de jongste Staatsverandering gegeven, niet verminderd, of geheel ingetrokken.

(*) Indecoram observationem (zegt daarom Keizer justinianus in L. 3. Cod. quando tut. vel cur. te regt) in examinanda marium pubertate resecantes jubemus ..... indagatione corporis inhonesta cessante.

(†) Zonder twijfel is hier bij vergissing aangehaald de L. ult. Cod. guando tut. vel. cur.

(*) Zie wegens de twee voorgaande Deelen onze Letteroeff. voor 1808. bl. 151 en 1809. bl. 597.

(*) Deze Redevoering is uitgesproken in Amsterdams Eerste Departement der Maatschappij Tot Nut van 't Algemeen.

(*) Het uitzigt, hier bedoeld, wordt veelmaal uitgedrukt door de beste Schilders in hunne Magdalena's, in welke men, schoon er geene tranen op de wangen biggelen, eene vochtige roodheid op het vel ziet, uitwijzende dat zij bitter geweend heeft. Een treffend voorbeeld hiervan ontmoet men in eene Magdalena, door le brun, in eene der Kerken te Parijs; in verscheidene door titiaan in Italie; de allerbeste in het Barberino-paleis te Venetie. Rosalia, hiervan sprekende, zeide: Elle pleure jusqu'aux bouts de doigts!

(*) Men neme de uitdrukking, Godsdienstige Onverschilligheid, in dien zin, als wij in den aanloop tot dit Stukje vermeld hebben.

(*) Men moet onderscheid maken tusschen het Serail en den Harem. Een Serail is altijd een Paleis, - de Harem de gewijde plaats, tot het verblijf der Vrouwen bij uitsluiting bestemd. De geringste particulieren hebben een Harem; aanzienlijke lieden alleen kunnen Serails of paleizen hebben. Ieder mag in een Serail komen, doch niemand in den Harem, behalve het hoofd des gezins, welk er nimmer eenigen manspersoon binnenlaat, zelfs zijnen vader niet, die wel zijne schoondochter met ongedekten hoofde kan zien, doch nimmer, in welk geval ook, in zijn Zoons Harem mag komen, omdat hij er vreemde vrouwen zou kunnen ontmoeten, en het eene inbreuk is, die zeer streng verboden is, eene andere vrouw behalve de zijne, of zijne moeder of schoondochter, met ongedekten aangezigte te zien.

(*) Wegens deze opmerkelijke bijzonderheid gelieve men na te slaan ons Mengelwerk voor 1808. bl. 68, alwaar wij tevens reeds eenig berigt van de alhier door denzelfden Schrijver breeder en vollediger behandelde zaken onzen Lezeren hebben medegedeeld.

(*) Eene beurs houdt 500 Piasters, zijnde ongeveer 260 Guldens.

(*) Het Huis van Medicis had groote sommen gespild, om leo tot het Pausschap, dat van Brandenburg, om albrecht tot het Aartsbisdom te verheffen. Beiden moesten door Aslaten schadeloos gesteld worden. Nog heden ten dage moeten de groote kosten, welke vereischt worden, om iemand tot een Bisdom enz. verkozen, en daarin bevestigd te krijgen, door den gekozenen zelven worden goedgemaakt. Het Stift draagt er niets toe bij. Menige familie vond hierin het graf hares rijkdoms.

(*) Zie hier boven, bl. 12.

(*) Het woord Bhooddha beteekent Algemeene Kennis en Heiligheid; een Heilig boven alle Heiligen, en zelfs boven den God maha brachma.

(*) Zij, die van stofdrijverij (materialismus) beschuldigen alwie met aristoteles en locke beweert, dat, indien wij geene gewaarwordingen hadden, wij geene gedachten of denkbeelden zouden hebben, toonen daarmede, dat zij niet verstaan wat zij zeggen. Want dit gevoelen beslist voor noch tegen het geschil omtrent de onstoffelijkheid der ziele. Inderdaad, daar de gewaarwording slechts de gelegenheid of aanleiding, of, indien gij wilt, de kiem der gedachte, en niet de gedachte zelve is, moet men altijd een werkend wezen vinden, hetwelk denkt. Welke is die werkende oorzaak? Is zij de ziel, of is zij het ligchaam? Hierover loopt het geschil.

(*) Met rasscher schreden is de Latijnsche taal tot hare volmaaktheid genaderd dan de onze (de Fransche) [en wij mogen er wel nevens voegen de Nederduitsche.] Geene twee eeuwen leefde virgilius na ennius; terwijl onze ennius, guillaume de lorris (zoo als marot hem noemt) meer dan drie eeuwen vroeger dan boileau en racine leefde.

(*) Hetgene hier aangaande het aloude en hedendaagsche Fransch gezegd wordt, geldt omtrent de meeste, zoo niet alle talen. Welk gewoon Nederduitsch lezer verstaat thans melis stoke en onze overige aloude Schrijvers? Velen zelfs hebben moeite, om den Drossaard hooft te verstaan. Vert.

(*) In eene aanteekening hierop lezen wij het volgende: Twee mijner Vrienden heb ik onder eene koorts zien bezwijken, die in het eerst niets besmettelijks vertoonde, of zelfs iet hevigs, doch die door een zwaar hartzeer welhaast kwaadaardig werd. Dikmaals gebeurt dit. Van de menigvuldige voorbeelden, welke ik zoude kunnen aanhalen, is het treffendste, welk ik gezien heb, dat van een jongen Neger, welken ik nu veertig jaren geleden in het Hospitaal te Edinburg gezien heb. Hij had de kinderziekte van eene zeer goede soort. Onvoorzigtig had men hem berigt, dat zijn Meester, aan wien hij zeer verknocht was, en die insgelijks de kinderpokjes had, er aan gestorven was. Zulk eenen indruk maakte dit berigt op hem, dat zijne ziekte van dat oogenblik as veranderde, en zeer spoedig doodelijk werd.

(*) Iet zeldzaams is het, dat lieden, die door hunne schoonheid en bevalligheid van gestalte uitmunten, iets van hetgene men een groot vernuft zoude kunnen noemen, bezitten. Zoo zeldzaam is dit, dat sommige Schryvers het als eene ziekte beschouwen. Menschen, daarmede begaafd, hebben doorgaans een veel grooter hoofd, in vergelijking van het overige des ligchaams, dan het zoude moeten zijn in de evenredigheden, die de schoonheid kenmerken. Bekend is het daarenboven, dat er naauwe verwantschap is tusschen het vernuft en de verbijstering van den geest. Gelukkig is het derhalve voor de zamenleving, dat er in ieder geslacht slechts een klein getal voorbeelden voorhanden is van die groote volmaaktheid van verstandelijke vermogens, welke het vernuft kenmerkt.

(*) De Zwitsers noemen haar Heimwee, en de Heer sauvages maakt er eene soort van Ziekte van, onder den naam van Nostalgia, Nosol. Method. in 4to. Vol. II. p. 221. Volgens zwinger vermeldt hij verscheiden voorbeelden van deze zonderlinge ziekte in de Zwitsersche Regimenten in Franschen dienst. Men heeft opgemerkt, zegt hij, dat zij veroorzaakt werd door een vermaarden zang (le Ranz des Vaches), welken de soldaten onder malkander zongen, en die hunne bergen hun levendig herinnerde. Dit liedje werd op doodstraffe verboden, en de ziekte werd minder algemeen. Sauvages voegt er nevens, dat zich deze ziekte dikmaals met andere Chronische ziekten vereenigt, en dat alsdan een der zekerste geneesmiddelen is, den kranken naar zijn Land te zenden. Te Geneve, alwaar men zeer vele Zwitsersche huisbedienden heeft, heb ik dikmaals hetzelfde opgemerkt, en er velen van zware ziekten aangetast gezien, welke ik voor ongeneesbaar hield, en die evenwel volkomen herstelden, door eenigen tijd hun verblijf te houden in hun geboorteland.

(*) Bacon voegt er, echter, nevens, dat vooral aan magere lieden de hartstogten nadeel doen, en hij meent, dat zwaarlijvige menschen geen hoogen ouderdom kunnen bereiken, indien hunne werkzaamheid niet gestadig ondersteund worde door een levendig, en eenigzins tot oploopendheid overhellend karakter. - Te dezen opzigte, zegt de Schrijver van deze bedenkingen, heeft een mijner Korrespondenten mij het geval van eene zijner Moeijen medegedeeld, die, hoewel blind, zeer zwaarlijvig, en sedert bijkans dertig jaren met eene stuipachtige hoofdschudding gekweld, den ouderdom van negentig jaren had bereikt; hetwelk hij toeschreef aan de gemoedsbeweging, uit een aanhoudend kwaad humeur ontstaan, aangezet daarenboven door een lang verleden voorval, welk haar zwaar op het hart lag, en zij voor haren ochtgenoot en het publiek vruchteloos zocht te verbergen. Nooit, zegt hij, was er een knorriger en onaangenamer karakter. Altijd misnoegd, wat men ook deed om haar genoegen te geven, knorde zij onophoudelijk, en scheen geen ander vermaak te kennen, dan allen, die haar omringden, te plagen.

(*) St. wulstan leefde onder de Regeringen van athelstan, edmund en edred. Hij stierf Aartsbisschop van York, omtrent het jaar 950.

(*) De Schrijver doelt hier op eene Redevoering over dit onderwerp, voorheen door hem, insgelijks in de Maatschappij Felix Meritis, gehouden.

(*) Aanmerking van den Verhandelaar. Voorzeker was kant niet de eerste, die opmerkte, dat zelfs het uitgestrekt-verhevene, waarbij slechts de uitgebreidheid als zoodanig onze bewondering verwekt, eigenaardig geschikt zij, om tevens godsdienstige en zedelijke denkbeelden op te wekken. Men veroorlove mij nog een fraai gezegde van du paty hier aan te halen, omdat het slot mijner Verhandeling zelve eene nadere ontwikkeling daarvan is. Van de groote St. Pieters kerk te Rome sprekende (Lettr. 86.) uit hij zich op de navolgende wijze:

‘Mais que de défauts, dit-on, dans cet édifice! non pas du moins pour le sentiment et le regard. Il faut que le compas les y cherche, et que le raisonnement les y trouve.

Vous prenez une toise pour mesurer la grandeur de ce temple! Tout le temps que j'y ai été, j'ai pensé à Dieu.... à l'éternité: voila sa véritable grandeur.

Il est impossible d'avoir ici des sentimens médiocres et des pensées communes.

Quel théatre pour l'éloquence de la religion! Je voudrois qu'un jour, an milieu de l'appareil le plus pompeux, tonnant tout d'un coup dans la profondeur de ce silence, roulant de tombeaux en tombeaux, et répetées par toutes ces voûtes, la voix d'un bossuet éclatat; qu'elle fit tomber alors, sur un auditoire de rois, la parole souveraine du Roi des rois, qui demanderoit compte aux consciences réveillées de ces monarques pâles, tremblans, de tout le sang et de toutes les larmes qui coulent en ce moment, par eux, sur la surface de la terre.’

(*) De vermaarde stad Moroë voerde insgelijks den naam van Saba. In 't algemeen schijnt dit woord het Zuiden te beteekenen.

(*) De Romeinsche soldaten aten veel knoflook.

(*) Het bedoelde geval viel voor in 's Hage, op den tweeden Kersdag des vorigen Jaars; zie Koninklijke Courant van den 23sten van Louwmaand 1810. Een vierjarig jongetje viel, al spelende, aan de Scheveningsche brug in 't water. Op de kennisgeving van een ouder broertje, dringt de trouwe moeder zich vol angst door de menigte henen, krijgt haar reeds zinkend kind in het oog, en springt oogenblikkelijk over de vrij hooge leuning van de brug in 't water, vat het, spartelt naar den wal, reikt het aan de omstanders toe, en wordt vervolgens zelve gelukkig gered. De naam dezer verdienstelijke vrouw (die zich toen reeds op het laatst harer zwangerheid bevond) is adriana van zanten, huisvrouw van simon gimberg, Lampist aan het Paleis in 's Hage. Een nader verslag heeft ons zeer onlangs berigt, dat opge melde vrouw gelukkig van een welgeschapen kind is verlost, en zich in redelijken welstand bevond.

(*) Deze spangler was toenmaals enkel Directeur van de Muzijk in de St. Michaelskerk, een zeer geringe post, die, nevens de lessen, welke hij in de stad gaf, naauwelijks toereikende was, om hem en zijn talrijk gezin aan brood te helpen. Uit dankbaarheid bezorgde hem haydn sedert den post van eersten Tenor in dienst van den Prins van estherazy. Hij was een man van groote bekwaamheid en kunde; zijne Dochter trouwde met den Heer fribert, Kapelmeester van eene der Kerken te Weenen.

(*) De Duitschers noemen ze, in hunne taal, quartetten, en de Italianen quartetti; woorden, welke, in het meervoudige, in beide talen beteekenen stukken van vier partijen. De Franschen, wier muzijktaal, die nog op hervorming wacht, een mengelmoes van Latijn, Grieksch, Italiaansch en Fransch is, gebruiken het Latijnsche woord quatuor, enkel vier beteekenende, en gevolgelijk het bedoelde denkbeeld niet naauwkeurig uitdrukkende.

(†) Men noemt het ook viola di bordone; het heeft veel overeenkomst met de viola di ganba. Het wordt bespeeld op zeven snaren van schapendarmen, die door middel van den strijkstok worden geroerd; doch beneden bevinden zich zestien metalen snaren, die met den top van
den duim worden aangeraakt. Verwonderlijk aangenaam is indedaad de Baryton; maar de groote moeijelijkheid, om die te bespelen, is oorzaak, dat dezelve alleen voor de Adagio's en de Cantabile's geschikt is.

(*) Zie deze Verhandeling in onze Letteroefeningen voor 1806. No. IV.

(*) Hist. Phil.

(†) Dictionnaire Hist. & Critiq.

(‡) Miscellan., te vinden T.V. Oper. in folio, Lugd. 1658.

(§) De plaatsen, vervolgens aangehaald, kunnen bij bovengemelde Schrijvers worden nageslagen. Ik heb het daarom onnoodig geacht, dezelve telkens afzonderlijk aan te wijzen.

(*) Zij luidt dus: Hij hoorde van zijnen Taalmeester de plaats uit hesiodus, over den Chaos, hem voorlezen. Govraagd hebbende, zoo de Chaos eenen oorsprong had, van waar dezelve herkomstig ware, had deze hem geantwoord: ‘Dit is buiten mijn vak. Ga de verklaring daarvan bij Wijsgeeren zoeken; deze toch kennen den oorsprong en de natuur der dingen!’ En dit had den jeugdigen epicurus het besluit doen nemen, om tot hen te gaan en Wijsgeer te worden.

(*) Μήτ ἀλγεῖν κατὰ σῶμα, μήτε ταράττεςαι κατά φύχην.

(*) Niet onaangenaam zal voor velen zijn, dat wij eene Lijst hier laten volgen, door haydn zelven onderteekend, tot titel voerende: ‘Lijst van alle de Muzijkwerken, welke ik mij heb kunnen
herinneren, van mijn achttiende tot op mijn drieënzeventigste jaar.



Weenen, 4 December 1805.



(geteekend) joseph haydn.’



Symphonien, 118. Divertissementen voor de Baryton, Alt en Violoncel, 125. Onderscheidene stukken voor de principale Baryton, als: 6 Duo's; 12 Sonaten met accompagnement van de Violoncel; 17 Serenaden; 3 Concerten. (In alles 163 stukken voor de Baryton.) Divertissementen voor onderscheidene Instrumenten, van 5 tot 9 partijen, 20. Marschen, 3.

Trio's voor twee Violen en een Bas, 21. Trio's voor twee Fluiten en eene Violoncel, 3. Solo's voor de Viool met accompagnement van de Alt, 6. Concerten voor onderscheidene Instrumenten: Viool en Violoncel, 3. Contre-bas, 1. Hoorn, 2. Trompet, 2. Fluit, 1. Orgel, 1. Klavier, 3.

Kerkmuzijk. Missen, 15; Offertoires, 4; Salve Regina op vier stemmen, 1; Salve voor het Orgel alleen, 1; Gezang voor de Mis ter middernacht, 1; Responsaria de Venerabili, 4; Te Deum, 1; Koren, 3.

Quatuors, 83 (*). Sonaten voor de Forte-piano, 66. Kleine Italiaansche Duetten, Duetten, Duitsche en Engelsche Gezangen, 42 (†). Canons, 40. Gezangen op drie en vier stemmen, 13.

Italiaansche Opera's, 14. La Canterina; l'Incontro improviso; lo Speziale; la Pescatriee; il Mondo della luna; l'Isola disabitata; l'Infedeltà fedele; la Fedeltà premiata; la Vera costanza; Ortando paladino; Armida; Acide e Galatea, op vier stemmen; l'Infedeltà delusa; Orfeo.

Opera's voor de Duitsche Marionetten, 5. Geneviève; Philémon en Baucis; Dido; het verbrande Huis; de kreupele Duivel.

Oratorio's, 5. De Terugkomst van Tobias; Stabat Mater; de laatste Woorden van christus aan het Kruis; de Schepping; de Jaargetijden.

Eindelijk, 366 oorspronkelijke Schotsche Romances, en over de 400 Menuetten, Allemandes en Walsen.

Wij meenen hier de Anecdote te moeten verhalen, die aanleiding heeft gegeven tot het componeeren van eene Menuet, bij den naam van Ossen-menuet bekend.

Een Slager, op zekeren dag, bij haydn komende, zeide hem zonder omwegen: ‘Mijnheer! altijd heb ik een bijzonder genoegen gehad in uwe Menuetten; ik zoude er wel eene verlangen, die zeer aardig en fraai, en geheel nieuw is, voor de bruiloft van mijne dochter, die eerstdaags zal gehouden worden.’ Haydn, die om deze nieuwe hulde lachte, belooft hem de Menuet tegen overmorgen, en houdt zijn woord. Kort daarna trof een zonderling gedruisch van speeltuigen de ooren des doorluchtigen Componists: hij luistert, en verbeeldt zich, zijne Menuet te herkennen. Hij opent zijn venster, en ziet een schoonen Os met vergulden horens, van een wandelend Orchest omringd. De Slager gaat naar boven, betuigt aan den grooten man de gevoelens, van welke hij doordrongen was, en eindigt aldus zijne rede: ‘Om kort te gaan, Mijnheer! ik heb gedacht, dat een Slager zijne dankbaarheid voor eene zoo schoone Menuet u niet beter konde betoonen, dan door u zijnen schoonsten Os aan te bieden.’ - Haydn was genoodzaakt het geschenk aan te nemen, en verscheiden dagen klonk de Ossen-menuet langs de straten van Weenen.

(*) Eene 84ste was nog niet voltooid, welke men evenwel heeft uitgevoerd.

(†) Nog in zijne laatste jaren werkte hij aan eene menigte Schotsche Balladen, die hem, tot een zeer hoogen prijs, voor Engeland besteld waren.

(*) Dit woord komt van het Italiaansche andare, beteekenende zachtjes aanstappen.

(*) Ut tantum requietis habeam quantum oum uxore et filiola et mellito cicerone consumitur.

(*) Zeer aamenstemmende met deze opgave van het Karakter der Alpen bewonende Tyrollers is die van den Ridder de bray, in diens Reis in Tyrol, ten jare 1808 bij Immerzeel en Comp. uitgegeven. Zie onze Vaderl. Letteroeff. voor 1809. bl. 415 enz.

(*) Allen, die de natuur der leere van christus uit de Evangelien, en niet van elders, hebben leeren kennen, zuilen met den vertaler van dit artikel het eens zijn, dat er geen grond voor deze uitdrukking is in de belijdenis van het Christendom. Dit uit te breiden, is hier de plaats niet.

(*) Plinius, Hist. Nat. Lib. XI. Cap. 2.

(*) Uitgesproken in eene openbare Vergadering van de Maatschappij der Nederlandsche Letterkunde te Leyden, den 17 van Slagtmaand 1809.

(*) Zie den Brief van Mr. j. scheltema, in de Letteroeff. voor 1809. No. VI.

(*) Men verhaalt, dat, gedurende de verwoestingen, welke de pest, in den jare 1665, te Londen aanregtte, de bewoners der huizen, die toenmaals op de groote brug stonden, er niet van werden aangetast; hetwelk zeer vele menschen deed besluiten, hun verblijf in schuiten op den Teems te nemen, alwaar de aanhoudende beweging van het water door eb en vloed, welke hetzelve tweemaal in de vierëntwintig uren 12 voet doet klimmen en vallen, dezelve voor dien geesel beveiligde.

(*) Men hebbe daar echter, zal de Beschaving stand grijpen en meerder opgangs maken dan dezelve tot heden gehad heeft, andere middelen aan te wenden, dan de Engelschen tot nog toe gedaan hebben. Men leze daarover j. turnbull's Reizen naar den stillen Oceaan, te dezen jare te Dordrecht bij a. blusse en zoon uitgegeven.

(*) Ten vervolge van De twee Leeraars; zie No. VII en VIII.

(*) Institut. Lib. X.C. i.m. seneca, L.II.

(†) Scaligerana Secunda.

(*) Rosteau, Sentimens sur quelques Auteurs

(*) Musica ea est ars aeternis naturae legibus adstricta, quam qui callebat, doctus idem ac sapiens et fortis habebatur. Vid. meibomius, Part. II. Tom. I. Antiquae Musicae auctores septem; het beste Werk, welk er over de Muzijk der Ouden voorhanden is.

(*) Dit Stukje, in den Jare 1800 reeds opgesteld, kwam den Redacteur van dit Maandwerk onlangs in handen; en achtte hij hetzelve der plaatsinge wel waardig.

(*) Zie onze Letteroeff. Iste Stuk dezes Jaars, bl. 497.

(*) Een Dichtstuk, dus getiteld, 't geen nog bij de Engelschen in hooge achting is.

(*) In vele oorden van Duitschland worden de lijken der vrouwen, op het sierlijkst uitgedost, ten toon gelegd.

(*) Zoo ik het Licht aangezien hebbe, wanneer het scheen, of de Maan, heerlijk voortgaande, en mijn hart verlokt geweest is in het verborgen, dat mijne hand mijnen mond gekust heeft; dat ware ook eene misdaad bij den Regter: want ik zou den god van boven verzaakt hebben. Job XXXI:26-28.

(*) Door voorafgaande proeven was het den Schrijver gebleken, dat de aanwezigheid van vochtige aarde noodzakelijk is tot de werkzaamheid, welke hij vervolgens gaat beschrijven.

(*) Zie hier boven, bl. 503.

(†) Gibbon mogt, zoo lang en zoo veel onder de Franschen verk eerende, als Franschman spreken.

(*) Gibbon is nimmer gehuwd geweest. Dat hij verder voor verliefdheid vatbaar ware, blijkt uit zijne ontmoeting bij Mevrouw de crouzas. Zie Vaderl. Letteroeff. 1804. IIde D. bl. 383.

(†) Zoodanig een trek, mag men aanmerken, is de ingeving niet van den geest der Gematigdheid, of van ware Wijsbegeerte.

(*) Van gibbon's Staatkundige begrippen kan men zich mogelijk eenig denkbeeld vormen uit eene Anecdote, welke, eenige jaren geleden, aan het licht kwam, bij de verkooping der Boekerije eens beroemden Raadsheers, die in het eerste Deel van Mr. gibbon's Historie het volgende had opgeteekend. toen hij den post, den Handel en de Plantaadjen betrefsende, aanvaard had, in 1779. - ‘De Schrijver van dit Boek verklaarde, bij de overlevering van het antwoerd der Spanjaarden, bij brooks openlijk: Dat er geene behoudenis voor dit Land was, indien men geene zes Hoofden van den Kabinets-raad deed rollen, en als voorbeelden op de tafels in het Parlement bragt. En in minder dan veertien dagen nam hij zitting in dien zelsden Kabinetsraad. - C. j. fox.’ - Om deze Anecdote, met een daar op passend Vers vergezeld, gold dit Boek 24 Ponden Sterlings.

Zie hier het gansch stekelig Versje.

King George in a fright 
Lest Gibbon should write 
The Story of Britains Disgrace, 
Thought no means more sure, 
His pen to secure, 
Than to give the Historian a place. 
 
But his caution is vain; 
'T is the curse of his Reign 
That his projects should never succeed; 
Though he write not a line, 
Yet a cause of Decline 
In the Author's exemple we read. 
 
His Book well describes 
How corruption and bribes 
Overthrew the great Empire of Rome, 
And his writings declare 
A degeneration there 
Which his conduct exhibits at home. 




't Welk hier op nederkomt:



Koning George, vreezende dat Gibbon de Geschiedenis van Brittanjes Val zou schrijven, dacht geen gewisser middel, om zich van diens pen te verzekeren, dan aan den Geschiedschrijver een' post te geven. Maar zijne voorzorg is vergeefs; het is de vloek zijner Regering, dat zijne ontwerpen nimmer slagen; schoon hij geen enkelen regel schrijve, kunnen wij nogtans de oorzaak van den Val in 's Schrijvers voorbeeld lezen. Zijn Boek beschrijft te regt, hoe omkoopen en streken het groote Rijk van Rome omverre wierpen, en zijn schrijven toont eene verbastering aldaar, welke zijn gedrag t' huis bewijst.

(*) Een opschrift, aan den grooten weg geplaatst, aan den voet van den Vesuvius, begint met deze schrikwekkende woorden: Fugite, posteri, vestra res agitur!

(*) Men zie 's Mans Ontwerp tot eene Algemeene Characterkunde, Derde Stukjen.

(*) ‘Jargon du pays.’ In onze arme, nuttelooze, geschandvlekte taal, naauwelijks misschien goed genoeg om er koopmans-boeken in te houden, en waarin het bespottelijke onzinnigheid is, dat een hooft of huygens, die in Italie de lier bespeelden, werken schreven, of homerus vertaald wordt, weet ik geen woord voor Jargon, dat nog veel beneden Patois is. Doch richelet, dien ik op dit oogenblik alleen bij de hand heb, leert mij, dat Jargon (Plebejus sermo) is: une sorte de langage particulier et fait à plaisir; sorte de langage grossier, qui ne peut être appellé un véritable langage; of, nog erger: expressions qu' affectent des gens d'une même cabale, afin que d'autres ne les entendent pas. Le Jargon des Bohémiens. Misschien zou hij thans schrijven: des Paysbas! En hij zegt tevens, dat het woord zou afstammen van Jar, een mannetjes gans; het geluid, dat dergelijke vogels maken, en dus eene beesten-eerder dan menschen-taal. Trouwens het is reeds eene aardigheid van voltaire, van wien de Schrijver den bovenstaanden uitval over het nadrukken schijnt geleend te hebben, dat hij in Holland had gezien vele canaux, canards, canailles. Vert.

(*) Vader della torre, die veertig jaren op den Vesurius heeft vertoesd, zegt, dat dikmaals deze korst niet meer dan tien duimen dik is.

(*) Dit is een dier zetten van gibbon, welke hij niet achterwege laat, wanneer zich de gelegenheid aanbiedt. Ongevergder doet hij zulks dikwerf. Geen wonder, dat hij, te dezer gelegenheid, zijne pen dit woord liet ontvloeijen; een ander woord had hier gevoegd, - Bijgeloof.

(*) De Nederduitsche Lezer, welken de toegang tot de groote oorspronkelijke Werken van den Heere hamilton niet openstaat, kan er eene proeve van vinden in diens vertaalde Waarnemingen over de Euurbergen in Italie en Sicilie, te Amst. bij j. ijntema, 1784.

(*) Wij mogen hierbij vermelden, als een sprekend voorbeeld te dezen opzigte, de handelwijze van cicero, volgens de opmerking van den geleerden middleton: ‘De manier en wijze, volgens welke cicero zijne reis naar Griekenland en Azië, achtëntwintig jaren bereikt hebbende, aanvaardde, is schier de eenige, waarvan een Reiziger eenig nut kan verwachten. Hij ging niet buitenslands, voordat hij zijne opvoeding te huis voltooid had: er kan toch niets verderfelijker voor eene Natie zijn, dan de noodzakelijkheid eener vreemde opvoedinge. Nadat hij in zijn eigen land had verkregen al wat geschikt was om hem tot een waardig Burger en Bestuurder van Rome te vormen, vertrok hij, door rijpheid van jaren en rede tegen de indruksels der ondeugd gewapend, niet zoo zeer om te leeren, als wel om 't geen hij geleerd had te beschaven, door het bezoeken van die plaatsen, waar de kunsten en wetenschappen in hare hoogste volmaaktheid bloeiden. Op dezen toer, die de voornaamste in de wereld is, zag hij alles, wat eenen nieuwsgierigen Reiziger kon onderhouden; maar bleef nergens langer, dan zijn nut, niet zijn
vermaak, hem ophield. Door zijne reeds opgedane kennis der wetten van Rome was hij in staat dezelve te vergelijken met die van andere steden, en al datgene met zich terug te brengen, wat hij nuttig vond, zoo voor zijn Vaderland, als voor hemzelven. Overal, waar hij kwam, huisvestte hij bij groote en uitstekende lieden, niet zoo zeer wegens hunne geboorte en rijkdom, als wegens hunne deugd, kennis en geleerdheid; bij mannen, die in hunne steden geacht en geëerd werden, als de voornaamste Redenaars en Wijsgeeren van hunnen tijd, en de welmeenendste beminnaars van het Vaderland; dezen nam hij tot bestendige medgezellen van zijne reis, opdat hij zelfs op den weg de gelegenheid niet zou missen om nut te trekken uit hunnen raad en ondervinding. Wij behoeven ons dan niet te verwonderen, dat hij van zoodanig eene reis alle vruchten plukte, die tot volmaking en versiering van een verstandig man kunnen dienen.’ - De Geschiedenis van het Leven van m.t. cicero, door middleton, vertaald door w.j. zillesen, Iste Deel, bl. 57.

(*) Zie het Mengelwerk onzer Letteroeff. hier boven, bl. 529.

(*) Rom. I:18-32. Eph. IV:17-19. 1 Pet. IV:3.

(*) Misschien behoort ook hiertoe het zwierig dichtstuk, van eenen onbekenden dichter der oudheid, Het nachtfeest van Venus (Pervigilium Veneris) onder anderen door göcking in het Hoogduitsch en door onze puikdichters van hall en bilderdijk, elk op zijnen meesterlijken trant, in onze taal overgebragt.

(*) Indien men, om zich hiervan proefondervindelijk te overtuigen, bij velen onzer heldendichten, de eerste twintig regels van den aanhef met de laatste van het slot vergelijkt, zal men niet zelden bespeuren, dat deze geëischte opklimming den toets niet kan doorstaan.

