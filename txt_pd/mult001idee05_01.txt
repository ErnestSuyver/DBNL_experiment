
   
	  
		  Ideën V 
		  Multatuli 
		 
		  GEBRUIKT EXEMPLAAR 
		  exemplaar Multatuli Museum, Amsterdam M 1877 
		   
		  ALGEMENE OPMERKINGEN 
		  Dit bestand biedt een diplomatische weergave van het vijfde deel van
			 de Ideën van Multatuli, naar de tweede druk uit 1877. 
		   Noten met een verwijzingsteken zijn ALTIJD als noot weergegeven.
			 Aantekeningen van Multatuli zonder verwijzingsteken zijn opgenomen als margenoten, en in dit bestand gemarkeerd met een #.
Met dank aan het Multatuli Museum voor het ter beschikking stellen van een complete set van de uitgave ‘letzter Hand’ ten behoeve van de digitalisering van de Ideën.			   
		   
		  REDACTIONELE INGREPEN
		  Multatuli maakt vaak gebruik van drie puntjes aan het einde of in
			 het midden van een zin. Soms staan twee woorden met drie puntjes aaneen, soms
			 staat er een spatie na de puntjes. In deze digitale versie staat telkens een
			 spatie na drie puntjes.
			 p. 31: groote schande voor 't land van Maskat ? groote schande voor 't land van Maskat.
			 p. 31, noot †: de landstreken schynt bezocht tee hebben, ? de landstreken schynt bezocht te hebben,
			 p. 72: Geen Kunst? Dat noem ik: niet-kunnen ? Geen Kunst? Dat noem ik: niet-kunnen.
		  p. 91: wanneer we zu!ke kwalifikatie ? wanneer we zulke
			 kwalifikatie 
			 p. 124: van dat alles berooven, Van de drie eerste
			 artikelen ? van dat alles berooven. Van de drie eerste
			 artikelen
			 p. 133: Z'n verzen z'n slecht. ? Z'n verzen zyn slecht.
			 p. 147: fnuik Floris!’ roept by. ? fnuik Floris!’ roept hy.
		  p. 163: zou opleveren om hem doodteslaau. ? zou opleveren om
			 hem doodteslaan. 
			 p. 170, noot*: binnen de noot staat achter ‘En haer kinder alte male.’’ nóg een noot; deze noot (Ik volg...niet ter-zake) is binnen de noot tussen vierkante haken geplaatst.
			 p. 200, noot *: en z'n legio navolgers Van de zedelykheidsbegrippen ? en z'n legio navolgers. Van de zedelykheidsbegrippen
			 p. 208: naar de aschpoort, Het was z'n voornemen niet, ? naar de aschpoort. Het was z'n voornemen niet,
			 p. 208: de burgerluî die haar heen-en-weer slenteren, ? de burgerluî die daar heen-en-weer slenteren,
			 p. 234, noot *: slechts ter-nauwernood aanzagen als knnstprodukt. ? slechts ter-nauwernood aanzagen als kunstprodukt.
		  p. 264: - Ga zitten ,jongeheer. ? - Ga zitten, jongeheer. 
		  p. 275: Staks krygen we hedendaagsche onweders, ? Straks krygen
			 we hedendaagsche onweders, 
		  p. 280-281: De gotische ‘y’ en de gotische ‘ij’
			 zijn in dit bestand vet weergegeven 
			 p. 301: die 'n jurk in elpaar zetten, ? die 'n jurk in elkaar zetten,
			 p. 301: de schryvers over kolitiek ? de schryvers
			 over politiek
			 p. 310: Het zonk ten-derden male. . ? Het zonk ten-derden male...
		  p. 311: En - ‘gevierde’ schyvers behoorden dit te weten
			 - ? En - ‘gevierde’ schryvers behoorden dit te weten - 
		   
		  Bij de omzetting van het oorspronkelijke tekstverwerkingsbestand
			 naar deze publicatie in de dbnl is een aantal delen van de tekst niet
			 overgenomen. Hieronder volgen de tekstgedeelten die wel in het origineel
			 voorkomen, maar hier uit de lopende tekst zijn weggelaten. Ook de blanco
		  	pagina's (p. 2 en 4) zijn hier weggelaten. 
		  
		  [pagina ongenummerd (p 1)] 
		  IDEËN VAN MULTATULI
		   
		  [pagina ongenummerd (p 3)] 
		  IDEËN van MULTATULI 
		  VYFDE BUNDEL 
		  tweede, door den auteur herziene druk 
		   
		  amsterdam - g.l. funke 
		  1877 
		   
		 
		   
			 2002 dbnl 
			  
		   
		  mult001idee05_01 
		ebook 
		  Multatuli, Ideën V. G.L. Funke, Amsterdam 1877.
		   
		 
	  
		DBNL-TEI 1 
	  
	        
           
               Ideën V
               Multatuli
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               Ideën V
               Multatuli
               
               
               
                   
                   
                   
               
           
           
           
           
               
           
           
               
               
           
           
           
           
       

 
		 
		  2002-02-21 
		   
			 IH 
		   
		  colofon toegevoegd 
		 
	 	 
	 		2007-10-12 
	 		 
	 			IH 
	 		 
	 		conversie van het bestand naar teixlite 
	 	 
	  
   
  
Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Multatuli, Ideën V. G.L. Funke, Amsterdam 1877.
 
Zie: https://www.dbnl.org/tekst/mult001idee05_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 
 
  	
  		
  	
	  
		
{==5==} {>>pagina-aanduiding<<}
 
		  ‘Een zaaier ging uit om te zaaien.’
			 
Jezus.
		  
			 Extra-fine-superior-water-colours... warranted! Oude en
				nieuwe prenten. Stoffelsche wyshedens. Mensch-grammatica en
				taal-psychologie. Rst en Str.

			 1047.

			 De ziekte van onzen Wouter nam ten-laatste een gunstigen keer.
				Toen hy zich sterk genoeg voelde om voor 't eerst het bed te verlaten, vond de
				familie dat-i ‘groot’ geworden was. En wie dit niet zelf kon zien,
				zei 't den anderen na. Maar niemand scheen inniger van de zaak overtuigd dan
				juffrouw Pieterse. ‘De jongen was uit al z'n kleeren gegroeid, verzekerde
				zy, en 't zou heel wat in hebben, hem weer fatsoenlyk voor den dag te
				doen komen!’ Na van Wouters ziekte zooveel wichtigkeit te hebben
				geoogst als maar eenigszins mogelyk was, begon 't mensch zich nu al toeteleggen
				op 't uitbuiten van de belangwekkende bereddering die er kon worden
				vastgeknoopt aan z'n beterschap.
			 't Kind zat prenten te kleuren, die hy met 'n verfdoos
				ten-geschenke had gekregen van den dokter. De verf was echt Engelsch, had
				Stoffel gezegd, en zeker van de beste soort, want er stond 'n woord op, dat
				niemand begrypen kon: warranted! En ook de moeder hield zich overtuigd
				dat het wel ‘goed spul’ wezen zou, omdat ‘zoo'n dokter toch
				
{==6==} {>>pagina-aanduiding<<}
 'n heele man is!’
			 Och, die prenten! Ze waren voor Wouter nogal byzonder, omdat-i op
				weinig uitzondering na tot-nog-toe geen ander soort gekend had, dan de figuren
				die den huiselyken tegenspoed van Jan de Wasscher moesten voorstellen,
				of iets dergelyks. Dit nu zou niet volstrekt onbelangryk geweest zyn, wanneer
				ze hadden moeten dienen tot vermaak van volwassenen, of van dezulken onder hen
				die genoeg ontwikkeld zyn om stof tot opmerking te putten uit het
				allergeringste. Maar kinderen staan te laag om 't dagelyksche te waardeeren.
				Sommigen myner lezers zouden waarschynlyk even als ik, veel geven willen voor
				'n eenigszins volledige verzameling van de prenten waarop men in Wouter's tyd
				de kleine gemeente vergastte, en toch zullen misschien slechts weinigen zich
				een der eigenaardigheden herinneren, waardoor die kunstgewrochten zich
				onderscheidden. Ze waren namelyk op allerzonderlingste wyze gekleurd. Op elk
				der twaalf vakken waarin gewoonlyk zoo'n vel papier - dat in de kinderwereld
				de prent heette - verdeeld was, had de smaakvolle fabrikant twee of drie
				kladden verf gesmeten, zonder in 't minst acht te slaan, noch op de plek waar
				ze te-land kwamen, noch op den eisch der figuren die ze geheel of gedeeltelyk
				raakten. De rechter-bovenhoek van 'n huisjen op den linker-voorgrond, mocht
				mèt 'n stuk hemel en 'n paar helften van boomen of de bovenlyven van
				twee of drie wandelaars, geel zyn. Ergens in de lucht hing 'n roode of groene
				vlek, en in den linkschen vóórhoek zwommen twee koeien, 'n sloot,
				en 'n heele kudde schapen met herder en al, in 't blauw. Zoo'n prent was
				‘gekleurd’ en kostte, dùs toegetakeld, in Wouters tyd twee
				duiten. Waar de finantieele krachten der kleine koopers zoo ver niet reikten,
				konden ze ook 'n halve bekomen, by welke gelegenheid het viertal plaatjes dat
				de middelste rei vormde, sans façon werd doorgescheurd, en alzoo
				vry geschonden de wereld intrad. Maar dit scheen onze jeugdige kunstliefhebbers
				niet te deren. Een halve prent was hun 'n even bruikbaar voorwerp als 'n halve
				koek.
			 't Spreekt vanzelf dat Wouter aan zoo'n vandaalsche berusting
				ontgroeid was. En dikwyls had hy zich dan ook in 't bezit gezien van wat
				beters, doch nooit van 'n schat als die hem nu van den goeden dokter was
				ten-deel gevallen. Z'n nieuwe prenten bestonden meerendeels uit omtrekken in
				koperdruk, zoodat-i volle ruimte had iets als smaak by 't kleuren te-pas te
				brengen, en bovendien zich kon oefenen in 't schaduwen. De heele familie
			 	vermaakte zich met de geschie-
{==7==} {>>pagina-aanduiding<<}
denissen die daarop waren voorgesteld.
				Men vond er Genoveva, den verloren Zoon, de ridders van de ronde tafel,
				Ursyn en Valentyn, de vier Heemskinderen, gevechten tusschen Grieken en Turken,
				het overtrekken van den Balkan, den dood van Marco Bozzaris, 't beleg van
				Silistria, Salomo's Recht, de wyze en dwaze maagden, de geschiedenis der
				schoone Helena ‘princesse van het Oosten’ en wat er al verder
				by zoo'n kollektie behoort.
			 Boven alles echter voelde Wouter zich aangetrokken door de
				personen uit eenige in zyn tyd populaire treur- en zangspelen. Hy bezat de zeer
				nauwkeurig gekostumeerde afbeeldingen der figuren uit Macbeth, Othello,
				Koning Lear, Hamlet, Tooverfluit, Barbier van Sevilla, Freyschütz en
				nog 'n tal van andere stukken, waarvan het een hem nog romantischer voorkwam
				dan 't ander. En hy vermaakte zich met het kiezen der kleuren voor de kleeding
				van z'n helden en heldinnen, waarby meermalen de raad der gansche familie werd
				ingeroepen, zoodat zelfs Leentjen er by te-pas kwam. Gewoonlyk was men 't
				oneens, maar dit zette de zaak gewicht by. In één opzicht slechts
				scheen de familie door 'n soort van H. Geest geleid te worden tot
				eenstemmigheid: gezichten en handen moesten vleeschkleurig zyn, en de lippen
				rood. Dit had men altyd zoo gezien, en bovendien... waarom anders zou die verf
				vleeschkleur heeten? Hamlet voer er slecht by, en kreeg 'n welvarender
				tint dan by z'n melancholie paste.
			 
			 - Ik wou wel eens weten wat al die poppen toch eigenlyk beduiden,
				klaagde Wouter.
			 - Dat moet je dan maar aan Stoffel vragen, antwoordde z'n moeder.
				Wacht tot-i van z'n school komt.
			 
			 En dit geschiedde. Stoffel, de tot voorganger gestempelde apostel
				van den huize Pieterse, vervulde vry nauwkeurig dezelfde rol die we dagelyks
				hooren opdeunen door soortgelyke wezens in de Maatschappy. Zelden erkende hy
				iets niet te weten, doch hy had zich de hebbelykheid aangewend, eenige
				nietszeggende woorden uittestooten op 'n toon alsof er geurige wysheid van z'n
				lippen vloeide. Z'n heilbegeerige hoorders waren voldaan, of liever ze drongen
				zich dit op.
			 
			 - Wat al die poppen beduiden? Ja, zieje... 't zyn, om zoo te
				zeggen, de portretten van verschillende personen. Daar heb je nu, by-voorbeeld,
				die daar... met 'n kroon op z'n hoofd, dat is 'n koning.
			 - Je ziet, Wouter, dat Stoffel je alweer te-recht helpt,
				
{==8==} {>>pagina-aanduiding<<}
 seurde de moeder.
			 - Ja moeder! Maar ik wou zoo graag weten wèlke koning, en
				wat-i gedaan heeft?
			 -Wel, zei Stoffel, 't staat er onder. Je kunt toch lezen?
			 - Macbeth?
			 - Wel zeker! Dat is Macbeth, 'n beroemde koning uit den ouden
				tyd.
			 - En die daar, met 'n zwaard in de hand?
			 - Ook 'n koning... of 'n generaal... of 'n held... of zooiets. 't
				Is iemand die vechten wil... misschien David, of Saul, of Alexander de
				groote... maar je begrypt dat men niet altyd alles zoo precies weten kan.
			 - En die dame met de bloempjes? Ze schynt ze stuk te plukken.
			 - Zy? Hm... dat is... laat zien: Ophelia. Ja, dat is Ophelia,
				zieje?
			 - Ja. Maar waarom gooit ze die blaadjes op den grond?
			 - Waarom? Waarom? Zoo kan je zoovéél vragen?
			 
			 Hier kwam de moeder haren Ruben te-hulp.
			 
			 - Ja, Wouter, je moet niet meer vragen dan 'n mensch antwoorden
				kan.
			 
			 Wouter vraagde niet meer. Maar wel nam hy zich voor, 'n
				gelegenheid te zoeken om te doorgronden wat toch al die poppen beteekenden? En
				dit was dan ook de reden waarom die eenvoudige figuren hem meer belang
				inboezemden, dan al de andere platen waarop heele geschiedenissen waren
				voorgesteld. Een menschenkenner had uit die voorkeur veel kunnen afleiden, meer
				zelfs dan 'n volstrekt gevolg behoefde te zyn van Wouters karakter in 't
				byzonder. Hy had opmerkingen kunnen maken van algemeen psychologischen
				aard.
		  
		
		
		  1047a.

		  De natuur bestaat uit tegenstellingen. Of liever, haar werkzaamheid,
			 hoewel één in richting, en voortgestuwd door gelyksoortige
			 oorzaken, openbaart zich veelal op 'n wyze die ons oppervlakkig doet denken aan
			 verschillende wetten niet alleen, maar zelfs aan invloeden die tegen elkander
			 schenen inteloopen. Ook zyn we dikwyls genoodzaakt, ten-behoeve van den
			 leerling - of om den last van 't begrypen te splitsen, tot we dien stuksgewys
			 beuren kunnen met ons eigen denkvermogen - onderscheidingen te maken, die
		  	geheel kunnen vervallen wanneer men zich op hooger stand-
{==9==} {>>pagina-aanduiding<<}
punt 
			 plaatst. (491)
		  In dagelykschen zin moge dalen en scheiden lynrecht
			 tegenover stygen en verbinden staan, toch weten wy dat die
			 verschynselen gelyksoortige gevolgen zyn van dezelfde kracht. Zoo ook weten wy
			 dat, in de werktuigkunde, traagheid en beweging - wat de oorzaak
			 aangaat - op 't zelfde neerkomen.
		  En dit is niet in mechanika alleen het geval. Ook in
			 zielkunde...
		  
		  Wie zou durven verzekeren dat niet ook deze beide wetenschappen-zelf
			 eenmaal tot één rubriek van kennis zullen behooren?
		  
		  ...ook in zielkunde vinden wy de oorzaken die aanzetten tot
			 beweging, zoo vermengd met de redenen die tot stilstand schynen te nopen, dat
			 het schiften moeielyk valt. Het zou dan ook strikt genomen onze plicht zyn,
			 wanneer we zeker verschynsel toeschryven aan 'n byzondere natuurwet, dit altyd
			 te doen onder de voorbehouding: by-wyze van spreken.
		  By-wyze van spreken dan, zyn wy allen geboren met twee zeer
			 verschillende neigingen. We zyn traag, en: we willen werken. Het is bekend hoe
			 die beide begrippen in het eene woord Rust worden uitgedrukt, gelyk
			 reeds door 
			 Bilderdyk is opgemerkt. Ik stel dezen
			 verzenmaker geenszins hoog als wysgeerig taalkenner, en beweer dat-i z'n naam
			 als zoodanig voornamelyk te danken heeft aan de schandelyke onwetendheid van
			 z'n mededingers, die - gelyk ook thans nog in de officieel-geleerde wereld byna
			 algemeen 't geval is - niet eens schynen geweten te hebben dat taalstudie een
			 der belangrykste takken van algemeene wysbegeerte is. Zoolang de hoogleeraren
			 in dit vak zich bezighouden met kibbelen over de geslachten der woorden,
			 over letters en spelwyze - altemaal zaken waarmee 't begrip:
			 Taal evenmin te maken heeft, als wiskunde met de stof waaruit men
			 passers en linealen vervaardigt - zóó lang is hierin geen
			 verbetering te wachten. En dit is wel jammer! De nietigheden die men
			 gemakshalve op den voorgrond plaatst, hebben de studie van deTaal, als
			 kenbron van de ervaringen en aandoeningen des Menschelyken Geslachts, gesmoord
			 ten-behoeve van letterziftery, hoogstens van 't niet altyd gegrond belang dat
			 ons wordt ingeboezemd door dezen of genen ouden schryver, dien men zich tot
			 taak stelt te verklaren. En dat ‘misgrypen’ openbaart zich niet
			 alleen in de zoogenaamde geleerdheid. Wy ontdekken het overal als 'n eerst
			 gevolg van de kennis der letters in allerlaagsten zin. Zoodra men
		  	hier-en-daar be-
{==10==} {>>pagina-aanduiding<<}
gon klanken voortestellen door zichtbare teekens,
			 was 't met de natuurlyke wordingsgeschiedenis van de taal gedaan. Wie zeker
			 geluid wist uittedrukken door 'n - altyd slechts konventioneel! - teeken, was
			 zoo groots op z'n kunst, dat-i voor z'n teekens den voorrang eischte boven de
			 klanken zelf die ze heetten te vervangen. Zoo werd het levende door 't doode
			 verdrongen. Weldra schreef men niet wat er gesproken werd, de schoolmeesters
			 eischten dat men spreken zou zooals zy verkozen te schryven. En dat zou
			 voortaan ‘beschaving’ heeten.
		  Dit is alzoo gebleven tot op dezen dag.
		
		
		  1047b.

		  Hoe dit zy, 
			 Bilderdyk - zelf mank gaande aan 't euvel
			 der schoolmeestery - ahnde toch, dat er zekere natuurlyke,
			 niet-konventioneele beteekenis kon liggen in de wording van 'n woord, al blykt
			 er dan overigens niets van z'n besef dat de geheele menschelyke
			 vóórlitterarische spraak op gelyke wyze moet ontstaan zyn. Dit
			 was dan ook onmogelyk in iemand die aan Genesis geloofde,
			 waarin aan vogels en eenig ander gedierte namen gegeven werden door 'n
			 willekeurig beslissenden God, d.i. door de hardnekkige tegenstelling van alle
			 uit den aard der zaken voortvloeiende ontwikkeling, en alzoo van de
			 logiek. De visschen schynen by die gelegenheid niet aan de beurt gekomen
			 te zyn... pour cause!
		  En evenmin duizende en duizende andere voorwerpen, denkbeelden en
			 aandoeningen. Om godsdienstig konsekwent te zyn, mag 'n geloover eigenlyk niet
			 weten wat 'n schelvisch is, of wat men bedoelt met uitdrukkingen als: hoop,
			 liefde, vrees, enz. Al die benamingen staan niet in den door God aan 't
			 Menschdom meegegeven dictionnaire.
		  En dus ook 't woord Rust had Bilderdyk eigenlyk niet mogen
			 verklaren. Toch heeft-i 't gedaan, zonder er op te letten hoeveel dieper zin er
			 lag in de geleidelyke geschiedenis van zoo'n woord, dan in de naar 'n grilligen
			 godsluim uitgedeelde namen der paradysdieren. Hy heeft er op gewezen hoe die
			 klank de begrippen beweging en stilstand in zich vereenigde, en
			 wel bepaaldelyk den stilstand aanduidt die op beweging volgt. We hooren
			 daarin 't eigenaardig ruischen, borlen, rollen, rennen, ratelen en rommelen -
			 alles door de bekende geaspireerde r - van 'n wentelenden bol, van
			 stroomend water, van 'n vooruitvliegenden ruitertroep - weer dezelfde ? die
			 we trachten te spellen met de letters h u r h, hurrah, hoerah! - alles
			 gesloten met den sissenden klank, dien men 
{==11==} {>>pagina-aanduiding<<}
 te-weeg brengt door,
			 zonder eigenlyk spreken, den adem met de tong door de gesloten tanden te
			 persen. Wie in 't duister iemand tot stilte vermanen, en te-gelyker-tyd z'n
			 eigen stem slechts hoorbaar maken wil voor wien 't aangaat, moet - volgens de
			 thans en by ons ras bestaande inrichting van mond en keel, die
			 waarschynlyk reeds duizende eeuwen oud is - tot zoo'n op 'n t uitloopend
			 sissen z'n toevlucht nemen. We drukken dien klank uit met:s t, of
			 s j t, of chut, of whist- oe-ie-s-t ! - waaruit dan ook de
			 woorden stil en stilte - sil-ens, sil-entium - even
			 als de verwante klanken sto, sta, stuit, stoot, stop, stug, storen,
			 whistle, e.d. ontstaan zyn.
		  Het woord rust is alzoo 'n zeer oude, of juister nog: de
			 geheel oorspronkelyke voorstelling van een der eerste gekompliceerde
			 denkbeelden, waarvan zich 't Menschdom rekenschap gaf, en bewyst o.a. den adel
			 van 'n deel der germaansche talen, boven 't door staatkundig overwicht
			 geparvenieerd grieksch en latyn.
		  Van 'n deel dier talen. Want ook dat Germaansch is bedorven
			 door 'n zonderlinge vermenging van keltische Urklanken met verbasterde
			 herinneringen aan Sanskritsche letterkundery, of aan de uitvloeisels daarvan.
			 Eigenlyke letterkunde schynen de Germanen niet uit Azie te hebben meegebracht,
			 maar ze waren na genoeg in aanraking geweest met volkeren welker priesters
			 zekere geleerdheid beoefenden, om genoegen te nemen met onbegrepen klanken. Dit
			 nu schynt by de Kelten 't geval niet geweest te zyn. Ze verstonden nog wat ze
			 zeiden.
		
		
		  1047c.

		  Niets staat de vrye ‘darwinistische’ ontwikkeling eener
			 taal meer in den weg, dan... litteratuur en politisch standverschil. Zoodra de
			 aziatische Heirmannen, Allemannen, Duitschers - theuth, theot, thiet,
			 diet beduidt zoowel ‘heer’ als ‘volk’ en 't woord
			 beduiden zelf is van dien wortel - zoodra de van-lieverlede naar 't
			 Westen opdringende stammen zich meester maakten van rykdom en gezag onder de
			 autochthoone Kelten, die met Finnen en Touraniers in geheel Europa schynen
			 verspreid geweest te zyn
			  * vermengden 
{==12==} {>>pagina-aanduiding<<}
 zy hun verliplapt
			 Sanskrit met de brokstukken van 't Keltisch, die ze overnamen van hun heloten.
			 In zeer veel gevallen kunnen wy thans nog nagaan - vooral in plaatsnamen die
			 meestal lokale byzonderheden aanduiden - hoe ze een duits-sanskritschen klank
			 vastlymden aan 'n keltisch woord. Zulke tautologiën werden dan door de
			 arme Kelten van hun meesters overgenomen, en we vinden ze nog heden-ten-dage in
			 de lexica als duitsche woorden. Het spreekt vanzelf dat de geleidelyke
			 ontwikkeling der keltische Urtaal hierdoor voor altyd gestuit werd. Men
			 trachtte niet langer uittedrukken - by benadering altoos! - wat men had
			 afgeluisterd van de Natuur. De eisch was geworden dat de rondschedels vlug
			 ten-uitvoer brachten, wat nu door de overheerschende langschedels geboden werd.
			 Waarschynlyk speelde hierby de stok 'n rol als taalmeester.
		  Toch zou zich uit dien nieuwen toestand een tweede periode van
			 andersoortige ontwikkeling hebben kunnen opdoen, indien niet in later tyd de
			 Kerk háre ‘beschaving’ was komen opdringen.
		  De invloed van de Romeinen was gering geweest, daar zy zich niet met
			 filologie bemoeiden. Reeds elders maakte ik de opmerking, hoe de nauwgezette
			 Tacitus niet op 't denkbeeld schynt gekomen te zyn, dat er iets belangryks
			 liggen kon in taal. (Noot by 
			 488) Hy behoorde tot het Volk dat voor 'n
			 oogenblik politisch hooger stond, en was bovendien 'n man van letteren. Ziedaar
			 de twee oorzaken van z'n minachting. De Germanen heerschten niet, en
			 schreven niet: dus kwam 't er niet op aan hoe ze spraken. Alsof niet
			 juist die beide oorzaken hun taal geschikter had gemaakt tot het oogsten van
			 wysgeerig-filologische opmerkingen!
		  Doch al had het in de gaven en neigingen der Romeinen gelegen, zich
			 intelaten met filologische studiën, het getal krygslieden dat in
			 Germanië doordrong, was zeer gering, en bepaalde zich, vooral in 't
			 Noordwesten, tot de bezettingen van de castra. In koloniën, als te
			 Trier en Keulen, bleef de kern der bevolking uit ingeborenen bestaan, wier
			 zeden en spraak - eenigszins verbasterd zeker - door de weinige burgers die van
			 vreemde afkomst waren, werden overgenomen. Slechts officieel werd er 'n soort
			 van latyn ingevoerd, 
{==13==} {>>pagina-aanduiding<<}
 gelyk nog uit de namen van markten en straten
			 in dergelyke steden te zien is. Doch niet zulke koloniën leveren den waren
			 maatstaf van den invloed der vreemdelingen op het geheele Volk. De verhouding
			 tusschen Romeinen en Duitschers zal wel nagenoeg zyn overeen gekomen met die
			 tusschen 't Nederlandsch leger in Indië, en de inlanders: honderden tegen
			 millioenen. Bovendien behoort men hierby nog te letten op 't zeer gering getal
			 eigenlyke Romeinen die in de legioenen dienden, en op 't gehalte van die
			 lieden. Voorzeker behoorden ze niet tot de soort van menschen die invloed
			 uitoefenden op de taal. Hoogstens ontleende het volk eenige termen van
			 krygskundigen aard aan de Romeinsche techniek, en dan nog slechts op of naby de
			 plaats waar ze gebruikelyk waren. Zoo heet nog heden-ten-dage de Mainzer
			 bovenstad: Kästrich (castra) en overal vindt men Cassels en
			 Castels, waarin 't reeds niet zeer zuiver latynsche castellum bewaard
			 blyft.
		  Maar de Kerk! De aanvoerders der Romeinen heerschten slechts. De
			 Kerk heerschte en... schreef! De taal waarin men tot God sprak, moest wel mooi
			 zyn, vooral wanneer zy die haar leeraarden, aan dienzelfden God de macht
			 ontleenden om hun, geletterdheid in één slag mee optedringen met
			 het eeuwige leven. De domme priesters brachten hun us en um aan
			 den man, of wisten althans te bewerken dat er geen waarde werd gehecht aan al
			 wat niet getooid was met zoo'n staart. Zyzelf wisten zoo min als 't Volk - en
			 dit weten verreweg de meeste geleerden van onzen tyd nog niet - dat dezelfde
			 woorden die ze als bien porté en nieuwe snufjes van buiten
			 invoerden, voor zeer, zeer, langen tyd ontleend waren aan 't zelfde Volk - aan
			 't vóórgermaansch deel daarvan, ten-minste - dat ze nu met hun
			 nieuwe wysheid kwamen foppen. Wie 'n parel margarita noemde, hield zich
			 voor ‘gekleed’ met z'n modieuse uitdrukking, en dacht er niet aan
			 dat z'n voorouders in hun oorspronkelyke taal zoo'n voorwerp met dien
			 naam hadden genoemd, en wat meer is: omschreven, als iets
			 begeerlyks dat men gierig grypt en grist uit de zee, mer, meer, moor,
			 moer: margrit.
		  Zoo zouden de Franschen ons kunnen komen vertellen dat 'n
			 ‘gemeene’ straatjongen eigenlyk gamin heet, dat
			 ‘lustig’ behoort geschreven te worden met ou en c -
			 loustic, 'n grappemaker - dat de ware naam van Uilenspiegel
			 espiègle is, en dat we zonde doen door hun
			 nietsbeteekenend querelle aftewyzen als stammoeder van ons veelzeggend
			 krakeelen, d.i. kraai-keelen. Enz. enz.
		
		
{==14==} {>>pagina-aanduiding<<}

		  1047d.

		  Met het aanroeren van taalkundige opmerkingen stel ik me slechts
			 ten-doel daarop de aandacht te vestigen van dezulken die zich geroepen voelen
			 en gelegenheid hebben die ryke myn van kennis te ontginnen. Ook houd ik me
			 daarby slechts dan 'n oogenblik op, wanneer deze of gene opmerking me toeschynt
			 in-verband te staan met zielkunde.
		  Toch zou 't me leed doen, oorzaak te zyn van 'n vergissing, al
			 betrof die dan ook maar 'n zaak van ondergeschikten aard. Het is daarom dat ik
			 even terugkom op 't woord gamin.
		  Ik bedoelde geenszins dat de uitdrukkingen gemeen of
			 gemein - de Romeinen hebben daaraan in hun communis den
			 gebruikelyken staart aangezet - duitsch wezen zou, hetzy dan hoog- of
			 nederduitsch. Dat woord is ouder dan een der thans bestaande litteratuur-talen,
			 en van denzelfden - keltischen? - wortel als al de uit com, cum, con, sun,
			 syn, sym, voortgesproten woorden. Men vindt dien in komen, kamer,
			 zimmer, Cambre, Sikamber, Cimber of Kimber, Kennemer, Kameraad, zamen,
			 samt, ja tot in 't maleische sama en 't hebreeuwsche
			 Sanhedrin toe. In dezen zin alzoo, behoort deze klank, die in 't
			 algemeen ver-zam-eling aanduidt, tot geen byzondere thans bestaande
			 taal.
		  Doch deze res nullius is in de beteekenis die we thans
			 hechten aan 't woord ‘gemeen’ het eigendom der duitsche talen
			 geworden, en eerst sedert korten tyd door de Franschen als 'n parysche
			 specialiteit geannexeerd. Ze gebruiken die zonder daarvan den zin te verstaan,
			 zooals ze gewoon zyn.
		  Stipt filologisch gesproken, behooren idiomen als, byv. het fransch,
			 het engelsch en al de romanische talen, niet tot den kring van de wysgeerige
			 taalstudie waarop ik in deze nummers meer bepaald het oog heb. Dat ook elders
			 de zin der woorden grootendeels te-loor ging, is waar. Maar in talen
			 als, byv. het fransch, bestaat die zin in 't geheel niet meer. De dubbele
			 invloed der Kerk als leermeesteresse en heerscherin, heeft het begrypen
			 der uitdrukkingen die men bezigde, tot 'n onmogelykheid gemaakt. Het volk moet
			 zich vergenoegen met 'n verzameling van klanken, waaraan men overeen gekomen is
			 luk-raak 'n soort van beteekenis te hechten, zonder de minste zekerheid dat
			 hoorder en spreker 't over die beteekenis eens zyn. Een aardig voorbeeld
			 daarvan levert Molière, die 'n blyspel heeft
			 geschreven, waarin 'n misanthrope de hoofdrol heet te vervullen. Wie nu
			 weten wil wat dan eigenlyk niet 'n menschenhater is, moet dat stuk
			 lezen. Maar de Franschen nemen 't zoo nauw niet. Een knorrig man, 'n
			 
{==15==} {>>pagina-aanduiding<<}
 lastige bediller, 'n spelbreker, 'n onbeschofte bemoeial, en 'n
			 misanthrope... dat alles komt voor hen zoowat overeen uit.
		  Welken invloed zoo'n slordigheid in terminologie op kennis en
			 wetenschap heeft, kan ieder begrypen. Het spreekt immers vanzelf, dat 'n natie
			 die zich vergenoegt met zulke gebrekkige benamingen voor de onderwerpen die ze
			 behandelt, evenmin geschikt is tot juiste beoordeeling, als begeerig om tot
			 juistheid van oordeel te geraken. Dit geeft oppervlakkige denkers. Wie niet
			 door de eischen eener taal gedwongen wordt tot het streven naar stiptheid in
			 uitdrukking, of wie zich in 't zoeken naar hulpmiddelen daartoe, gedurig
			 bedrogen vindt, omdat z'n taal hem die hulpmiddelen niet leveren kan, is wel
			 genoodzaakt zich te schikken in vage onbestemdheid. Hy is onbekwaam tot
			 ‘oordeel des onderscheids’ in gelyke mate als hem de middelen
			 ontbreken ons dat onderscheid bondig te bepalen. Een Franschman is even
			 onmachtig om de psychologische beteekenis van menschenhaat in 't algemeen te
			 vatten, als z'n taal om de benaming te leveren voor dien treurigen toestand van
			 de ziel.
		  Hieruit vloeit voort dat dezulken - natiën zoowel als
			 individuen - zich weldra aan niet-begrypen gewoon maken (462) en dan wordt het allermoeielykst tot 'n betrekkelyke
			 helderheid van denkbeelden te geraken, en wel in de eerste plaats omdat men
			 daartoe geen begeerte voelt.
		  Reeds in de noot op 
			 268 wees ik op den invloed dien de wyze van
			 uiting op 't begrip heeft. Die invloed is wederkeerig. Spraak en intelligentie
			 wisselen in dit opzicht gedurig van rol. En dit zal dan ook wel de reden zyn,
			 waarom we in ons gemeenzaam Hollandsch, het woord ‘stom’
			 ‘mutus’ vry algemeen hooren gebruiken als gelykbeteekenend
			 met dom, of zelfs met de overtreffende trap van die zeldzame eigenschap.
			 We zien hierin alweder, hoe de levende taal de geschrevene te-boven gaat in
			 psychologisch belang, daar men in geen litterarisch woordenboek, 't woord
			 stom door stupidus zou verklaard zien, waarmee het toch - ook
			 zelfs etymologisch - zoo nauw verwant is.
		  Wie alzoo uit en door Taal, meer en iets anders leeren wil, dan
			 juist noodig is om als kellner of reizigersgids geplaatst te worden,
			 behoort zulke woordenboeken met omzichtigheid te gebruiken, en zich toeteleggen
			 op de studie der Natuur.
		  Zy en zy alleen is de ware artis et scientiarum magistra.
		  Een der hoofdeigenschappen die haar zoo geschikt maken tot
			 leermeesteres, bestaat in haar algemeenheid. Ze verdeelt 
{==16==} {>>pagina-aanduiding<<}
 niet, en
			 rangschikt niet. (158) Ze levert alle
			 onderwerpen tot studie, in één voorwerp niet alleen, maar drukt
			 door zoo'n enkel voorwerp in-ééns alle gevolgen uit, die door
			 tallooze oorzaken van schynbaar verschillenden aard werden voortgebracht. Er
			 bestaat, byv. geen tak van menschelyke kennis - ‘tak van kennis’ is
			 'n leerlingswoord! - die niet zou te-pas komen by 't verklaren van de drie
			 latynsche nomina, waarmee de vorige alinea eindigt. Latyn? Nu ja, zooals
			 gamin fransch is.
		  In zeer hoogen zin mogen wy aannemen dat èlke oorzaak even
			 gewichtig is als elke andere. Het afsnyden van 'n bloemknop belet het
			 ontluiken. Maar dit zou even goed zyn tegengegaan door welke andere stoornis
			 ook, in den loop der gebeurtenissen die op 't voortbrengen van dien knop
			 uitliepen.
		  Van lager standpunt echter bestaat er wel verschil in rang tusschen
			 de oorzaken. En vooral is dit het geval, wanneer we dien rang laten afhangen
			 van ons waarnemingsvermogen. De uitdrukking: deze of gene oorzaak is de
			 belangrykste, beduidt dan dat ze ons 't meest in 't oog valt.
		  En nòg iets bepaalt de voorkeur waarmee wy de een of andere
			 voorafgaande gebeurtenis met onze aandacht vereeren, en tot faktor
			 uitroepen. Het is de meer of mindere vermakelykheid der gevonden
			 aansluiting tusschen oorzaak en gevolg. We willen dat de symmetrie genoeg in 't
			 oog valle om - liefst na ònze aanwyzing - ook door anderen te worden
			 opgemerkt. Niet echter zóó duidelyk, dat wy de verdienste van 't
			 vinden er by inschieten. En ook waar lang vóór ons door anderen
			 de geleidelyke loop eener zaak werd in 't licht gezet, stellen we aan elk
			 probleem eischen die aan de schoolregels van 'n drama doen denken, en waaruit
			 dan ook die regels zyn voortgevloeid. Vraag eens elken schooljongen, of hem
			 niet de oorzaken van den val der Tarquynen beter bekend zyn, dan van elke
			 andere omwenteling in den Romeinschen Staat? Ze zyn dramatischer, of werden
			 althans door de faiseurs der Geschiedenis dramatischer voorgesteld. De
			 tyrannie, van de regeerende familie - wáár of niet, dit doet er
			 niet toe - de slimme 
			 Brutus, de brave Collatinus, de ondeugende 
			 Sextus, de kuische Lucretia, de heldhaftige 
			 Mucius, de edelmoedige Porsenna - we nemen nu gemakshalve al die gerangschikte
			 fabeltjes voor geldig aan - zie, dit alles loopt als van 'n leien dak, en ook
			 de minst ontwikkelde is er groots op dat-i zoo heel precies weet waarom de
			 Romeinen liever twee konsuls hadden dan één koning. Minder
		  	ge-
{==17==} {>>pagina-aanduiding<<}
noegen zal de gewone onderzoeker vinden in 't nasporen der
			 oorzaken van den val des Westerschen Ryks, omdat die niet zoo ad usum
			 delphini in 'n paar akten zyn saamgeperst. Dit laatste nu doet de Natuur
			 zelden. Of, juister: ze doet het nooit. By al haar dramaas behoort 'n voorspel,
			 en dat voorspel zelf werd voorafgegaan en verklaard door andere dramaas die op
			 hun beurt epilogen waren van iets vroegers. Ze levert 'n cyclus zonder begin of
			 eind.
		  Tot het kunstmatig samenvatten van 't belangrykste uit dat alles -
			 d.i. van wat òns 't meest belang inboezemt - is behalve technische
			 bekwaamheid, ruimte van blik noodig, en nog eenige hoedanigheden meer. Maar,
			 boven alles misschien, is de betrekkelyke vermakelykheid
			 derdifficulté vaincue 'n onmisbaar vereischte. 't Raadsel moet
			 pikant zyn.
		  Gesteld dat we iets lezen van de vermoedelyke ontdekking van Amerika
			 door Yslanders, dan zal ons dit gewis belang inboezemen, doch geenszins
			 zóó verrassen als 't bericht dat er in Canada monumenten gevonden
			 zyn met runische opschriften. Wanneer nu bovendien zulke runen licht
			 verspreiden over 'n geschiedkundig of ethnologisch vraagstuk omtrent zeer oude
			 bewoners van Europa, zou die belangstelling aanmerkelyk toenemen. En ze zou ten
			 top worden gevoerd, indien wyzelf de ontdekkers waren van zoo'n nieuwe bron
			 onzer kennis. Dit is wat ik de vermakelyke zyde van zulke studien noemde.
		  Ik beweer, met terugzicht op deze en dergelyke beschouwingen, dat er
			 geen dankbaarder vak van onderzoek is dan algemeene-taalkunde.
		  Het bestudeeren van wording en ontwikkeling der spraak, samengaande
			 met het toenemen der behoeften en de volmaking der gaven van een pas tot
			 zelfbewustzyn geraakten mensch... het terugbrengen tot oorspronkelyke eenheid -
			 of althans tot eenige weinige nagenoeg synchronistische en zeker geheel
			 syllogistische of soortgelyke eenheden - de toepassing van 't darwinismus
			  * op 't ontleden van
			 oorzaak en gevolg... het klassificeeren van woorden en uitdrukkingen naar den
		  	ouderdom en de soort der lagen waarin ze ge-
{==18==} {>>pagina-aanduiding<<}
vonden  werden... het
			 determineeren van die lagen naar de taalkundige gegevens die men daaruit
			 opdelft... dit alles zou, wèl behandeld, bruikbaarder bouwstoffen
			 opleveren tot de Geschiedenis der Mensheid, dan ooit kan verwacht worden van
			 elke andere wetenschap. Wysgeerige taalkunde is de geologie van 't levende
			 woord. Het oudste monument van Kunst of Nyverheid is jong, en in z'n stomheid
			 onbeteekenend, by vergelyking met de eerste klanken die de mensch opving van de
			 Natuur, en gebrekkig nastamelde met ongeoefende keel. Er was al veel gebeurd,
			 voor men zich waagde aan den eersten medeklinker. En de stam die 't eerst de
			 r duidelyk wist te onderscheiden van de l, heeft in zyn tyd aan
			 't hoofd der beschaving gestaan!
		  En 't samenstellen! Het vereenigen van twee begrippen tot
			 één woord.
		  Misschien heeft die verbazende nieuwigheid eenmaal rang gehad van
			 hemeltergend doordringen in goddelyke geheimenissen. Wie weet of niet de
			 wysgeer die uitvinder was van 't woord Rust...
		  Neen, brandstapels waren er nog niet, althans niet tot zulk gebruik.
			 We willen hopen dat de man minder moge mishandeld zyn voor de dienst die hy z'n
			 tydgenooten bewees, dan in later jaarduizenden, by zulke gelegenheden
			 gebruikelyk werd.
		
		
		  1047e.

		  ‘De Taal is gansch het Volk’ zeg ik dus de Gentsche
			 Maatschappy na. En ik durf meer zeggen: de taal is gansch de mensheid! Het is
			 dan ook daarom dat ik háár noodig had by 't afwerken van de
			 figuur die ik behandel, van 't stukje mensheid namelyk dat ik
			 ‘Wouter’ doopte.
		  Op gelyke wyze als 't woord Rust ontstaan is door de
			 vermenging van twee ongelyksoortige bestanddeelen, schynt ook de menschelyke
			 ziel zekere hoedanigheid te bezitten, die voortgebracht wordt door twee
			 verschillende soorten van traagheid. Het is de vraag of de aandrift tot
			 arbeiden 'n veroveringstocht is naar den stilstand die daarop volgen zal, dan
			 wel of we neiging voelen tot niets doen, om kracht te samelen tot arbeid.
			 Opmerkelyk blyft het evenwel, dat ook deze dubbele aandrift der ziel zoo
			 duidelyk wordt gekenmerkt in de taal, door 'n tweeledigen klank waarin
			 zich de bestanddeelen van 't woord rust in omgekeerde volgorde
			 vertoonen. Even als we de stoppende, en als 't ware halt-roepende
			 st zagen volgen op den bewegenden r, bezitten we andere woorden,
			 waarin de behoefte wordt aangeduid, na 
{==19==} {>>pagina-aanduiding<<}
 stilstand overtegaan tot
			 beweging:
		  
		  We st... r... ekken, st... r... even,
			 st... r... yden.
		  
		  Op de algemeene beteekenis van deze behoefte aan stryd, en op haar
			 verband met andere gewaarwordingen, die levensvoorwaarden van 't menschelyk
			 geslacht zyn, heb ik reeds in 
			 517gewezen. We willen nu tot Wouter
			 terugkeeren, om optemerken hoe zich in hem die neigingen openbaarden.
		
		
{==20==} {>>pagina-aanduiding<<}
 
		  Een akrobatisch hoofdstuk. De schryver springt van
			 Genoveva op Jupiter, van Jupiter op Feith, van Feith
			 op 't Beest in de Openbaring, dat hem dertig jaren terugvoert, om
			 neertekomen op Salomo's Recht in nieuwe editie, en den lezer doet kennis
			 maken met twee arabieren die geen manieren hadden.

		  1048.

		  De geschiedenis van Genoveva was op de prent geheel uitverteld, en
			 liet weinig te gissen over. De auteur der onderschriften had de zaak volkomen
			 afgedaan, en al stuitte Wouter hier-en-daar op 'n woord dat-i niet vertalen kon
			 - 't spreekt immers vanzelf, dat we hier te-doen hebben met duitsch fabrikaat?
			 - toch was de hoofdzaak helderder dan geschikt zou geweest zyn om arbeid te
			 geven aan Wouters fantazie. En... zonderling, met de onopgehelderde byzaken
			 bemoeide zich die fantazie niet.
		  Of is de gemakkelykheid waarmee mensch en menschdom op zekere
			 leeftyden heenstapt over ongerymdhedens, niet zonderling? Ze blyft
			 in-allen-geval opmerkelyk.
		  Waarom nam men, byv. in grieksche en romeinsche mythologie genoegen
			 met 'n Jupiter die jong geweest en door 'n geit gezoogd was, zonder er aan te
			 denken dat 'n geboren god oud worden en sterven moest? Al de
			 geschiedenisjes die op den Olymp gespeeld waren, nam men als gebeurde zaken
			 aan, en niemand schynt er aan gedacht te hebben dat de voortzetting daarvan
			 mogelyk, of liever noodzakelyk was. De onttroning van Saturnus vond geen
			 tegenspraak, maar de dichter die 't gewaagd had in 'n premier-olympe te
			 vertellen 
{==21==} {>>pagina-aanduiding<<}
 dat de veroveraar Zeus op zyn beurt 'n gelyk lot had
			 ondergaan, zou voor 'n godslasteraar gehouden zyn. Ook in andere meer moderne
			 mythologiën... 
		  Maar we willen nu liever dat gebrek aan kritiek, in Woutertje
			 beschouwen. De deugdzame Genoveva werd op 't laatste plaatje volkomen gelukkig,
			 en de verrader behoorlyk gestraft. Hoe was er voor de zoo lang verstoten vrouw
			 geluk denkbaar, aan de zyde van 'n woesteling als de echtgenoot die haar op zoo
			 ongegronde verdenking in de wildernis jaagde? Wie stond haar borg dat-i niet
			 straks op-nieuw een dergelyke dollemanskuur aan haar begaan zou? En... vanwaar
			 bekwamen de kinderen zulke mooie kleertjes? Ze schitterden van kleur en galon.
			 Wouter zag dit wel, en hy was er wel jaloers op... 
		  Dat was wat ànders dan de afgelegde buisjes en broeken van
			 Laurens, waarmee hy gedreigd werd door de overleggende moeder!
		  Nu ja, hy had wel de onburgerlyke weelderigheid van zoo'n
			 woestynleven opgemerkt, en zich voorgenomen by gelegenheid 'n plekjen
			 optezoeken, waar 't ongeluk zoo fraai gekleed kon gaan, maar 't kwam hem niet
			 in den zin, naar de herkomst van zoo'n garderobe te vragen.
		  Eilieve, 't kind was hierin minder achteruit dan hem volgens z'n
			 jaren vrystond. By vergelyking met zeer veel volwassenen, had men 't recht
			 niet, kritische zifting van hem te verwachten. De opmerking is oud, dat de
			 heldinnen in ridderromans nooit gebrek hebben aan schoon linnen, waschwater of
			 nagelborstel. Dit hinderde de lezers van die dingen niet, en... ook heden nog
			 nemen volwassenen volkomen genoegen met de almacht van schryvers, die zich niet
			 schynen te storen aan de onverbiddelyke eischen van de werkelykheid. De soort
			 van onmogelykheden die gretig worden aangenomen, verandert by elke periodische
			 abschnitt van litteratuur-smaak, maar die onmogelykheden zelf blyven
			 gangbaar, en schynen zelfs niet gemist te kunnen worden. Onze grootvaders namen
			 volkomen genoegen met 'n ‘eenzaam dal’ waar zich de held of de
			 heldin verborg met de noodige smart. Belastinggaarders drongen in zoo'n dal
			 niet door, en ook by 't opmaken van bevolkingstaten sloeg men zulke
			 schuilplaatsen heel goedig over. Hoe 'n eenzame romanheld het maakte, als de
			 held uit 'n ander boek 't in z'n hoofd kreeg, zyn dal te kiezen tot
			 herberg van z'n wereldhaat, of als er eens door 'n samenloop van velerlei
			 gelyksoortige smart, al te veel eenzaamheden op één punt
			 by-elkaar kwamen, weet ik niet. We 
{==22==} {>>pagina-aanduiding<<}
 willen hopen dat er
			 ten-allen-tyde evenveel afgesloten dalen als ongelukkigen mogen geweest zyn, en
			 dat ieder 'n byzonderen smaak had.
		  't Is komiek te zien, hoe schryvers die zich tot taak stellen hun
			 tydgenooten voortelichten, en die overigens somwylen blyk geven van liefde tot
			 nauwkeurigheid, zich schuldig maken aan de grofste vergrypen tegen de eischen
			 van het Zyn. Dat er fouten bestaan in èlke teekening, spreekt
			 vanzelf. Maar 't is ergerlyk, wanneer men naast beschouwingen die aanspraak
			 maken op wetenschappelyke juistheid, 'n schildering vindt van geheel
			 onbestaanbare toestanden. Dat men ook nu nog zich zulke ongerymdheden
			 veroorlooft, zou ik kunnen staven door talryke voorbeelden uit de hedendaagsche
			 litteratuur. Doch om in Wouters tyd te blyven, en tevens by den gedachtenloop
			 die me dat spotten met eenzame dalen in de pen gaf, haal ik hier liever iets
			 aan van 
			 Feith.
		  Ik beweer dat die schryver niet genoeg gewaardeerd wordt. Men heeft
			 hoog geloopen met z'n verzen, en met z'n - nagemaakt- werthersche! -
			 sentimentaliteit. Later inziende dat men op 'n verkeerd spoor was, moest die
			 vergissing gewroken worden op den arme die zich niet zwaarder bezondigd had -
			 hy, zèlf volgeling en nàgevoeler - dan zyn volgers.
			 Dezelfde Feith die de allerzotste empfindelei ten-onzent byna populair
			 maakte, heeft zeer goede stukken geschreven over litteratuur en kunst. Daar ik
			 Wouter nagenoeg tot tydgenoot maakte van z'n opgang, zal ik wel genoodzaakt zyn
			 op hem en de school waartoe hy behoorde, terug te komen. Nu alleen iets over
			 die ‘dalen.’ In zeker verhaal - ‘de Hermiet’ -
			 wordt 'n jongeling die door den schryver is begiftigd met 'n ‘gevoelig
			 hart, schrander oordeel en uitgebreide kunde, vooral in de fraaie
			 Wetenschappen’ behoorlyk ongelukkig. 't Spreekt vanzelf dat-i
			 oogenblikkelyk zich terugtrok op 'n ‘eenzame landhoeve, en wel in eene
			 afgezonderde vallei, om daar, afgezonderd van de wereld, en buiten het oog
			 zijner Natuurgenooten, een leven te slijten, dat’... enz. In die
			 ‘eenzaamheid’ - wie de boerdery bezorgde, wordt niet gemeld -
			 vond-i 'n... graftombe. De vorige bezitter der landhoeve had die ‘op 'n
			 eenzaam plekje gronds’ laten vervaardigen. Op die tombe stonden allerlei
			 zeer romantisch-godsdienstige opschriften, zoodat er iets als 'n gesprek kon
			 gevoerd worden tusschen den levenden en den begraven liefhebber van de
			 eenzaamheid. Terwyl de eerste hiermee - overluid! - bezig is, wordt-i door 'n
			 derden ‘eenzame’ gestoord. Uit den donker treedt 'n gedaante
			 te-voorschyn, die z'n spreek- en 
{==23==} {>>pagina-aanduiding<<}
 denkmanier oogenblikkelyk
			 à l'unisson van dat grafgeseur weet te zetten. ‘Wie gij ook
			 zijn moogt, sprak eene eerbiedäfdwingende stem tot Valcour - nooit heeten
			 zulke luî Pieterse! - staak uwe klachten! De Voorzienigheid’...
			 enz. Het hier volgend gesprek is natuurlyk van gelyk allooi als de opschriften
			 van de tombe. We vernemen daaruit, o.a. dat de man die daar in 't donker
			 ronddwaalde in de eenzaamheidsheerlykheid van den ander, ter-afwisseling 'n
			 eenzaamheidszoeker was, die eigenlyk heel leelyk deed 'n kollega te komen
			 veroneenzamen. Want de man had z'n eigen ‘dal’ en daarin had-i
			 behooren te blyven dunkt me. Na de noodige ongelukken had hy zich ‘met
			 het eenigste pand dat hem van zyne Sophie nog - eenigste en nog:
			 sic - was overgebleven, naar een eenzaam afgelegen oord begeven, waar geen
			 sterveling hem kende.’ Er waren dus stervelingen in die eenzaamheid,
			 schoon ze gelegen was tusschen ‘hooge en nooit bezochte
			 bergen.’
		  Kan 't kinderachtiger?
		  Laat ons zien hoe de andere held z'n tyd doorbracht, de jongeling
			 met ‘schrander oordeel en uitgebreide kunde.’ De lezer vergeve my,
			 dat ik eenige regels letterlyk uitschryf. Hy bedenke by 't lezen, dat die
			 nonsens: 10 geschreven werd door 'n man die, als mensch, litterator,
			 geleerde, en zelfs naar gewone opvatting als wysgeer, geenszins laag
			 stond. 20 Dat die onzin zonder protest geslikt werd door 't
			 uitstekendste deel van de Natie.
		  ‘Somtijds rees hij met de zon van zijne slaaplooze
			 legerstede, beklom een nabijgelegen heuvel, liet van daar zijn gezigt over de
			 omliggende vlakten dolen, en zag de geheele Natuur ledig voor hem. Verzonken
			 onder 't gevoel van zijn leed, zeeg hij op de beparelde graszode neder;
			 vermengde zijne tranen met den dauw, en bleef in achteloos gepeins uren op den
			 grond staroogen.’
		  Uren achtereen? In die nattigheid? Maar ik onthoud me van
			 kommentaar. Ziehier wat de ongelukkige eenzame jongeling verder uitvoerde:
		  ‘Dikwijls trad hij in den achtermiddag, mismoedig en in de
			 volle houding der hopeloosheid (?) naar 'n digt bosch, dat aan zijne landhoeve
			 grensde, boorde op de meest woeste plekken door takken en struiken heen...
			 
		  Als 'n everzwyn!
		  ...wierp zich overluid gillende van weedom - overluid gillende:
			 sic! - op de doorééngevlochten en met mos bedekte wortels van
			 eenen ouden beukenboom, die in den donkersten nacht van dit woud
{==24==} {>>pagina-aanduiding<<}

			 stond, neder, en noemde duizendmalen den door zuchten afgebroken naam van
			 Adelaïde.
Meest echter bezocht hy in de schemering van den avond een
			 graftombe... 
		  Dit is 't fameuze monument waarvan ik reeds gesproken heb.
		  Wat zegt ge, lezer? De werken waarin zulke dingen voorkomen, of
			 liever: de werken die byna doorgaande met zoo'n brutale miskenning van gezond
			 verstand geschreven zyn, beleefden in, of kort na, Wouters jeugd, 'n herdruk.
			 De oplaag was van tienduizend exemplaren, en ook 't getal der
			 inteekenaren bedroeg duizenden! Daaronder vinden wy de namen van al wat in
			 Nederland aan 't hoofd van beschaving stond, of uitblonk in aanzien. Met het
			 oog daarop durf ik vragen of we 't ons Woutertje wel zoo heel kwalyk nemen
			 mogen dat-i zich niet opgewekt voelde tot het doordringen in de economische
			 verhoudingen van Genoveva?
		  We zullen dien 
			 Feith later weerzien, daar ik hem erger
			 dingen dan schryvers-onbekwaamheid te verwyten heb. Zeker is 't hem nooit in
			 den zin gevallen, dat zyn afwyking van waarheid, eenmaal gebruikt worden zou om
			 de onnoozelheid van 'n knaapje te verontschuldigen. En z'n lofredenaars 
			 Van Hall, 
			 de Vries, en 
			 Van Kampen ook niet! Toch behoorden deze
			 personen tot de soort van voorgangers die by-uitsluiting met den naam
			 ‘fraaie vernuften’ werden getooid! En 't blyft de vraag of we in
			 onze dagen veel verder zyn? We hebben Feiths mismaakt sentiment van ons
			 geworpen, niet door ryping van oordeel zoozeer, als door veranderden smaak. Dit
			 blykt hieruit, dat we evenzeer als toen 't geval was, genoegen nemen met 'n
			 onjuiste voorstelling der dingen. Hy teekende scheeve harten en kreupele
			 karakters. Wy vervalschen en verdraaien de zaken van den dag, die van de
			 ontbonden firma Hart, Smart & Cie de vogue hebben
			 overgenomen. Politische en sociale kwestiën spelen heden-ten-dage de rol
			 die we honderd jaar geleden zagen vervullen door 't melankoliek everzwyn, dat
			 ‘overluid gillende door de digtste struiken boort, om zich
			 neertewerpen op de doorééngestrengelde met mos begroeide wortels
			 van den ouden beukenboom in den donkersten nacht van 't eenzaam woud... hu!
		  
		  Neen, we zyn niet vooruit gegaan!
		
		
		  1048a.

		  De deugdzame Genoveva kwam er dus goed af. En Salomo's Recht
			 ook. Al had ons kereltje lust en bekwaamheid gehad tot kritisch onderzoek, van
			 Salomo zoud-i afgebleven 
{==25==} {>>pagina-aanduiding<<}
zyn, omdat het hier 'n bybelsche zaak
			 gold. Een poging om naar aanleiding van dit vreemd geval, zekere beschouwingen
			 te plaatsen over 't Beleid der Justitie in Israël, zou in 't huis Pieterse
			 niet vriendelyk opgenomen zyn. En daarmee zou men nog heden in de meeste
			 kringen z'n hof niet maken. Gelukkig dat Wouter zelf deugdzaam en godsdienstig
			 genoeg was, om Salomo byzonder knap te vinden, en om niet te denken aan al 't
			 ònrecht dat gewis niet uitblyven kòn, in 'n land waar 't Recht
			 scheen aftehangen van zulke kunstjes.
		  De laatste opmerking is zeer oprecht in den mond van iemand die
			 zich, juist dertig jaren geleden nu (1873) eenmaal 't genoegen veroorloofd
			 heeft, Salomo naar de kroon te steken. By-wyze van spreken namelyk, want de
			 begeerte om tot koning der Joden gezalfd te worden, kwam nooit in my op.
		  Die tusschen-geschiedenis wil ik even vertellen. Ze behoort in
			 zoover tot het Wouter-epos, als... als... nu ja, al behoorde ze daarin niet. Ze
			 zal er toe behooren, zoodra ik haar by 't behandelen van m'n
			 studie-exemplaartjen 'n plaats geef. Misschien heeft ook hy wel eens zoo-iets
			 beleefd, en 't omineuze nummer van dit Idee
			  * verlokt me tot 'n
			 zonderlingen sprong. 't Is te hopen dat het ‘Beest uit de
			 Openbaring’ geen erger zonden op z'n geweten hebbe!
		  
		  Ik was nog geen volle drie-en-twintig jaren oud, en
			 ‘kommandeur’ van de provincie Natal. De officieele nederlandsche
			 benaming van die betrekking is civiel-gezaghebber, maarin de wandeling,
			 en vooral tegenover inlanders, blyft die beambte sedert den ‘engelschen
			 tyd’ den naam dragen van commodore.
		  De funktien van zoo'n gezaghebber zyn alleraangenaamst, en meermalen
			 heb ik in later tyd me teruggewenscht op 't standpunt dat ik uit onervarenheid
			 niet genoeg waardeerde toen ik 't innam. Wie niet geleden heeft, of niet genoeg
			 geleden, is altyd dom. 't Spreekt vanzelf, dat ik hierby niet denk aan
			 Feithsche Weltschmerz-tranen, die de romanhelden voor hun pleizier
			 storten, en die 'n mensch geen zier wyzer maken. Ik bedoel de pynlyke wryving
			 met de wereld.
		  Doch ook zonder die wryving, de toestand van zoo'n
			 fêtor - zooals de by Maleiers der Sumatrasche kustlanden
			 gebruikelyke arabische benaming is - kan inderdaad eenig genoemd worden. Men is
			 op zoo'n plaatsje iets meer nog dan de eerste. Men is alles, en menige
			 Caesar zou daarmee tevreden kunnen zyn. 't Is waar dat de hoogte waarop zoo'n
		  	ge-
{==26==} {>>pagina-aanduiding<<}
zaghebber  geplaatst is, eigenlyk wordt te-weeg gebracht door
			 zekere leegte om hem heen, daar hy veelal, op den militairen kommandant na, de
			 eenige Europeër op de plaats is, en zelfs in de geheele provincie. Maar
			 wie jong in Indië kwam, zoodat-i nog tyd had zich goed inteburgeren, voelt
			 zich in de aanraking met inlanders weldra geheel op z'n plaats. De leegte van
			 't kluizenaarschap als blanke, wordt aangevuld door 'n soort van koninklyke
			 waardigheid tegenover de bevolking, die van haren kant de hoogheid van den
			 gezaghebber zeer ernstig opneemt. Ernstiger gewoonlyk dan hyzelf. De oudste
			 inlandsche hoofden behandelen hem met kinderlyken eerbied, en door grysaards
			 wordt hy ‘vader’ genoemd. Men meene vooral niet - 'n europeesch
			 dwaalbegrip! - dat zulke verhoudingen geregeld worden naar de omschryving der
			 Wet. De inlander kent noch begrypt onze finesses van gezagsverdeeling. Wie heer
			 is, heeft het opzicht over alles, en byna onbegrensde macht. Ook vervalt in die
			 verhoudingen de splitsing van officieel en partikulier. Een inlandsch hoofd zal
			 even deemoedig de goedkeuring van den heer fetor komen inroepen op 't
			 voorgenomen huwelyk zyner dochter, als op den aanleg van nieuwe pepertuinen.
			 Zoodanige hartelyke aartsvaderlyke verhouding bestaat op Sumatra en sommige
			 andere buitenposten, in veel hoogere maat dan op Java. De Javaan is
			 onderdaniger, maar kan in den omgang niet zulke aangename gegevens leveren als,
			 byv. de maleier, wiens aanhankelykheid, juist omdat-i meer karakter heeft, van
			 grooter waarde is. En... op Java zyn sedert 'n paar eeuwen te veel Europeanen
			 geweest - waaronder de rykworders! - dan dat de inlander niet schuw zou
			 geworden zyn.
		  Dat men alzoo, in de meer onbedorven binnenlanden van Sumatra met
			 gezag bekleed, veel goeds kan doen, ligt in de rede. Nog thans betreur ik
			 dikwyls, daarvan geen ruimer gebruik te hebben gemaakt. Maar ik was jong,
			 àl te jong!
		  De hoofdplaats van de provincie, waar de kommandeur z'n zetel had,
			 lag aan zee. De reede werd schaars bezocht, omdat ze by zeelieden 'n boozen
			 naam had. Wat vaartuigen van Padang en Benkoelen uit het zuiden, van Atjin uit
			 de Noord, ziedaar byna alles. En soms, doch zelden, kwamen er schepen van
			 middelbare grootte van Makasser of van verder gelegen landstreken. De invoer
			 bestond grootendeels uit lynwaden, aardewerk en snuisteryen, die de kooplieden
			 verruilden tegen stofgoud en kamfer.
			  * Als 'n byzonderheid 
{==27==} {>>pagina-aanduiding<<}
 van industrie, herinner ik
			 my de vrouwenbroeken die te Atjin geweven worden, en - naar ik meen - nergens
			 in den ganschen archipel dan in deze streken worden gedragen. Op Java althans
			 heb ik ze nooit gezien. En in de Molukken ook niet.
		  By aankomst van 'n vaartuig was de schipper of super-carga
			 verplicht z'n ladingslyst te vertoonen aan den civiel-gezaghebber die tevens
			 Havenmeester en Ontvanger van de Inkomende Rechten was. Gewoonlyk verbond zoo'n
			 schipper hiermee 'n beleefdheidsbezoek, waarby hy dan tevens eenige geschenken
			 aanbood. Dit laatste ligt geheel in de Oostersche zeden, en men beoogt er niet
			 altyd kwaad mede. Het is, of kan geacht worden te zyn, 'n bloote hoffelykheid.
			 De waarlyk eerlyke beambte wyst die slechts af, wanneer het aangebodene door te
			 hooge waarde schynt uittelokken tot onwettige bevoordeeling, of indien er
			 byzondere redenen bestaan om 'n uitzondering op den regel te maken.
		  Zulke redenen bestonden er te Natal inderdaad, en ik had dus aan den
			 stuurman van de havensloep last gegeven, alle anachoda's
			  * te waarschuwen dat er geen geschenken door den
			 kommandeur zouden worden aangenomen.
		  Op zekeren middag zat ik in gezelschap van den militairen
			 kommandant, in de boven-voorgalery myner woning, toen 'n deftig Arabier met
			 eenig gevolg - ‘gevolg’ behoort in Indie tot de kleeding - het erf
			 kwam opstappen. Een van de oppassers die beneden de wacht hadden, diende
			 anachoda Sjech Sjarief Alhabasji aan, gezagvoerder van 'n schip dat
			 zoo-even ter-reede was gekomen. De man kwam boven, maakte z'n slamat
			  † en bood de ladingslyst
			 aan. Ik liep die even door, zeide hem een-en-ander over de te betalen Rechten,
			 en vraagde naar den prys van pramedani's. Ik weet niet of ik 't woord
			 goed spel. Waarschynlyk is 't arabisch,
			  § en ik
			 schryf 't op den klank af, zooals ik me dien herinner... 
		  Dertig jaren! En nooit na dien tyd, heb ik noch de zaak, noch 't
			 woord weergezien. De doorkundige professor 
			 Veth 
{==28==} {>>pagina-aanduiding<<}
 zal kunnen beoordeelen
			 of ik 't goed spel, en of m'n beschryving juist is. Een pramedani dan,
			 is 'n stuk tapyt van den point dien we smyrnasch noemen, maar vry grof.
			 Zoo'n ding wordt door de muzelmans by hun ochtend- en avend-gebeden als
			 bidkleed gebruikt. Ook dient het daartoe by hunne ritueele afwasschingen aan de
			 oevers der rivieren. Het behoort, als de rozenkrans, tot de uitrusting van den
			 ware geloovige, en wordt zeer dikwyls den doode in z'n graf meegegeven, of ook
			 wel daarop neergelegd. Hoe versletener dan zoo'n ding er uitziet, hoe beter,
			 omdat het geacht wordt dienst te doen als vervallen wisselbrief dien men den
			 profeet ter betaling aanbiedt: voor aan Uwe Heiligheid geleverde zooveel
			 demonstratien van vromighedens.
		  Maar als zulke bidkleedjes nog nieuw zyn, kan men er ook heel goed
			 'n profaan gebruik van maken. Ze kunnen dienen als tapytjes voor ledikant en
			 sofa, of onder de schryftafel. M'n vrind de kommandant had me reeds lang
			 verzocht hem by-gelegenheid 'n paar van zulke kleedjes te bezorgen. En ook ik

			 bestelde 'n stuk of drie. Sjech Sjarief vertrok, en eenige uren daarna
			 werd me door 'n matroos 'n pak gebracht, dat voorloopig ergens in 'n hoek van
			 de voorgalery werd neergelegd.
		  Kort daarop verscheen er 'n andere Arabier, even deftig gekleed,
			 bebaard en van gevolg voorzien als de vorige. We zullen hem Sjech Awal bin
			 Aidroussi el Maskat noemen. Met niet weinig opgewondenheid kwam hy
			 vertellen dat z'n kameraad Sjech Sjarief 'n indringer was, 'n
			 overweldiger, 'n oproermaker, 'n valsche anachoda. Volgens Sjeck
			 Awal was hy zoowel eigenaar en kapitein van 't vaartuig, als
			 rechtmatig bezitter van de goederen. Hy deed 'n uitvoerig en verward relaas van
			 'n oproer dat aan-boord zou hebben plaats gehad, en ten-gevolge waarvan hy
			 wederrechtelyk zou ontzet zyn van z'n waardigheid. Te-midden van z'n rede viel
			 z'n oog op 't pak pramedani's. M'n vriend de kommandant had het
			 opengemaakt, en beschouwde de smyrnasche bloemen. De grofheid van 't weefsel
			 deed er geen kwaad aan. Die ruw geschoren wol lag er zoo dik op! Men zou lust
			 gekregen hebben er op te knielen... 
		  
		  - Betaal ze niet aan den schurk Sjech Sjarief, m'nheer! Hy is
			 'n hond, 'n schelm, 'n dief. De Heer God zal z'n vader vervloeken, en z'n
			 grootvader, en z'n overgrootvader! Om godswil, m'nheer, betaal den prys van die
			 pramedani's niet aan den eervergeten Sjech Sjarief.
		   
{==29==} {>>pagina-aanduiding<<}
 
		  Ik riep de rechtbank by-elkaar. Dat heet, ik zette my aan m'n
			 schryftafel, en begon vierschaar te spannen in m'n eentje. De zaak behoorde,
			 omdat klager en eischer vreemdelingen waren, niet tot het ressort van de
			 Natalsche rappat-raad, waarin ook de inlandsche hoofden zitting hadden.
			 Sjech Sjarief Alhabasji en Sjech Awal bin Aidroussi el Maskat
			 troffen 't goed. Ze waren overgeleverd aan myn alleenige wyzigheid, en hadden
			 't waarlyk slechter kunnen treffen. Och, die jeugd! Die lieve hartelyke flinke
			 jeugd!
		  
		  En wat onze Wouter verkeerd deed, zoo weinig acht te slaan op
			 Salomo's Recht! Wie kon hem verzekeren, dat ook hy niet eenmaal 't een
			 of ander kind zou te verdeelen hebben tusschen twee arabieren?
		  
		  ‘Kind’ zeg ik nu om de lokaalkleur van de Salomonische
			 wysheid te bewaren. De myne had met pramedani's te doen. Die Salomo had
			 het drommels makkelyk. Een moeder is ligter te kennen dan 'n anachoda.
			 En dan voor iemand die zoo ruimschoots de gelegenheid had zich te oefenen in de
			 kennis van 't vrouwelyk geslacht! Ik kende ter-nauwernood het onderscheid
			 tusschen 'n arabier en 'n klingalees
			  * om nu niet te spreken van 't verschil in
			 traktement der behoorlyk gezalfde joodsche fetors, en van zoo'n armen
			 koning van de afdeeling Natal! Eigenlyk had ik 't recht gehad, minder wys dan
			 Salomo te zyn. Maar dat ik me veel moeite gaf dat recht ongebruikt te laten, is
			 waar. Ik was niet eens in 't bezit van 'n hofschilder, en dien heb ik nog heden
			 niet, wat wel jammer is, want 'n behoorlyke schildery zou by de zaak niet
			 misstaan hebben. Dan had 'n nieuw Woutergeslacht Multatuli's eerste
			 Recht kunnen kleuren. Mochten er nog gravures van dit voorval in de wereld
			 komen, dan geve men de twee Sjechs baarden waarachter ik m'n heele
			 tengerheid verbergen kon, en wenkbrauwen die myn baardje beschaamd maakten.
			 Voorts: kaftan, wyden flodderbroek, tulband en verder toebehooren, precies als
			 Vader Jakob in den printenbybel. Och, ze zagen er zoo deftig uit! Maar ik...
			 
		  Ik zweette er van. Zeg nu niet te gauw dat ik onfatsoenlyk ben,
			 lezer. Ik wou U wel eens zien tusschen twee kinderen Ismaëls,
		  	schreeuwende, vloekende, pleitende, zwee-
{==30==} {>>pagina-aanduiding<<}
rende... 
		  En de getuigen! De eene helft van de equipage was voor Sjech
			 Sjarief. De andere helft bezwoer dat Sjech Awal de rechte man
			 was.
		  Want ik had gedaan wat de andere Salomo schynt verzuimd te hebben,
			 ik had getuigen geroepen.
		  Maar 't hielp me niet. Uit overmaat van licht voerden ze my in 't
			 stikduister.
		  De scheepspapieren? Daaruit kon ik evenmin wys-worden. Er was in
			 geklad.
		  Ik bracht met het onderzoek den ganschen volgenden morgen door, en
			 was beschaamd voor den Toeankoe
			  * van Natal, het hoogst inlandsch hoofd van de plaats,
			 tegenover wien ik gaarne de eer van m'n scherpzinnigheid wilde ophouden. Ook hy
			 had, even als nog 'n paar andere hoofden, eenige pramedani's besteld en
			 ontvangen, zoodat de rekening van al 't geleverde vry hoog opgeloopen was. En
			 hy kwam me bezoeken juist toen ik, vermoeid van vruchteloos onderzoek, op 't
			 punt stond den moed optegeven.
		  Op eenmaal schoot me een licht in de ziel. Ik zond de getuigen weg,
			 en hield 'n schoone redevoering tot de beide arabieren, die met gloeiende
			 blikken de beslissing schenen te willen afpersen.
		  
		  - Sjech Sjarief Alhabasji, hoeveel pramedani's hebt gy
			 geleverd, en hoeveel kosten die pramedani's?
		  
		  De man noemde het bedrag.
		  
		  - Sjech Awal bin Aidroussi el Maskat, hoeveel
			 pramedani's hebt gy geleverd, en wat kosten ze?
		  
		  Ook Sjeck Awal noemde de som die hy vorderde.
		  
		  - Ik zeg u, Sjech Sjarief Alhabasji, dat ge een onbeschaamde
			 man zyt, die schande brengt over 't hoofd van z'n vader. Zyn er meer zoo in 't
			 groote land van Abyssinie? Schande over 't land Abyssinie! En aan u, Sjeck
			 Awal bin Aidroussi el Maskat, zeg ik dat ge slecht onderwezen zyt, en de
			 manieren hebt van iemand die... geen manieren heeft. Ja, ge zyt een grove
			 persoon. Uw moeder moet bedroefd over u 
{==31==} {>>pagina-aanduiding<<}
 zyn, bedroefd en
			 beschaamd. Is dat eer doen aan 't land van Maskat? Neen, dat is groote
			 schande voor 't land van Maskat.
			  *
		  Wat hebt gy beiden gedaan? Ge gaat op-reis met 'n schip vol
			 goederen. Dat is wel. Dat deedSindbad ook
			  † en hy werd 'n ryk man, omdat-i manieren verstond.
			 Maar gylieden verstaat geen manieren. Gylieden zult sterven als honden zonder
			 meester. Dat zeg ik u.
		  Als ik reizen ga, en zeevaren, en handeldryven, wat doe ik? Ik ben
			 beleefd en manierlyk. Als ik te Maskat kom, wat doe ik? Ik groet den
			 Sultan, en bied hem 'n geschenk. En wat doe ik, als ik kom te Magdala?
			 Ik buig me voor den Negoes, en geef hem geschenken. Dat zyn de manieren
			 van iemand die reist, en de zee bevaart, en handeldryft, en... behoorlyke
			 manieren heeft.
		  Maar gy, Sjech Sjarief Alhabasji, en gy, Sjech Awal bin
			 Aidroussi et Maskat, hebt geen manieren. Gy, Sjarief, zyt geboren om
			 'n koppigen ezel te dryven. Gy, Awal, verdient geschopt te worden door
			 'n dollen kameel.
		  Ik ben kommandeur van Natal, en gy hebt u jegens my gedragen, alsof
			 ik 'n gering mensch was. Deze heer is kommandant van 't groote fort
			  § dat ge moet gezien hebben by 't invaren van de rivier...
			 ook 'n groot heer. En dat maleisch hoofd is... 'n voornaam hoofd. Het is de
			 heer Toeankoe van 't heele land Natal. En de datoes dien gylieden
			 uw pramedani's gezonden hebt... zy allen zyn personen van gewicht en
		  	aan-
{==32==} {>>pagina-aanduiding<<}
zien  in dit land.
		  Hebt ge my behoorlyke geschenken gegeven? Neen. Aan den heer
			 kommandant? Ook niet. Aan den Toeankoe? Neen. Aan Datoe
			 Sinara-pandjang? Aan Datoe Poetih?
			  * Aan de andere datoes? Neen,
			 neen, neen... dat hebt ge niet gedaan! Is dit niet afschuwelyk? Zeer
			 afschuwelyk... astaga-perlah!
			  †
		  Dus zyt ge mannen van slechte manieren.
		  Maar ik kan zulke slechte manieren niet verdragen. En ik zeg u, dat
			 ge my en al die andere voorname heeren die pramedani's ten-geschenke
			 behoort te geven. Wanneer ge wat verkoopen wilt, zoek dan uw heil op de passer,
			 of by de chinesche handelaars... wy, heeren van aanzien, betalen u die
			 bidkleedjes niet! En zend me wat rozenolie, maar ze moet van de beste
			 soort wezen. En nu, scheert je weg, allebeî!
		  
		  Natuurlyk wilden ze weer beginnen te pleiten. Er was reden toe,
			 waarachtig! Maar ik liet ze wegjagen, en nogal ruw. De Toeankoe keek me
			 gek aan.
		  
		  - En nu? vraagde hy.
		  
		  Ik verzocht hem een zyner volgelingen naar de passer te
			 zenden, d.i. naar de markt, en te doen ‘dienen van bevinding en
			 rapport.’
		  Och ja! Onze twee ware geloovigen waren aangeland by 'n chinees
			  § en hadden daar hun hart lucht gegeven met
		  	gelyk-
{==33==} {>>pagina-aanduiding<<}
soortig vuur, maar in verschillende richting.
		  De een had z'n mededinger bespot, en hem gesard met het bankroet
			 dat-i aan z'n pramedani's leed.
		  En de ander?
		  
		  ‘Dàt 's 'n infame behandeling, had hy uitgeroepen! Op
			 de reê vertelden ze my dat hier geen geschenken worden aangenomen, en aan
			 wal stelen ze my m'n goed af! Ik ga me beklagen by den grooten heer te
			 Padang!’
		  
		  Daarop liet ik de beide vrinden roepen, en gaf... suum
			 cuique. De één kreeg z'n geld, en de ander dwaalde in de
			 gevangenis, waar-i met 'n paar van z'n aanhangers logeerde tot ik gelegenheid
			 had hem vergezeld van de noodige toelichting ‘over de veeren’ terug
			 te zenden naar den Golf van Perzie, waar 't schip te-huis behoorde. Hoe
			 dáár de zaak beëindigd is, weet ik niet. En al ware dit
			 anders, ik zou 't overslaan, omdat ik me stipt houd aan de geschiedenis van
			 Woutertje Pieterse. En hiermee neem ik afscheid van de litterarische saturnalie
			 waaraan ik me overgaf onder de hoede van 't beest uit de Openbaring. Het
			 omineuze nummer 
			 666 is uit.
		
		
{==34==} {>>pagina-aanduiding<<}
 
		  Bevolking-statistiek van een onbekend Keizerryk. De geest
			 van Femke komt manen, en wordt in die funktie welwillend bygestaan
			 door Wouters neus. We staan voor 't kleine te laag. Rehabilitatie
			 van Petrus. Ophelia zonder vlekken... niet warranted voor de
			 toekomst. Beschouwingen van Stoffel en Leentjen over dramatische
			 kunst. Hoe Salomo en Mozart ver-amsterdamd geworden
			 zyn.

		  1049.

		  Niets alzoo boeide onzen Wouter zoozeer, als die zwygende ernstige
			 peinzende, tot opheldering uittartende poppen. Als sfinksen drongen zy zich aan
			 z'n verbeelding op, en schenen te eischen dat hy hen zou toespreken, en dwingen
			 tot antwoord. Zonder dat hy zich reden wist te geven van z'n indrukken, kwamen
			 die stomme beelden hem als spoken voor, die om zynentwil verschenen waren. Als
			 geesten die hem iets te zeggen hadden, die hem kenden, en van hem wilden gekend
			 zyn.
		  Met huivering en iets als schaamte hield hy lange gesprekken met de
			 voorwerpen van z'n vereering, en al verstond-i de antwoorden niet, toch voelde
			 hy zekere voldoening. Al die voornaam gekleede personen schenen het niet
			 beneden zich te achten, in aanraking te komen met het kind dat zich zoo nederig
			 voelde in z'n katoenen nachtpon, met 'n ‘bakkertjen’ op 't
			 hoofd.
		  Toch waren de onderwerpen van de gesprekken die hy voerde, stipt
			 besloten binnen den grens van de gegevens waarover hy in z'n herinnering te
			 beschikken had, al zou dan ook menigeen, indien Wouter overluid had durven
			 denken, telkens hebben uitgeroepen: waar haalt de jongen 't vandaan? Och, hy
			 
{==35==} {>>pagina-aanduiding<<}
 rangschikte. (244) En zelfs de
			 onwillekeurigheid waarmee dit geschiedde, had hare niet moeielyk aantewyzen
			 oorzaken. Hoe nauwer z'n omgeving, hoe wilder de sprongen die hy wel maken
			 moest om de leedjes van z'n ziel uittestrekken, zoodra hy rondhuppelde
			 op 't onbegrensd terrein dat hèm behoorde. O, die dolle Keizer Wouter in
			 't breed domein dat-i bezig was te veroveren! O, die onverzadelyke Alexander
			 Philipse in z'n nachtjurk!
		  Maar... dat domein was schraal bevolkt. Dit is waar. Hy moest zich
			 vergenoegen met de gegevens die z'n eigendom waren, met de weinige personen die
			 hy kende, en met het mikroskopisch-kleine beetje dat-i beleefd had.
		  De helden van z'n prenten bracht-i in aanraking met den dokter die
			 hem zoo liefderyk had behandeld, of met de sujetten uit z'n nog altyd niet
			 vergeten Glorioso. Ook de welbekende peruaansche geschiedenis leverde eenige
			 onderdanen aan z'n Ryk. Hy huwde Telasko uit aan de min van Juliet, en de
			 priesters van de Zon kregen 'n schitterende revanche op
			 Elias en I Kon. 18. Meester Pennewip
			 ontving 'n splinternieuwe pruik, en wel van gouddraad, waartoe 't model werd
			 ontleend aan den strooien krans van zekeren King Lear, die 'r heel verdrietig
			 uitzag, en z'n leed scheen te willen verzetten door met 'n soort van arlekyn
			 gehurkt in 'n hoekje te zitten. Leentje zei, die magere man met bellen was
			 zeker 'n nar, want: ‘narresleden rinkelden óók zoo. Dat zou
			 Wouter van den winter hooren, zoodra er sneeuw lag.’
		  Waar onze kleine man verlegen was om sujetten die tot brug konden
			 dienen tusschen weten en gissen, tusschen tastbaarheid en droom, maakte hy
			 gebruik van de personen die hy onder z'n venster zag voorbygaan. Met zoo'n
			 sober materiaal moest-i zich behelpen. Toch deed-i dit liever dan dat-i uit
			 armoed aan bouwstoffen, zou hebben gebruik gemaakt van z'n onmiddelyke
			 omgeving. Het scheen hem niet in den zin te komen, een van z'n verwanten te
			 kiezen tot paranimf zyner gedachten. Zelfs Lady Macbeth, die er toch niet heel
			 vrindelyk uitzag, en zoo huiselyk haar handen waschte, scheen hem van hooger
			 natuur dan z'n moeder of juffrouw Laps. Niets kwam hem aanzienlyker voor, dan
			 daar als pop op zoo'n prent te staan.
		  En de kleeding! Kronen, diademen, toques en beretten! Helmen
			 met fladderende vlerken, met 'n bos pluimen, met yzeren tralies als 't venster
			 van 'n gevangenis! Zwaarden en dolken met kruisgevest waarop men zweren kon!
			 Lange sleepen, gepofte mouwen, gordels met af hangende
		  	châtelaine-ke-
{==36==} {>>pagina-aanduiding<<}
ten...  alles van goud zeker, en hy zou
			 er dan ook braaf wat gittegom aan te-koste leggen! En wat aardige kereltjes
			 waren die pages met 'n vogel op den kruk! Zelfs zoo'n vogel was byzonder, en
			 gaf raadsels op. Want hy had 'n kapjen over z'n gezicht, als iemand die niet
			 bekend wil zyn. Neen, neen, al die schoone zaken behoorden by Wouters omgeving
			 niet! ‘Hoe is 't mogelyk, dacht-i, dat iemand die zulke prenten bezit, ze
			 verkoopt? De dokter heeft ze zeker geërfd.’
		  Al had-i geweten dat Lady Macbeth de gepersonifiëerde
			 voorstelling was van misdaad, dan nog zoud-i 't heiligschennis geacht hebben,
			 haar in aanraking te brengen of te vereenzelvigen met de draagsters eener
			 deugd, die hem instinktmatig tegenstond door burgerlyke ordinairheid. De eerste
			 inbreuk op deze richting was door dien strookrans van Koning Lear veroorzaakt,
			 en misschien zou 't daarby gebleven zyn, wanneer hy niet op-eenmaal in
			 Ophelia's gestalte iets ontdekt had, dat hem herinnerde aan... Femke.
			 Zóó ook zou zy kunnen staan, meende hy, bloemen vernielend, en de
			 blaadjes om zich heen strooiende... 
		  Hy schrikte!
		  Wel had-i 'n flauwe herinnering dat er gedurende z'n ziekte iets met
			 het meisje was voorgevallen, maar 't rechte wist-i niet. Aztalpa's moeielyke
			 keus... staande en liggende regels van 't vers dat-i niet had kunnen maken...
			 de bons van z'n val, toen-i in z'n ziekte Femke's stem gehoord had... de wilde
			 bruiloft van 't bleekgoed... pater Jansen met de zaligheid... alles was hem
			 één verwarde klomp herinnering. En hy nam zich dit kwalyk, als
			 iemand die door slordigheid iets kostbaars liet verloren gaan of bederven. Hy
			 trilde by 'n onbestemd gevoel, en spande zich in om terug te vatten wat
			 ontglipt scheen aan z'n gemoed. Toen-i met 'n paar gemaakt-onverschillige
			 woorden naar ‘dat meisje’ gevraagd had...
		  O, die kleine huichelaar! Waarom noemde hy 't lieve kind niet by
			 haar naam? Als ik liegen mocht, zou ik bepleiten dat-i 't goed meende. Men zou
			 kunnen veronderstellen dat in zyn gevoel Femke's naam te liefelyk klonk voor de
			 ooren van Sertrude, Mine en Petrò... 
		  Neen, neen, neen! Zóó is 't niet geweest! De besten
			 onder ons hebben iets van Petrus, met z'n: ik ken dezen man niet! Juist de
			 besten het meest. Ik zal trachten hiervan iets uitteleggen. Misschien verklaart
			 dit het vertrouwen van Jezus op den apostel die hem verloochende.
		  Och, de preek is te makkelyk. Ik vrees dat de lezer me 
{==37==} {>>pagina-aanduiding<<}

			 begrypen zal voor ik gereed ben, en me de konklusie afsnyden met 'n: dat
			 spreekt vanzelf, ik heb 't nooit anders ingezien.
		
		
		  1049a.

		  Om Petrus te leeren begrypen, den moedigsten van Jezus' volgelingen,
			 behoeft men zich slechts voortestellen dat er, vóór 't verraad,
			 aan Judas gevraagd was: zyt gy ook niet uit zyne discipelen? Judas zou
			 waarachtig niet neen gezegd hebben! Een betuiging kost den laaghartige niets,
			 maar den oprechte is zy 'n daad. Petrus was niet gereed voor 'n offer, vooral
			 omdat het gevorderd scheen zonder dat het op 'n offer geleek. Voorzeker zou hy
			 z'n heer niet verloochend hebben, indien hem de vraag ware gedaan door
			 gewapende en dreigende krygslieden. Hy had z'n karakter niet by-de-hand, omdat
			 de ondervraging geschiedde door 'n dienstmaagd, en... eens verloochend
			 hebbende, struikelde hy over de geringe moeielykheid van 't terugkomen op z'n
			 woord, hy die zich met moed en lust zou hebben teweer-gesteld tegen 't
			 schrikkelykst gevaar. Waar 'n held zich klein toont, is 't by vergissing... het
			 toonen niet, maar 't klein-voelen zelf. We kunnen dien toestand vergelyken by
			 de penurie van den ryke die, ongewoon aan geringe geldelyke bezwaren, verzuimd
			 heeft zich by zekere gelegenheid te voorzien van pasmunt.
		  Wel jammer, dat die pasmunt zoo'n groote rol speelt in de wereld! En
			 heel onbillyk, dat lieden die gewoon zyn aan kopergeld, zich zoo vermeien
			 in den nood van den millionair wanneer hy ten-gevolge van hun armoed,
			 z'n bankpapier niet gewisseld kan krygen!
		
		
		  1049b.

		  Waarachtig, onze Wouter zou Femke niet verloochend hebben als men
			 den dood gezet had op z'n... liefde! Nu, liefde was 't eigenlyk niet. Misschien
			 ook was het dit wel, of iets er van. Maar dan moeten we 'n gansch ander woord
			 zoeken voor de duizend-en-een aandoeningen die daarvoor in wereld en
			 litteratuur gewoonlyk worden aan de markt gebracht.
		  Naar ‘dat meisjen’ alzoo had-i gevraagd. 't Was al veel
			 dat-i z'n lippen niet kon dwingen tot de uitdrukking: ‘die meid’
			 gelyk volgens anderen de ware lezing was in de huisannalen der Pietersens.
		  En men had hem afgescheept met 'n paar onverschillige woorden, die
			 hem deden voelen dat er in die omgeving geen plaats was voor z'n roman, al
		  	stelde hyzelf die zoo byzon-
{==38==} {>>pagina-aanduiding<<}
der  hoog niet. Hy nam zich voor, Femke
			 te bezoeken zoodra hy 't huis zou kunnen verlaten, en klaagde aan z'n moeder,
			 dat het ‘bakkertje’ hem zoo kneep... omdat-i niet graag door Femke,
			 als ze soms mocht voorbygaan, wou gezien worden met 'n kinderachtige pluimmuts.
			 Zoo'n ding paste niets by peruaansche brandstapels. En zelfs by ‘ivoren
			 poorten’ maakte het 'n ontwydend effekt.
		  Al was er veel uitgesleten van de indrukken die hem overweldigden,
			 en neerwierpen op 't ziekbed, toch was-i braaf genoeg om iets als zelfverwyt te
			 voelen dat-i zich zoo lang had bezig gehouden òf met niets, òf
			 met iets anders dan 't meisje dat hem zoo'n hartelyken zoen gaf, toen-i dapper
			 geweest was. Dat wegwerpen van vernielde bloemen door Ophelia, had wel iets
			 van: zie Wouter, zóó hebje met my gedaan! Waren we niet
			 afgesproken dat... 
		  Wel neen, afgesproken was er niets. Toch kwam 't Wouter voor, dat-i
			 'n woordbreker was, en 'n gloed van schaamte overtoog z'n gelaat.
		  Die Ophelia... ja, ja, ze wàs het! Want zie, daar kwam
			 Petrò met 'n bak hemden en sokken en allerlei ondergoed, dat zich in een
			 der talrijke stadiën bevond, die men 't vuillinnen laat doorloopen, voor
			 't geschikt is om weer op-nieuw vuil gemaakt te worden. Wasschen, spoelen,
			 styven, rekken, mangelen, stryken... weet ik het! Het zoodje rook naar loog...
			 zóó'n lucht was er ook by Femke's bleekgoed, en alzoo riep
			 Wouter's neus hem toe: ja, ja, zy is 't wel, zy, de dame met de uit elkaar
			 gereten bloempjes... de heele kamer ruikt er na!
		  
		  - Als je beter bent moet je-n-eens naar den dokter gaan, zei de
			 moeder, en hem bedanken voor je beterschap... naast God. En me dunkt dat je 'm
			 dan met-een wel 'ns kon laten zien wat je al zoo gekleurd hebt.
		  - Ja zeker, moeder, dàt zal ik doen! Ik zal haar den heelen
			 prins van Denemarken geven... ik meen... hem, den dokter!
		  - Ga je gang, jongen. Maar zorg dan, dat je 'r geen vlekken op
			 maakt. En denk er aan, dat die geest van den ouden ridder heel bleek moet zien.
			 Stoffe1 heeft het gezegd... omdat het 'n geest is, weetje.
		  - Ja, moeder. Ik zal 'm heelemaal wit maken.
		  - Goed. En als je nu eens die dame daar in 't geel zette?
		  
		  De moeder wees met 'n breipen op Ophelia.
		  
		  - Neen, o neen, riep Wouter snel. Ze was in 't blauw!
		  
{==39==} {>>pagina-aanduiding<<}
 
		  - Ze was? Wie was?
		  - Ik meen maar, moeder, dat ik al zoo veel gelen heb. En daarom wou
			 ik haar... deze... die - Ophelia heet ze, 't staat er onder - nu eens blauw
			 maken. De dame die 'r handen wascht, kan dan weer geel zyn.
		  - My wel, zei de moeder. Als je maar zorgt dat er geen vlekken op
			 komen.
		  
		  De ontwikkelde lezer weet dat Lady Macbeth tamelyk bevlekt was, lang
			 voor ze in prent werd gezet. Maar Ophelia's beeld is rein uit Wouters handen
			 gekomen. Wat daarmee later geschiedde... 
		  
		  Helaas!
		  
		  Ik zal nog veel moeten toenemen in menschkunde en schryftalent, voor
			 ik dàt behoorlyk schetsen kan. Maar ik zal m'n best doen. Gelukkig dat
			 we nog in lang zoo ver niet zyn. Er is ruim tyd tot oefening.
		
		
		  1049c.

		  De slimme Stoffel was te weten gekomen wat dat dan toch eigenlyk
			 voor prenten waren. Hy hing 'n tafereel op van zaken die, hoe bekend ook in
			 andere kringen, door de Kinderen-Pietersens voor nieuw werden aangezien. Een
			 van Stoffels kollegaas was verwant aan de tooneelwereld, en had hem verhaald
			 dat zulke afbeeldingen van kostumes 'n groote rol spelen onder de behoeften van
			 akteurs. By deze zelfde gelegenheid vernam men nu een-en-ander over de stukken
			 waaraan Wouters prenten ontleend waren, en over tooneelspelen in 't
			 algemeen.
		  't Was voor Wouter 'n geluk, dat het juist Stoffel was, die deze
			 kennis in 't huis bracht. Van elken anderen kant gekomen, ware ze misschien
			 afgeweerd als onbehoorlyk, en zeker onwelwillend nageplozen als iets verdachts.
			 De woorden ‘tooneel’ en ‘schouwburg’ hebben nog thans
			 in de ooren van velen 'n zeer onzedelyken klank, en dat was 'n heele of halve
			 eeuw geleden nog veel erger dan tegenwoordig. Maar 't genoegen van wysheid te
			 verkoopen, noopte Stoffel tot gunstiger voorstelling van de zaak, dan-i anders
			 had kunnen overeenbrengen met de bekrompenheid die by hem de funktien van 't
			 geweten vervulde.
		  
		  - Zieje, moeder, er is komedie en komedie. Uwe moet onderscheid
			 maken tusschen 'n treurspel en... de vertonning van allerlei gekheid, waaruit
			 'n mensch niets leeren kan. 
{==40==} {>>pagina-aanduiding<<}
 Er zyn van die komedies, die... heel
			 treurig zyn, en de menschen huilen er van... heele deftige menschen.
		  - Gut, zei jufvrouw Pieterse.
		  - Ja, moeder! En dan zyn er weer andere stukken waar ze by zingen en
			 muziek maken, en dat kan ook heel mooi en zedelyk wezen, en dat noemen ze dan
			 by voorbeeld... 'n opera. En heel veel fatsoenlyke menschen gaan er
			 heen. Uwe ziet, moeder, dat daarin niets onzedelyks is, en dat men niet zoo
			 bekrompen moet zyn, en alles zoo terstond afkeuren. By de oude Grieken speelden
			 ze ook komedie, en daarin studeeren nog tegenwoordig onze eerste
			 professers.
		  - Is 't mogelyk!
		  - Ja, moeder. Al die prenten van Wouter zyn genomen uit wezenlyke
			 stukken, en 't zyn heele geschiedenissen. Ik kan nu zoo op-eenmaal niet alles
			 vertellen, en wil maar zeggen dat er ook goede komedies zyn.
		  - Dàt moet je dan toch eens aan juffrouw Laps vertellen! Zy
			 zegt altyd... 
		  - Wat zy zegt! 't Mensch heeft nooit 'n komedie gezien.
		  
		  Dit was wel waar, maar de heele Pietersens-familie was op dit stuk
			 geen haarbreed verder. Slechts Leentje misschien...
		  
		  - Daar heb je 't! riep de moeder. Ze zal dien donderdag avend in de
			 komedie geweest zyn... want het was 'n donderdag... zoo zieje, hoe dan toch
			 obboedekon alles aan den dag komt!
		  
		  De wereld is vol mysterien, en wie op klassificeeren gesteld is, zou
			 eigenlyk de menschen kunnen verdeelen naar de soort van geheimen die ze
			 nasporen. De een wil weten wie de naakte jongeling was uit Markus
			 XIV, vs. 50, en wat er van hem geworden is? Een ander zoekt de
			 ware beteekenis van 't woord sela in de psalmen. Velen gaan gebukt onder
			 de geheimzinnigheid van de Openbaring... 
		  't Is niet onaardig optemerken hoe men zich over 't algemeen liever
			 bezig houdt met iets abstrakts, met iets boekerigs, iets wat in-verband kan
			 worden gebracht met geleerdheid of dogma, dan met de dagelyksche zaken die zich
			 aan ons opdringen. 't Lage is ons altyd te hoog geweest, en de kennisse Gods
			 inderdaad het beginsel van alle wysheid. Ze ging namelyk alle andere
			 kennis vooraf. Het schynt den mensch meer te hebben aangetrokken zich te
			 verdiepen in de eigenschappen van z'n goden, dan onderzoek te doen naar den
			 aard der dingen die hy onder de oogen had. Om 'n schuit
{==41==} {>>pagina-aanduiding<<}
 te maken,
			 had-i 'n dryvende boomstam noodig die hem den weg wees, maar walhallaas,
			 olympen, elyzeesche velden en paradyzen vervaardigde hy kant en klaar zonder 't
			 minste model. Dit wàs zoo, en is zoo. Een weddingschap lezer?
		  Koop 'n vinkennet - iets grooter dan de gewone, en stevig geknoopt -
			 span het aan weerszy van 'n druk bezochte straat - de Kalverstraat te
			 Amsterdam, by 't aangaan van de beurs, byv. - en sla toe! Hoeveel vinken hebt
			 ge gevangen? Honderden, hoop ik. Duizenden misschien! Des-te-beter. Hoe meer
			 hoe liever voor de proef die ik u voorsla. Ik bied u honderd gulden voor elken
			 vink die nagenoeg kan uitleggen hoe de magnetische telegraaf werkt, mits
			 ge my één gulden betaalt voor elk individu die verzekeren durft
			 dat God zoo byzonder ‘groot’ is.
		  Wilt ge de proef anders inrichten? Vraag den eersten den besten naar
			 't een-of-ander ingewikkeld vraagstuk op het terrein van Psychologie, van
			 Geschiedenis, van Staatkunde. Zelden zal iemand zich inkompetent verklaren.
			 Maar - en niet eens zonder zekeren trots - de man die ‘in kouzen
			 doet’ zal z'n onwetendheid erkennen in 't vak van onderbroeken of
			 slaapmutsen.
		  Deze voorliefde voor pretense kennis van 't onëxakte zal wel
			 ontstaan zyn uit kwakzalverige luiheid. Men tracht te pronken met zeker produkt
			 dat saamgesteld is uit de faktoren: onderzoek, en: belang der
			 behandelde zaak. Hoe hooger nu de laatste faktor, hoe lager de andere wezen
			 mag. God, Rusland of sociaal-kwestie maal 'n zeer geringe dozis
			 inspanning, levert 'n slotsom die wèl heet optewegen tegen 't produkt
			 der faktoren van met zorg uitgewerkte kleiner problemen.
		  We vinden dit verschynsel overal. Een geneesheer die de tering niet
			 geneest, staat by velen hooger in rang dan de pedikuur die wèl 'n
			 likdoorn snydt. Hooger ook dan de chirurg, wiens arbeid men met oogen zien kan.
			 In de gewone zegswys: ‘God is groot, maar we begrypen hem niet’
			 schynt 'n onjuiste konjunktie te zyn binnengeslopen. Men kan gerust aannemen
			 dat die God z'n heele renommee van grootheid juist aan dit niet-begrypen te
			 danken heeft, en dat-i dus ten allen tyde zoo groot gevonden is omdat
			 men hem niet begrypen kon. 't Is opmerkelyk hoe de velen die hierover anders
			 denken dan ik - 't woord: denken is gewaagd! - zich telkens verspreken.
			 Zyzelf noemen gedurig de ‘onnaspeurlykheid van Gods wegen’ onder de
			 eigenschappen die ze zoo byzonder mooi schynen te vinden. Hoe ze 't, by zoo'n
			 erkentenis, durven afkeuren dat 'n ‘onwetende’ geen licht
			 
{==42==} {>>pagina-aanduiding<<}
 ontdekt in zaken die zyzelf ophemelen als zoo byzonder duister,
			 vat ik niet.
		  De meerderheid zal altyd de voorkeur geven aan 't onbestemde, en
			 hierin blyven gelyken op Wouter, die meer genoegen schiep in de poppen waarvan
			 hy niets wist, dan in afgewerkte geschiedenisjes. Maar Wouter was 'n kind, en
			 zal dit niet blyven. Mensheid en Maatschappy moesten verder zyn op hun leeftyd.
			 Dat de minachting voor 't gewone - zoo sprekend getuigende van lage opvatting -
			 by de Pietersens vry onbepaald heerschte, was natuurlyk. Wat Jan Klaassen
			 gezegd had, mocht vergeten worden, maar 't nietigst woord van dezen of genen
			 man uit de Schrift, of al ware 't ook maar van 'n professer, was de moeite van
			 't onthouden of kommenteeren waard.
		  Toch bestond hierop één uitzondering. Het huishouden,
			 of wat daarmee kon geacht worden in-verband te staan, deelde in den voorrang
			 van heilighedens en officieele autoriteit. Het is de vraag, of onze juffrouw
			 Pieterse 'n Engel des Heeren vriendelyk zou ontvangen hebben als-i haar was
			 komen storen in de bereddering met keuken of wasch!
		  Een huishoudelyke zaak nu was 't geweest, dat Leentjen eens 'n
			 achtermiddag verlof had gevraagd wegens ‘schrikkelyke hoofdpyn’ -
			 by burgerluî is elke pyn terstond schrikkelyk - en... er was later
			 gebleken dat ze den avend van dien dag niet by haar moeder thuis was gebleven.
			 Den storm die hierdoor werd opgewekt, kan ik overslaan, omdat de goede 
			 Virgilius dien voor my beschreven heeft:
			 quos ego... en ite, deae pelagi! Gut, wat de tritons zich
			 weerden... Trui, Mine, Petrò! En Aeolus, de brave Stoffel! Alles blaasde
			 braafheid, en 't Ryk der ondeugd sidderde.
		  
		  - Als 't schepsel dan in-godsheerennaam maar zeggen wou waar ze
			 geweest was, kermde de moeder. Ik kan toch geen sichetten over den vloer
			 houden, die den nacht hebben doorgebracht... god weet waar!
		  
		  Den nacht? Dit stond juffrouw Pieterse heel leelyk! Die vervloekte
			 liefdeloosheid der hyperbolen! Den nacht?
		  Ze wist beter dan gy en ik, lezer - want ze had het van Leentje's
			 moeder, die er niet om jokken zou - dat de stumpert ‘heel bedaard zoo
			 tegen elven was thuis gekomen onder begeleiding van de kleermakers-juffrouw van
			 hier-naast.’
		  Den nacht? Den nacht?
		  Wàt toch, om 's hemels wil had de onbehagelyke Leentje met
			 haar nachten kunnen uitvoeren? 't Viel het onnozel meiske 
{==43==} {>>pagina-aanduiding<<}
 reeds
			 moeielyk genoeg, niet groots te worden op de hoogdravende verdenking. Ach, wat
			 had er veel anders moeten zyn, voor ze 'r aan denken kon, iets te gebruiken van
			 de massa deugd die by haar braak lag! En dat wist juffrouw Pieterse ook wel. Ze
			 schoof dien problematischen nacht maar tusschen de dithyramben van haar
			 verontwaardiging, om de delinkwente te dwingen tot bekentenis.
		  Maar Leentje was taai, en verklapte niets. Ze had geheimhouding
			 beloofd aan de kleermakers- juffrouw, die zich ‘zoo in-acht moest nemen
			 voor de menschen, omdat haar man 'n nieuwlichter was.’
		  Deze zaak was verheven tot rang van mysterie. En de belangstelling
			 nam toe, toen men in Leentje's naaidoosjen 'n afgescheurd stuk vond van 'n
			 ‘personen-’ lystje. Ook had men Leentje betrapt op 't neurien van
			 'n lied dat voor 't eerst uit haar mond gehoord werd, en duidelyk heenwees op
			 onbekende relatien. Het was de roerende aria: ‘'k bèn vol eer, 'k
			 bèn vol eer, ziet ik ben d'r 'n man vol eer!’
		  En nu eindelyk was, na Stoffels bekeering tot het tooneel, 't
			 plechtig oogenblik aangebroken, waarop al die duisternissen zouden worden
			 opgehelderd. Leentje werd geroepen, en viel door de mand.
		  Ach ja, ze had ‘de komedie’ bezocht, en wel die van den
			 befaamden 
			 Jan Gras, den toenmaligen Apollo van de
			 Elandstraat.
		  Ik ben daar nooit geweest, maar wel herinner ik me, met welken
			 eerbied ik sommige schoolmakkertjes aanzag, die over dien tempel der Muzen
			 wisten meetespreken.
		  't Spreekt vanzelf dat Leentje begon te schreien. Ze meende iets
			 zeer verschrikkelyks geopenbaard te hebben, en wilde juist beloven dat ze 't
			 nooit weer zou doen, toen ze tot haar verwondering vernam ‘dat er
			 volstrekt geen kwaad stak in zoo'n uitspanning, en dat de grootste professers
			 wel eens daarheen gingen... 
		  
		  - Né, moeder, dàt heb ik niet gezegd. Ik heb gezegd
			 dat onze Grieksche professers... 
		  - Nu, dat's hetzelfde, riep juffrouw Pieterse. Ik bedoel maar dat 'n
			 mensch zich wel eens veramuseeren mag. En zeg me nu eens fransiman wat
			 je daar zoo al gezien hebt.
		  
		  Leentjen aan 't vertellen. Wouter legde z'n penseel neer.
			 Petrò's strykyzer werd er koud van. Ook Stoffel luisterde, en wel met de
			 eigenaardige uitdrukking van iemand die heel nieuwsgierig is, doch niet wil
			 laten merken dat-i wat nieuws 
{==44==} {>>pagina-aanduiding<<}
 hoort. By elke zinsnede uit Leentjes
			 mond, zette hy 'n gezicht alsof-i zelf dat even goed zou hebben kunnen
			 vertellen, als-i 't maar niet zoo druk gehad had met z'n pyp, en hy keek z'n
			 moeder aan met blikken die haar sommeerden te erkennen dat-i dit alles vooruit
			 had geweten. De wereld is vol Stoffels.
		  Het spreekt vanzelf dat Leentjen en de kleermakers-juffrouw waren
			 onthaald geworden op ‘De Onechte Zoon’ van 
		  Kotzebue. Hoogstens was er kans geweest dat
		  ze ‘Menschenhaat en Berouw’ of
		  ‘De dood van Rolla’ als eersteling plukte op
		  den akker van haar tooneel-ondervinding. Maar die ‘Onechte
		  Zoon’ gaat voor. Er is meestal 'n hysterisch element in de
		  uitspattingen van burgerlyke styfheid, en de kleermakers-juffrouw die aan
		  nieuwlichtery getrouwd was, en sedert jaren op den sprong stond eens van de
		  wereld te snoepen, had geen weerstand kunnen bieden aan de aanlokkelyke
		  onechtheid van dezen titel. Kotzebue was 'n faiseur die z'n zaak
		  verstond. Geen van z'n stukken maakte dan ook zooveel opgang als dat fameuse
		  ‘Kind der Liebe.’ Of deze benaming aanduidt
		  dat men de behoorlyk geregistreerde kinderen zou moeten beschouwen als
		  voortbrengels van haat of onverschilligheid, durf ik niet beslissen.
		  Ziehier iets van Leentje's verhaal.
		  
		  - Eerst was er muziek, juffrouw, en ze speelden heel mooi, en toen
			 't scherm opging was er 'n groot bosch, en 'n vrouw zat te huilen onder 'n
			 boom, en er was 'n baron die haar zoon gevangen nam omdat-i 'n jager was, en
			 toen moest-i in de gevangenis, en hy heeft toen heel mooi gesproken, en de
			 moeder ook, maar de baron zei dat-i heer en meester op z'n land was, en de
			 gauwdieven straffen zou, en hy was woedend van kwaadheid, en toen zei de
			 moeder... neen, er kwam 'n ander die zei...neen, zoo was 't ook niet, maar toen
			 viel de gordyn weer, en de kleermakers-juffrouw kocht wafelen die
			 rondgeprezenteerd werden in de zaal door arme jongetjes, en we hebben chocolaad
			 gedronken, omdat de kleermakers-juffrouw zei dat 't alle dagen geen kermis was.
			 En er zat 'n heer achter ons, die alles uitleî, en die de kopjes van ons
			 aannam toen ze leeg waren. Ook zeid-i dat de menschen hier zoo mooi speelden,
			 en dat er maar één komedie van Jan Gras was, en de
			 kleermakers-juffrouw heeft 'm 'n pepermentje geprezenteerd, maar hy zei dat
			 we-n-'ns moesten kyken naar 't scherm, omdat daarop allerleî geschilderd
			 was, groote beelden in 'n wolk, en bloemen, en 'n 
{==45==} {>>pagina-aanduiding<<}
 man die op 'n
			 instrument speelde, en er vlogen engeltjes om-heen... snoepig! En de muzikanten
			 speelden weer, maar begryp nu eens wàt, juffrouw? Ze speelden: mooie
			 meissies, mooie bloemen... 
		  - Foei, riepen de drie gratien. Zoo'n gemeene straatdeun!
		
		
		  1049d.

		  Met uw verlof, Sertrude! Als gyzelf wat hooger stondt, zoudt ge uw
			 neus minder hoog optrekken. Er is iets liefs in die chanson de la rue,
			 door 't gemeene volk geïmprovizeerd op noten van 
			 Mozart. Gedurende myn kort leven reeds,
			 zyn we op dit punt zeer achteruit gegaan, en wanneer we de Volkspoëzie van
			 tegenwoordig vergelyken by wat er van vroeger tyden tot ons kwam, is de slotsom
			 treurig. En... 't beste is niet tot ons gekomen. Want schryfmenschen zyn
			 ten-allen-tyde ongelukkige beoordeelaars geweest van wat in hun eigen
			 vak kunstwaarde had. De oorzaak ligt voor de hand. Ze minachtten alles wat
			 niet beantwoordde aan de schoolmeesterlyke eischen van 't métier.
			 Kreupele rymen, maatverkrachting, dagelyksche woorden, straatgeboorte... hoe
			 kon er poëzie voortkomen uit zulke Nazareths?
		  En 't fatsoen! Het zinspelen op verboden zaken... neen, 't verboden
			 zinspelen op dingen die liefelyker klinken zouden, als men 't maar niet in 't
			 hoofd gekregen had deugd te vervalschen tot preutsheid. Schryfletterkunde drong
			 de volkslitteratuur van de baan, en deftigheid smoorde de natuurkapriolen van
			 't straatminnelied. Kapriolen... bokkesprongen, zeker! De door
			 verzenmakers van beroep vervaardigde ‘volksliederen’ gelyken
			 àl zoo weinig op den waren geest van 't Volk, als 'n
			 neurenberger-speelgoedschaapje op de huppelende jonge geit die te-viervoet van
			 den grond springt zonder zich te bekommeren over 't neerkomen.
		  Die laatste vergelyking moge eenigszins passen wat de tuchteloosheid
			 aangaat, waarmee we in Wouters tyd, maat en rym van straatliederen hoorden
			 mishandelen, voor 't overige gaat ze byzonder mank. Hoe de stemming van 't Volk
			 in vorige eeuwen moge geweest zyn - vroolyk misschien? - is my onbekend, maar
			 in den tyd waarvan ik spreek, was die stemming melankolisch en zelfs treurig.
			 Men zoeke daarvan den weerklank niet in liederboeken. Op zeer weinig
			 uitzondering na, laat 'n Volk zich geen gezangen voorschryven door deftige
			 personen die altyd mistrouwd worden. Hoogstens neemt het wat over van den
			 orgelman. Om in de dagen die ik bedoel, wèl toegerust te zyn, moest
			 zoo'n erfgenaam der Frauenlobs, Eschenbachen en Tannhäusers 'n vrouw naast
			 zich
{==46==} {>>pagina-aanduiding<<}
 hebben met 'n kind op den arm, en drie, vier andere
			 ‘wurmen’ die haar aan rok en voorschoot hingen. En op 't orgel lag
			 't vyfde of zesde dat, te oordeelen naar de gestalte der moeder, straks
			 ophouden zou 't jongste te zyn. De echtgenoote hield 'n pak litteratuur in de
			 hand, en galmde... 
		  Waarachtig, de zaak is melankoliek! Een knip aan 't instrument...
			 knik, knak, de cylinder schuift, stuit, wentelt, preludeert... 
		  De stalen pinnen tokkelen tegen de tanden van den kam... 
		  Maar dat moet presto gespeeld worden! Prestissimo!
			 Allegro!
		  Beste Mozart, ge hebt niet gerekend op de tering van dien
			 orgelsjouwer! Niet op de vermoeienis der arme vrouw, bezaaid met kroost! Niet
			 ook op den smaak des Volks, dat... graag dol vroolyk is, nu ja, hoe doller hoe
			 liever, maar geen grooter vroolykheid kent dan 't smachtend sentimenteele.
		  Velen zullen dit vreemd vinden, en meenen dat de straatgalmen
			 getuigenis geven van het tegendeel. Misschien is dit zoo in onze dagen, maar 't
			 wàs eenmaal zoo niet, en ikzelf heb die verandering beleefd. Waren 't
			 verdwaalde spranken van de o- en ach-poëzie? Lag 't in de politische
			 tydsomstandigheden? Was 't 'n voorlooper van de hedendaagsche sociaal-kwestien?
			 Ik weet het niet. Maar zeker is 't dat de ongeleerde muze der straten de
			 vroolykste melodien omzette in iets weemoedigs. En, dat ook hier alweer 't
			 hysterisch element niet ontbrak... 
		  Geen gedachte zonder fosfor? Eilieve: geen poëzie zonder
			 wellust. En meer nog, zonder wellust geen schoonheidsgevoel, geen schepping op
			 't gebied van geest of gemoed.
		  't Mag waar zyn dat ondeugende toespelingen by zulke gelegenheden
			 niet werden gespaard. Dat was de saus, by 't gerecht! Maar toch... 't
			 idyllische blonk door, niet alleen, maar heerschte zelfs in den toon waarop men
			 z'n verzen zette.
		  Of was 't niet idyllisch, 't gezang waarin 'n dwalend meisje haren
			 beminde zocht, en krytend vraagde:
		  
			 Och lieve schildwacht heb jy hem niet gezien? 
			 Twee lippies als een koraal 
			 Twee oochies als een kristaal, 
			 Hy is myn troost en myn toevoorlaat...  
		  

		  't Rym is wat verwaarloosd, zou meester Pennewip zeggen. Nu ja, maar
			 overigens... 
		  Wel zeker, overigens is 't lief! Vooral wanneer men zich de
			 smeltende melodie daarby denkt, die ik nu den lezer niet 
{==47==} {>>pagina-aanduiding<<}
 kan
			 voorzingen, omdat ik te ver van hem af ben. Och, hoe de groente- mossel- en
			 notenmeiden de sylben lang uithaalden, om toch zooveel ze vermochten getuigenis
			 te geven van iets als gevoel. Dat ze valsch zongen, slecht, onwelluidend, tegen
			 alle regels van de Kunst... wat gaven de stumperts om Kunst? De bedoeling was
			 maar dat de hoorder innig doordrongen zou zyn van de hartelykheid waarmee die
			 verdwenen beminde gezocht werd. Waarlyk, men kreeg lust om meetezoeken, en 't
			 vinden bytewonen, schoon het de vraag blyft of er grooter genot te verwachten
			 was van 't weerzien, dan door de kittelende smart van dat zoeken geleverd
			 werd.
		  En hoe kwam de liereman die 't eerst deze minneklacht opdeunde voor
			 't Amsterdamsch straatpubliek, aan 'n tekst uit Salomo's prachtig
			 Hooglied? Dit is goden en lieremannen bekend! Treffend
			 blyft het - en 'n aardige bydrage tot de hardnekkigheid, waarmee zekere
			 gegevens den Kampf ums Dasein voeren! - hoe zoo'n aandoenlyke type, na
			 veertig eeuwen doodslaap, zich op-eenmaal weer vertoont, ginds begraven onder
			 het puin van Jeruzalem, hier verryzend onder 't gepeupel van 'n gewezen groote
			 stad.
		  Maar we waren by 
			 Mozart. Wie de muziek leverde op Salomo's
			 poëzie, weet ik niet, en evenmin kan ik zeggen wie de woorden gedicht
			 heeft op de melodie die Leentje zoo bekend klonk in den muzentempel van 
			 Jan Gras. Maar wel herinner ik my 'n paar
			 brokstukken - caetera desunt, helaas! - en ik leg me den moed op, ze in
			 druk te geven. Ziehier wat zoo afschuwelyk werd gevonden door de dames
			 Pieterse. Mocht een van m'n lezers het schoone gedicht in z'n geheel kennen, hy
			 zou me verplichten door de mededeeling. Aan aanvulling door eigen maaksel, waag
			 ik me niet.
		  
			 Mooie meissies, mooie blomme, 
			 Van een mooi meissie ben ik gekomme, 
			 En een mooi meissie is m'n hartedief, 
			 Daarom...  
		  

		  De konkluzie is stout!
		  
			 Daarom heb ik alle mooie meissies lief! 
		  

		  Hier is, geloof ik, 't couplet uit. En dit mag wel. Een flinke
			 ritournel op 't orgel kan hier wat ruimte van tyd geven, om den hoorder te doen
			 bekomen van z'n schrik over zoo'n Lovelace! Alle... alle... wel
			 verbazend! Waar blyven hierby de arkadische Mirtyllen en Meliboeën? O, de
			 heele Virgilius zinkt weg, by wat er volgt. En 
			 Tibullus! En Theokritus! En 
		  	Ka-
{==48==} {>>pagina-aanduiding<<}
tullus!  En 
			 Janus Secundus met z'n
			 ‘kusjes!’ En 
			 Jonctys met z'n ‘Roseliins
			 Oochies!’ En 
			 Bellamy... 
		  Kortom, ik eisch 'n hekatombe van minnedichters op 't graf van den
			 onbekenden poëet, die z'n weemoedig-verliefde complainte durfde in
			 de plaats stellen van de woorden waarop Mozart 'n allervroolykst motet
			 komponeerde. Ze vormen de slot-aria der eerste akte uit ‘Figaro's
			 Hochzeit’ waar de aardige page Cherubin, die van-honk en naar 't
			 leger wordt gezonden omdat-i... te aardig begon te worden voor dames-page, zoo
			 grappig door Figaro wordt geplaagd met z'n nieuwe betrekking van held.
		  In 't straatminnelied is geen spoor van plagery. Zelfs niet van
			 scherts, al schynt het anders. Ook de tweede regel kan slechts ondeugend
			 gevonden worden door 'n bedorven smaak. Ze is maar naïf. En 't
			 vervolg!
		  
			 Kon ik alle mooie meissies kryge...  
			 Ik zou ze...  
		  

		  Die drie puntjes zyn van my. Niet omdat ik ondeugender wezen wil dan
			 't gedicht - ik zou er kans toe zien! - maar om den braafsten lezer tyd te
			 geven tot overdenken wat de zanger zich al zoo voornam te doen - in alle eer
			 en deugd te doen! - met al die ‘mooie meissies.’
		  Met alle! Sapristi!
		  Ziehier 't naïve weer, en zeg me of 'n kind aan de borst van
			 z'n moeder onnoozeler met zooveel meisjes zou kunnen omgaan, dan de larmoyante
			 zanger?
		  
			 Ik zou ze-n-an 'n touwetje ryge, 
			 Ik zou ze kuipe-n-in 'n vat...  
		  

		  Vreemd is 't! Ongepast is 't! Polizeiwidrig is 't!
			 Onpraktisch is het! Maar onkuisch is 't niet. De heilige 
			 Aloyzius van Gonzaga kon de zaak niet
			 delikater behandelen.
		  Op die moorddadige, doch overigens hoogst onschuldige kuipery volgt,
			 als gedachtenrym op al 't vorige, de verzuchting:
		  
			 Och, als ik alle mooie meissies had! 
		  

		  De strenge moralist moge hier zekere te ver gedreven begeerigheid
			 wraken, en den zanger afvragen of-i zich niet zou kunnen tevreden stellen met
			 de helft... onzedelyk in gewonen zin, is de wensch alweer niet. Dit blykt
			 ten-volle uit het kiesch gebruik dat de troubadour van z'n slachtoffertjes
			 maken wil.
		  Er is nòg 'n couplet dat me in 't geheugen bleef hangen,
			 
{==49==} {>>pagina-aanduiding<<}
 en waarmee 't gedicht waarschynlyk besloten werd. De melankolie
			 waarop ik gewezen heb, straalt er in door. Ze gaat over in het tragische, en
			 wel op 'n manier die duidelyk aantoont dat er in de vorige regels geenszins
			 jacht werd gemaakt, noch op faublasserie, noch op iets koddigs. Waar wy,
			 in-weerwil hiervan, toch iets meenen te ontdekken dat op farce gelykt,
			 moeten we denken aan de koddigheid die teweeg wordt gebracht door 't
			 mislukt-verhevene, volstrekt niet aan opzettelyke grappen.
		  
			 Als ik dood ben; zullen ze my begrave... 
			 Ze zullen my...  
		  

		  Ze? Wie... ze? Wel, al de ‘mooie meissies!’ Is 't
			 grandioos of niet, lezer, zich zóó'n uitvaart te bestellen?
		  
			 Ze zullen my naar 't kerrikhof toe drage. 
			 Ze zullen schryve-n-op m'n graf: 
			 ‘Hier ligt de jonkman die alle mooie meissies
				liefhad!’ 
		  

		  Die laatste regel is te lang, meent Pennewip. Onnoozele Pennewip! Hy
			 zou hem niet te lang gevonden hebben, als men gezongen had: ‘hier ligt de
			 oude eerwaardige verzenmaker, wiens school om de goede zeden beroemd was tot op
			 Wittenburg toe, en die met behulp zyner echtgenoote, les gaf in naaien, breien,
			 stoppen, stikken, merken en de godsdienst.’ Maar zóó zyn
			 die menschen. Altyd jaloers op alles wat omgaat buiten hun school... 
		  Neen, jaloers was de brave Pennewip niet. Hy was maar bekrompen. Ook
			 in hem vertoonde zich de tegenstrydigheid in 't verkeerd schatten van hoog en
			 laag, die we zoo-even in de gelegenheid waren optemerken by z'n geestverwanten.
			 Dat het een-of-ander dier uit 'n gezicht van Daniël, meer klauwen of
			 pooten had dan 'n dier betaamt, hinderde hem volstrekt niet. Maar 'n voet of
			 wat te veel in 'n versregel maakte hem ongelukkig. Had-i er dan nooit op gelet,
			 hoe handig 'n straatkoor de fouten van den dichter bemantelde? Wie goed
			 luisterde, vond het grafschrift van den universeelen jonkman Liefdestrik nog
			 veel te kort, en uit die dieren van Daniël kan men met den besten wil niet
			 wys worden.
		
		
{==50==} {>>pagina-aanduiding<<}
 
		  Vervolg: Onechte Zoon, gekompliceerd met 'n echt
			 zilveren doosje, onechte eerlykheid, echte naïveteit
			 van Leentje, onechte bravigheid der juffrouwen Pieterse... alles
			 uitloopende op 'n verhandeling over watersnood.

		  1050.

		  ‘Foei!’ hadden alzoo de drie jonge dames geroepen, toen
			 Leentje de onvoorzichtigheid beging, gewag te maken van die
			 verpönte melodie. Vóór ik de terechtwyzing schreef,
			 die bestemd is eens-voor-al zoo'n preutsch miskennen van 't schoone den kop
			 intedrukken, heb ik my nauwkeurig geïnformeerd of 't heele gezin der
			 Pietersens wel wezenlyk overleden is, omdat ik me geen twist op den hals wil
			 halen. De dood-attesten liggen voor me. Ik kan dus onbekommerd voortgaan met
			 Leentje's relaas.
		  
		  - En toen ging de gordyn weer omhoog, juffrouw, heelemaal vanzelf,
			 maar de heer die achter ons zat, zei dat het gedaan werd door menschen die men
			 niet zien kon, misschien wel door den onechten zoon, want zeid-i, zoolang de
			 gordyn neer was, zat-i niet in de gevangenis, en mocht heen-en-weer loopen net
			 als 'n ander. En toen prezenteerde de kleermakers-juffrouw hem weer 'n
			 pepermentje, maar hy zei: ‘kyk nu liever naar 't stuk, juffrouw, want je
			 bent hier nu eenmaal voor je geld.’ We hadden twaalf stuivers betaald...
			 twaalf stuivers de man, weet u, buiten de wafels en de chocola. En toen zei de
			 baron... och, uwe begrypt, ik kan alles nu zoo precies niet vertellen. Ik wil
			 maar zeggen dat die 
{==51==} {>>pagina-aanduiding<<}
 oude vrouw gedurig huilde, en niet tot bedaren
			 komen kon, omdat ze zoo ongelukkig was. Want, juffrouw, begryp eens, die
			 onechte zoon was haar eigen zoon, en hy was ook 'n onechte zoon van dien baron.
			 Uwe begrypt hoe de menschen daarmee inzaten... omdat-i 'n onecht kind was, weet
			 u, die nergens te-recht kon. En papieren had-i ook niet, en de moeder ook niet.
			 En daarom zoud-i nu sterven... omdat-i zonder permissie gejaagd had. Gut, het
			 was zoo mooi, juffrouw! Maar toen viel het scherm weer, en we namen nog 'n
			 wafel. En toen zei die heer achter ons, dat er altyd zooveel slecht volk in de
			 zaal was... zakkerollers, weet u? En 't was heel goed, zeid-i, dat men stukken
			 speelde met 'n gevangenis er in, om de menschen te waarschuwen tegen
			 slechtigheid. Want, zeid-i, eerlyk duurt het langst. En toen wou juist de
			 kleermakers-juffrouw hem weer 'n pepermentje prezenteeren, maar... och, ze
			 schrok zoo, want haar doosje was weg. En we zochten in onze zakken, en op den
			 grond, en in onze stoven, en we zochten overal, want ze had het van haar
			 peetemoei... en dus, uwe kunt begrypen hoe 't mensch ontdaan was. En we vroegen
			 aan den heer achter ons, of hy ons ook zeggen kon wie 't gedaan had? En hy
			 vroeg of 't doosje van zilver was? Ja, zei de kleermakers-juffrouw, 't was van
			 echt zilver, en... dat ze 't van 'r peetemoei had. En toen vroeg-i of 't glad
			 of geribt was? En de juffrouw zei dat het geribt was. En toen zeid-i dadelyk
			 dat het dan zeker gestolen was door 'n zakkeroller, maar hy kon niet zeggen
			 door wien, omdat er zoovéél in de zaal waren, zeid-i. Maar
			 anders... 't was zeker door 'n zakkeroller gedaan.
		  
		  - Hyzelf kan 't wel gedaan hebben! riepen 'n paar toehoorsters.
		  
		  Leentje was verontwaardigd, en wees die verdenking met drift
			 terug.
		  
		  - Neen, juffrouw Sertrude, zeg uwe zoo-iets niet! Dat's zonde! 't
			 Was 'n allerfatsoenlykste man, dat kan ik u zeggen! Den heelen avend is
			 er geen onvertogen woord over z'n lippen gekomen, en hy noemde my
			 ‘juffrouw’ zoo goed als de kleermakers-juffrouw zelf! En hy is zelf
			 opgestaan om den dief te zoeken, en hy vroeg waar de juffrouw woonde, en als-i
			 't doosje vond, zeid-i, zoud-i 't haar terugbrengen. Hy had 'n wit piqué
			 vest aan, met paarse bloempjes... och, hoe kan uwe zoo iets zeggen!
		  - Nou, ga maar voort met je Onechte Zoon, eischte het
			 
{==52==} {>>pagina-aanduiding<<}
 Publiek.
		  - Gut, juffrouw, de muziek was zoo mooi! En als ze speelden, was er
			 'n heer, die met 'n stok wees hoe de wys was. Maar er werden veel wyzen
			 gespeeld, die ik nooit heb hooren zingen, en dus niet navertellen kan.
		  - Maar vertel dan toch van 't stuk!
		  - Ja, ziet u, dat 's zoo makkelyk niet! 't Was heel mooi, maar er
			 zyn zoo van die dingen die men zelf moet gezien hebben om ze te begrypen, want
			 ik kan niet alles zoo nadoen. De baron merkte dat die jager in de gevangenis
			 z'n eigen zoon was, omdat-i eens... in vroeger tyd... kennis had gehad... weet
			 u... 
		  
		  Er heerschte 'n sterke spanning onder Leentjes auditorium. Al de
			 hoorders hygden naar de door den titel beloofde onechtheid, en Leentje wist
			 geen raad met 'r vertelling. Ze werd vuurrood.
		  
		  - Hy had die oude vrouw vroeger gekend, en toen was-i met haar in...
			 konversatie geweest, zal ik nou maar zoo 'reis zeggen, en ze zouden getrouwd
			 zyn, maar... er was iets tusschenbeide gekomen... en... daarom heet het stuk de
			 Onechte Zoon... 
		  
		  Wouter luisterde met evenveel inspanning als de anderen, maar z'n
			 verbeelding was rustiger. De beurt was nu aan de meisjes, om de teugels
			 lostelaten van háár fantazie. Ze keken voor zich. De nuchtere
			 Stoffel kende 'n paar boekenfrazen van-buiten, die hy hier te-pas bracht.
		  
		  - Juist! Hy had hare onschuld misbruikt - zoo wordt zulks genoemd -
			 en daarna haar ten-prooie gelaten aan de schande. Ik kan u niet genoeg zeggen,
			 moeder, hoe de jeugd zich daarvoor moet in-acht nemen. Ik zeg 't de jongens
			 alle dagen op m'n school... 
		  - Hoorje 't, Wouter? Let daar 'ns goed op, en onthoud wat Stoffel
			 zegt.
		  
		  Toen Stoffel merkte dat z'n kommentaar in den smaak viel, ging hy
			 voort:
		  
		  - Juist, moeder! De deugd moet geëerd worden. Dat is Gods wil,
			 en wat God doet, is welgedaan. Onder alle zonden is de wellust... 'n zeer
			 groote zonde, omdat God het verboden heeft, en omdat alle zonde hier of
			 hier-namaals gestraft wordt...  
{==53==} {>>pagina-aanduiding<<}

		  - Hoorje 't, Wouter?
		  - Hier of hier-namaals, moeder! Gepaste vreugd màg wel, maar
			 ongeoorloofd zingenot is... niet geoorloofd. Dat rukt alle banden van de
			 menschelyke Maatschappy... uwe ziet wel, dat zoo'n komedie heel mooi wezen kan,
			 als men 't maar goed opvat, en alles behoorlyk weet uitteleggen. Dàt is
			 het maar!
		  - En hoe liep het toen af met dien baron?
		  - Wat zal ik u daarvan zeggen, juffrouw! Hy heeft veel gesproken, en
			 was erg bedroefd omdat hy eens... die oude vrouw... 
		  - Verleid had, viel Stoffel hulpvaardig in, daar Leentje 't ware
			 woord niet vinden kon, of niet noemen durfde. Men noemt zulks verleiden.
		  - Ja juist, zoo zei dat mensch ook. En hy beloofde haar dat-i 'r
			 nooit weer zoo-iets zou aandoen. En toen zeid-i tot den onechten zoon, dat men
			 altyd op 't pad van de deugd moet blyven, en dat-i met die oude vrouw trouwen
			 zou. Ze was er erg mee te vreden.
		  - Dàt geloof ik, riepen de drie meisjes, als uit
			 één mond, en met 'n snelheid die verklapte waar eigenlyk 't
			 zwaartepunt ligt van sommige zedelykhedens. Dàt geloof ik graag, riepen
			 ze, toen werd ze 'n ryke barones!
		  - Ja, zei Leentje, ze werd 'n groote dame. En de onechte zoon viel
			 den baron om den hals, en toen speelden ze 't ‘Kamertje van 'n
			 Waschmeisje’ en de zoon was huzaar, en zong: ‘'k bèn
			 vol eer, 'k bèn vol eer, ziet ik ben d'r 'n man vol eer!’ Maar
			 waar de oude baron gebleven is, weet ik niet. En toen zyn we naar huis gegaan,
			 maar de kleermakers-juffrouw had geen pleizier meer, omdat ze haar doosje kwyt
			 was. Of die heer 't haar nog thuis gebracht heeft, zou ik de juffrouw niet
			 kunnen zeggen.
		  
		  Hier was de vertelling uit.
		  
		  De meisjes dachten: barones!
		  
		  Stoffel: de deugd!
		  
		  De moeder: twaalf stuivers ‘de man’ buiten wafels en
			 chocolade!
		  
		  Wouter: die jager! Ik zou wel zoo'n jager willen zyn in een bosch...
			 in 'n heel groot bosch... heelemaal alleen... 
		  
		  Hy nam z'n penseel op, en zag Ophelia aan:
		  
		  ...heelemaal alleen in 'n groot bosch, met... Femke!
		   
{==54==} {>>pagina-aanduiding<<}
 
		  Zoo had ieder z'n byzondere indrukken, die niet alleen onderling
			 verschilden, maar ook in dezelfde persoon telkens verwisselden van kleur. 
			 Kotzebue zou vreemd hebben opgezien, als-i
			 Leentje's verhaal gehoord had. Vreemder nog, wanneer hy had kunnen weten wat
			 het achterliet in de gemoederen van haar hoorders. Deze verwondering zou
			 trouwens het deel zyn van èlken kunstenaar, die 'n blik sloeg in de
			 gemoederen van z'n publiek. Gelukkig ditmaal dat er aan Kotzebue's fabrikaat
			 niet veel te bederven viel. Of de uitwerking van z'n effektstuk op de
			 gemoederen van Leentje's auditorium ook zoo onschuldig was, zou ik niet durven
			 verzekeren. De meisjes berekenden dat het ‘verleiden’ op zichzelf
			 nu juist zoo heel erg niet wezen zou, als men maar zeker was dat zoo'n baron...
			 ten-laatste... en niet àl te laat... 
		  Er zou, meenden zy, 'n niet onaardige carrière te
			 vervaardigen zyn uit 'n reeks van goed geëxploiteerde jeugdige misstappen.
			 't Mutsenmaken was er niets by.
		  Petrò vroeg met gemaakte onverschilligheid, hoe oud de
			 huilende vrouw zoo ongeveer kon geweest zyn, en voelde zich versterkt in haar
			 deugd, toen Leentje heel onnoozel antwoordde:
		  
		  - Zoo tegen de zestig, juffrouw... 
		  
		  Deze Odyssee der bedelende gewezen onschuld kwam Petrò
			 wat lang voor. Maar 't ‘mutsenmaken’ stond haar weer erg tegen,
			 toen Leentje voortging:
		  
		  - Tegen de zestig, toen ze onder dien boom zat. Later, toen de baron
			 terugkeerde tot de deugd, en haar trouwen wilde, fleurde ze erg op. Ze kan toen
			 zoo-wat 'n goeie veertigster geweest zyn... 
		  
		  ‘Dat vervloekte mutsenmaken!’ riep... geen van de dien
			 nadenkende meisjes, maar ze dachten 't.
		  
		  In één opzicht was de heele familie 't eens. Ieder
			 wilde gaarne ook eens zoo'n ‘komedie’ zien. Maar juffrouw Pieterse
			 zei dat de kosten haar ‘begrootten.’ En dit werd nog erger, toen
			 Stoffel 'n booze tyding thuis bracht over den ‘troep van Jan Gras in de
			 Elandstraat, waar geen fatsoenlyke familie zich vertoonen kon.’
			 Dit was hem verzekerd door iemand die 't wel weten kon, want hy was 'n
		  	bloedneef van den rol-uitschryver by den grooten Schouwburg op 't Leid-
{==55==} {>>pagina-aanduiding<<}
sche
			 Plein. Dàt was de ware komedie!
		  
		  - Verbeeld u eens, moeder, die is van de stad, en de Burgemeester
			 zelf zoekt de stukken uit... om de zedelykheid, weet u. En begryp eens, als er
			 in zoo'n stuk staat: ‘o God!’ dan verandert de Burgemeester dit in:
			 ‘o hemel!’ omdat het niet te-pas komt, van onzen-lieven-heer te
			 spreken in 'n zaal waar ook wel gedanst wordt. Want... gedanst wordt er ook,
			 moeder. Maar als wy er eens heen gaan, kunnen we best 'n stuk afwachten waarin
			 niet gedanst wordt, en dat heelemaal is nagezien door den Burgemeester... 
		  
		  Stoffel had gelyk. De Amsterdamsche Regeering bemoeide zich met
			 haren Schouwburg, en weerde alles wat beleedigend kon zyn voor God en
			 Magistraat.
		  
		  Dit was nog voor zéér korten tyd het geval. De
			 inskriptie op 't scherm:
		  
			 Der kunsten God, aan 't Y met geestdrift aangebeên, 
			 Kweekt hier in 't heilig koor, verdienste en deugd alleen, 
		  

		  beduidde niet dat Apollo in z'n eentje voor ‘Verdienste en
			 deugd’ zorgde - dit zou de wethouders in hun eer getast zyn - maar dat er
			 onder zyn en hun beheer niets, volstrekt niets dan ‘Deugd en
			 Verdienste’ op de planken werd toegelaten. Hieraan hebben we dan ook al
			 de uitmuntende stukken te danken, en tevens den bloei der tooneelspeelkunst,
			 waarin onze eeuw zich verheugen mag.
		  
		  De Amsterdamsche Regeering en aesthetiek!
		
		
		  1050a.

		  De woorden waarmee 't vorig nummer eindigt, bevatten in-zooverre een
			 onbillykheid, als èlke Regeering onbevoegd is optetreden als ambtgenoot
			 van Apollo. 't Is mogelyk dat nog hier-of-daar in de binnenlanden van Afrika,
			 'n negerkoning z'n onderdanen voorgaat in kunstzin, maar wy met onze
			 parlementaire zeden, we hebben de kans op zoo'n fortuintje geheel afgesneden.
			 Men vischt geen Medicissen uit 'n stembus.
		  Wat dit aangaat, hebben wy alzoo de Regeering onzer Hoofdstad niets
			 byzonders te verwyten, indien ze zich dan ook maar stipt hield binnen de
			 grenzen der onbeduidendheid die 't noodzakelyk gevolg is van haren oorsprong.
			 Hoe zou 'n standbeeld er uitzien, 'n muziekstuk, 'n heldendicht, 'n schildery,
			 dat ter-wereld gekomen was op de manier die we 
{==56==} {>>pagina-aanduiding<<}
 thans gebruiken tot
			 het voortbrengen van de kompakte massa wysheid, welke men 't recht heeft te
			 vorderen van 'n verzameling menschen ‘die 't weten moeten’ met hun
			 allen?
		  Dat er onder de gekozenen nu-en-dan iemand wezen kan, die
			 persoonlyk bevoegd wezen zou meetespreken over Kunst, zal wel waar zyn.
			 Doch dan juist is hy in 'n Vergadering misplaatst, gelyk ik in m'n stuk
			 over ‘Specialiteiten’ meen te hebben aangetoond. 
			 Michel Angelo zou overstemd geworden zyn
			 in 'n vergadering van épiciers. Wel verre van zich door hem te
			 laten leiden, ligt het in den aard der menschelyke natuur, dat ieder hunner hem
			 telkens zou doen voelen, hoe konscientieus men z'n mandaat opnam, en dat-i zich
			 nu volstrekt niet verbeelden moest den meester te kunnen spelen, omdat-i Michel
			 Angelo heette. Al was men nu eenmaal ‘in koffi of krenten of assurantie
			 of spoorwegen’ men wist óók wat schoon en goed is...
			 enz.
		  Zou Kunst dan géén Regeeringszaak wezen?
		  Dit onderwerp is in den laatsten tyd dikwyls behandeld. Ook ik
			 doelde er op in m'n nummer 
			 459, en vooral in de daarby gevoegde noot.
			 Grondig behandeld, afgedaan werd voor zoover my bekend is, de
			 zaak niet. Zelfs niet in het flinke stuk dat over dit onderwerp geleverd is
			 door den heer Wintgens, in de Kamerzitting van 4
			 December j.l. (1872)
		  Voor ik verder ga, hier 'n kleine korrektie. In 
			 1023 haalde ik 'n paar door den heer W.
			 gebruikte woorden aan, als bydrage tot de voorbeelden van algemeen plagiaat
			 waarover ik my herhaaldelyk beklaagde. Die klachten houd ik staande, maar 't
			 daar geciteerd voorbeeld was verkeerd gekozen. Er is me gebleken dat de heer W.
			 op den 4n December j.l. de noot by 
			 459 niet gelezen had, en dat hy alzoo
			 rechtmatig eigenaar was van de woorden waarmee zyn zeer belangryke redevoering
			 wordt besloten:
		  ‘Ik zou hier nog meer kunnen bijvoegen, maar ik zal het bij
			 deze punten laten. Ik wil nog alleen aan de Regeering dit zeggen: wanneer het
			 mogt blijven bij die traditie... 
		  I.e. de Thorbecksche.
		  ...en ook gij mogt gaan huldigen de leer dat die zaken de Regeering
			 niet aangaan - nl. dat Kunst geene Regeeringszaak is - wat zal het einde zijn?
			 Dat iemand zal opstaan, en zeggen: ik draai de stelling om, en zeg:
			 ‘zulk soort van regeeren is geene kunst.’ 
		  Zóó ook eindigde dat nootje in den laatsten druk myner
			 Ideën, en vreemd was 't niet dat deze konsonance me op het denkbeeld
		  	bracht van plagiaat. In hetzelfde kamer-sai-
{==57==} {>>pagina-aanduiding<<}
zoen had ik de
			 redevoering van 'n ander lid, nota bene over de begrooting van Oorlog,
			 zien beginnen met 'n aanloop die ontleend was aan m'n verhandeling over
			 Vrye-Studie. En ik ontwaar zulke larcins dagelyks, in en buiten de
			 Kamer. Men meene nu niet, dat ik dit kwalyk neem op-zichzelf. Ik maak
			 daarop slechts aanmerking in-verband met het te-gelyker-tyd beoefende
			 doodzwygen. Wie te arm is zich 'n eigen equipage aanteschaffen, mag mynenthalve
			 met geleende paarden ryden - ik ging liever te-voet - maar hy handelt
			 oneerlyk indien hy die paarden uitgeeft voor zyn eigendom. In-weerwil alzoo
			 myner vergissing ten-opzichte van 't slot der redevoering van den heer
			 Wintgens, blyven myn opmerkingen hierover in 't algemeen van volle
			 kracht, en wel te-meer omdat ik ondervind dat men my in 't byzonder
			 zoo... bogowontisch behandelt. Zou ik hieruit mogen opmaken dat ik meer
			 in den weg sta dan sommige anderen die men wèl noemt?
		  Dat de heer 
			 Wintgens niet noodig heeft epigrammen te
			 ontleenen aan vreemd geschryf, blykt uit z'n geheel stuk. Het is alweer te goed
			 voor 'n uitgelezen Kamer en 'n ongelezen Byblad. Maar dit wist ik niet, toen ik
			 daarvan slechts kennis droeg uit 'n kranterig verslag. Die redevoering zou stof
			 leveren tot belangryke beschouwingen, vooral door de daarin behandelde plichten
			 van ònze Regeering in-verband te brengen met de laagte waarop 'n
			 zeer groot gedeelte van ons Volk staat. Ziedaar dan ook de reden waarom
			 ik dit onderwerp vastknoop aan Leentje's zonderling verslag van haren eersten,
			 en misschien eenigen, tocht naar ‘de komedie.’
		  Een eigenlyk gezegde studie over dit onderwerp, zou me verder
			 leiden dan de ekonomie der Wouter-geschiedenis gedoogt. Maar ik mag niet
			 àlle opmerkingen terughouden. Al zy 't me dan waarschynlyk niet gegeven,
			 het vraagstuk omtrent de grenzen der regeerings-bemoeienis optelossen,
			 toch meen ik een-en-ander te kunnen in 't midden brengen, dat tot die oplossing
			 kan meewerken.
		  Wie m'n Woutertje alleen leest om te weten ‘hoe 't toen verder
			 ging?’ wordt verwezen naar den verrukkelyken ‘Onechte
			 Zoon’ in de Elandstraat.
		
		
		  1050b.

		  Nooit heeft 'n zwitsersch staatsman gezegd dat het Loodswezen geen
			 Regeeringszaak is. Hoogstwaarschynlyk zou men, wanneer ooit het loodswezen te
			 Genève ware ter-spraak gekomen, de kompetentie hebben afgewezen te-gelyk
			 met de opportuniteit. Er ware al veel toegegeven aan wanbegrip,
			 
{==58==} {>>pagina-aanduiding<<}
 indien men 't fin de non recevoir geformuleerd had met de
			 woorden: ‘het loodswezen is geen zaak van de Regeering - d.i. van
			 de Zwitsersche Regeering - omdat ons Volk ver van de zee woont en dus
			 geen havens heeft.’ En wie niet gezind ware in onderhandeling te treden
			 over zoo'n absurd onderwerp, zou gezwegen hebben.
		  Al ware nu, konkreet gedacht, de meening van 
			 Thorbecke gegrond, dan nog gaf hy door de
			 manier waarop hy die uitte, bewys van z'n gewone oppervlakkigheid. Er bestaat
			 namelyk geen onderwerp ter-wereld, dat niet in denkbare gevallen, wel degelyk
			 'n Regeeringszaak worden kan. En hieruit alweer blykt ons, dat die minister
			 niet de minste aanspraak maken mocht op den titel van Staatsman. De
			 Staat wordt door menschen gevormd, en alles wat menschen aangaat, gaat
			 den Staat aan. Wie dit niet erkent, vrage zich af wat dan wèl van 't
			 ressort eener Regeering wezen zou?
		  Het is juist deze onbegrensde algemeenheid van bemoeienis -
			 'n bemoeienis die zich zeer dikwyls openbaren moet in beredeneerde
			 onthouding - waardoor 't Staatsmanschap 'n zoo zeldzame gaaf is. Wanneer we
			 't woord genie opvatten in den zin zooals dit gewoonlyk door de meest
			 ontwikkelden wordt gebruikt, en dus zonder terugzicht op 
			 1002 - wie weet! - dan behoort de
			 Staatsman 'n genie te wezen. Van hem vooral kan men eischen, dat niets
			 menschelyks hem vreemd zy. Wel weet ik dat het besef hiervan zeer laag gezakt
			 is, maar ik verkies niet meetezakken, en blyf by de vordering dat 'n minister
			 meer wete te doen - en iets anders vooral! - dan 't afwerken van de dagelyksche
			 agenda met z'n Secretaris-generaal, en 't doorsleepen van z'n Begrooting by de
			 Kamers.
		  Dat dit ‘meerdere’ en dit ‘andere’ niet te
			 verwachten was van den bekrompen geest die zich veroorloofde een der
			 werkzaamste faktoren van beschaving zoo plomp op-zy te zetten, spreekt vanzelf.
			 En wat het ergste was, hy kòn dit doen! Z'n auditorium, in en buiten de
			 Kamer, was er volkomen mee tevreden. De weinigen die, als de heer Wintgens in
			 1863, protest aanteekenden tegen 't barbarismus dat de minister, onder
			 toejuiching van z'n partygonooten, ten-beste gaf, waren... behouders, en hadden
			 dus ongelyk. De heer Wintgens zegt dat ze nog van iets anders werden beticht,
			 en wel - vreemd genoeg! - van jacht op populariteit. Op die
			 beschuldiging heb ik twee aanmerkingen. Doch eerst de woorden van den heer
			 Wintgens. 
{==59==} {>>pagina-aanduiding<<}
 
		  ‘Toen voor tien jaren in deze Kamer de begrooting voor 1863
			 behandeld werd, is er door verschillende leden eene soort van kruistogt
			 ondernomen tegen de bekende regeeringsmaxime van dien tijd, die ik veeleer een
			 paradox zou noemen, uitgedrukt in de woorden: “kunst is geen
			 regeeringszaak.”
Die stelregel had aanstoot gegeven aan hen die
			 in den Staat nog iets meer zagen dan eene inrichting tot bescherming van
			 persoon en goed, bij hen die integendeel de Kunst beschouwden als eene zaak
			 uitnemendheid van het volk, als een publiek, een nationaal belang... 
		  Deze kwalifikatie van de tegenstanders der ‘paradox’ -
			 my komt dit woord te zacht voor - bewyst duidelyk dat hun afkeuring niet
			 per se hoefde geput te zyn uit ‘behoudende’ beginselen. We
			 hadden toch konservatieve ministeriën by dozynen, die feitelyk blyk
			 gaven even liberaal-minachtend over Kunst te denken als 
			 Thorbecke zelf. In z'n handelingen is hy
			 dus op dit punt niet schuldiger dan anderen. De zaak is maar, dat-i door z'n
			 onhebbelyke spreuk, 'n lichaam gaf aan het denkbeeld dat sedert onheuchelyke
			 jaren - altyd misschien! - by de verschillende Regeeringen van ons landje
			 geheerscht heeft. Misschien zouden wy de eenige uitzondering op deze waarheid,
			 by Koning 
			 Louis Napoleon moeten zoeken, die o.a. 'n
			 jaargeld gaf - ik weet niet uit welke fondsen - aan 
			 Bilderdyk. Of Louis hieraan wèl
			 deed, is 'n vraag die ik nu niet behandel. Welke andere souverein, al of niet
			 fiktief vertegenwoordigd door meer of min parlementaire majordomen, dergelyke
			 bewyzen gaf: Kunst te beschouwen als 'n Regeeringszaak, is my onbekend.
			 Misschien moeten we, om 'n tegenhanger te vinden, teruggaan tot 
			 Karel V die aan de Nederlanders z'n hof
			 trachtte te maken door 'n bezoek aan 't graf van den eminenten kunstenaar 
			 Beukelsz van Biervliet. Als 't waar
			 is!
		  Hoe dit zy, om rechtvaardig te wezen, moet men erkennen dat de Kunst
			 nooit warmer door Behouders dan door Liberalen gekoesterd werd. En dit is 'n
			 groot geluk, omdat we anders de staatkundige partyschappen weldra zouden
			 ontmoeten op 'n terrein, waar ze nòg minder thuis hooren dan in de
			 Staatkunde zelf. We liepen dan gevaar, demokratische tinten te ontdekken in
			 landschappen by ondergaande zon, doktrinarisme in stillevens, klerikaal
			 koloriet in historiestukken - nu, dit gebeurt soms! - aristokratische
			 tendenz in woelende zeeën, enz. En de beeldhouwkunst! ‘De man
			 voert 'n behoudenden beitel’ zou 't weldra heeten. En de muziek!
			 ‘Wat 'n echt-allerliberaalste symfonie!’ En de litteratuur... nu
			 ja, dáárop hebben reeds nu de politische wankleurtjes 
{==60==} {>>pagina-aanduiding<<}
 van den dag leelyk genoeg afgeverfd. We hebben hier 'n koddig
			 chassez-croisez van bevoegdheid en bemoeienis voor ons, natuurlyk
			 ten-koste van grootsche konceptien, en zelfs van korrekte behandeling van 't
			 middelmatige. De vernietiging der individualiteit - oorzaak, gevolg en kenmerk
			 onzer Staatsinrichting - maakt in Letterkunde tot waarheid, wat ik
			 zoo-even als baroque onmogelykheid stelde in andere vakken.
		  Kunst was geen Regeeringszaak, meende men? Welnu, de
			 litteratuur heeft het regeerinkje-spelen binnen den kring van haar Kunst
			 getrokken, of althans dat gedeelte er van, wat heden-ten-dage in de plaats van
			 regeeren gesteld wordt. De ouwerwetsche spanningsmotieven worden voor versleten
			 gehouden. - Ten onrechte! Alles hangt van de manier der behandeling af. - Men
			 meent dat er over ridderlykheid, heldenmoed, eerzucht, liefde, niets nieuws kan
			 gezegd worden, en zoekt z'n heul in wel gekonditioneerde verkiezingskoortsen.
			 De voortbrengsels onzer letterkunde rieken naar 't muf parlementarisme.
			 Ça sent l'enfermé, d.h. er is 'n kamer of Kamersluchtjen
			 aan. Hierover later meer. Ik keer terug tot den heer 
			 Wintgens. Na alzoo gezegd te hebben dat hy
			 en sommige anderen de Kunst beschouwden als 'n zaak van ‘nationaal belang
			 by-uitnemendheid’ gaat hy aldus voort:
		  ‘Die kruisvaarders kwamen op met warme betoogen om hunne
			 denkbeelden te staven, maar in dat debat bleef de glaciale stelregel - de
			 thorbeckery namelyk - met de grootste koelbloedigheid gehandhaafd. En, het
			 eerste wat van Regeeringswege werd vernomen tegenover die betoogen, was: dat
			 zij eigenlyk niets anders waren dan populariteitsbejag. Ik behoef niet te
			 zeggen dat zoodanige tegenwerping niet geschikt was om verder met de Regeering
			 dit terrein van gedachtenwisseling te betreden.’
		  Ik had twee aanmerkingen op die beschuldiging van jacht op
			 populariteit. Hier zyn ze.
		  
		  De heer 
			 Thorbecke wilde niets uitgeven voor
			 Kunst.
		  Misschien zullen sommigen beweren dat-i voor Kunst maar
			 weinig wilde uitgeven, en dat hy slechts afkeerig was van
			 verhooging der voor die overbodigheid op de Begrooting gebrachte
			 posten.
		  Zy vergissen zich. Dit zal ik straks aantoonen.
		  Wie dit nog niet gelooft, zal toch erkennen dat zy die door den heer
			 Wintgens ‘kruisvaarders’ worden genoemd - d.i. stryders voor 'n
			 heilige zaak - wèl iets wilden uitgeven voor Kunst... of, wil men 't
			 anders uitdrukken, dat ze daaraan méér wilden te-koste leggen dan
			 Thorbecke en de zynen. In rechtstreeksche spaarzaamheid, hadden dus
			 zyn 
{==61==} {>>pagina-aanduiding<<}
 ‘principes’ den voorrang, en alzoo - by het
			 tegenwoordig peil van den kunstzin der Natie - meer kans op populariteit, dan
			 de verkwistende begrippen der Kruisvaarders. By de meerderheid der Kiezers zyn
			 ‘goedkoope’ Staatslieden zeer gewild. Hoe dus het aandringen op
			 uitgaven, 'n middel zou kunnen wezen om by die Kiezers te geraken tot
			 populariteit, is raadselachtig.
		  Welnu, zóó onzinnig was de beschuldiging niet! De
			 bedoeling schynt geweest te zyn: ‘gy met uw Kunst... ge wilt u aangenaam
			 maken by 't meer verlichte deel der Natie. Ge roept ethica
			 en aesthetica te-hulp... 
		  
		  Ei... zyn die bondgenooten zoo aftekeuren?
		  
		  M'n tweede opmerking is deze. Mag men het bejagen van populariteit
			 'n fout noemen? Me dunkt het moest juist in de oogen der acht-en-veertigsche
			 liberalen, 'n oorbare en gewenschte zaak wezen. Is niet onze geheele Kieswet
			 één poging - 'n gebrekkige poging, maar dit verandert de
			 strekking niet - om door het tellen van stemmen te weten te komen wie 't
			 meest populair is? Ligt niet daarin, volgens de hedendaagsche begrippen,
			 't kriterium van elke bevoegdheid? Is niet hy die de meeste stemmen op zich
			 vereenigt, de beste, de bekwaamste, de verstandigste? En dan zou men niet mogen
			 trachten by die stemmers in 'n goed blaadje te komen of te blyven?
		  Hoe rymt dit, liberalen, met uw principes?
		  Is niet elk mandaat van Volksvertegenwoordiger, 'n getuigschrift van
			 welgeslaagde jacht op populariteit? Ons heel Regeeringsstelsel is immers op die
			 jagers-taktiek gegrond! Hoe men 't iemand verwyten kan - en in casu nog
			 ten-onrechte bovendien - dat-i gebruik maakt van 'tzelfde middel, dat door de
			 Wet geykt is tot officiëelen toetssteen van geschiktheid, gaat myn
			 verstand te-boven. En dit verwyt ging hier uit van dezelfde personen
			 die, met behulp van 'tzelfde middel, diezelfde Wet invoerden als
			 universeel geneesmiddel der staatkundige kwalen!
		  Sedert '48 is jacht op... distrikts-populariteit, 'n ware
			 burgerplicht geworden. Een inwoner van Schiedam die zich liet aanwerven by 'n
			 Matigheidsgenootschap, zou zich schuldig maken aan distriktsverraad, en werd
			 geboren... nu, zoo heelemaal in 't zwartste van den nacht niet, maar toch - o 
			 Bellamy! - in de schemering.
		  
		  Wie niet naar populariteit streeft, mag geen lid zyn van 
{==62==} {>>pagina-aanduiding<<}
 'n Kamer die, volgens de thans heerschende begrippen, en volgens de
			 Wet, het vereenigingspunt van 'n tachtigtal populariteitjes behoort te
			 wezen.
		  
		  't Is aardig, de zeloten van 'n stelsel zoo te betrappen op
			 minachting voor hun eigen werk.
		
		
		  1050c.

		  Dat de liberalen uit de school van 
			 Thorbecke, niets, volstrekt niets
			 voor Kunst wilden doen, is afteleiden uit den apodiktischen vorm van de
			 uitspraak des Meesters. De Regeering mag voor dingen die haar niet aangaan,
			 evenmin een enkelen cent uitgeven, als tonnen of millioenen. Om konsekwent te
			 zyn, behoort men dan ook 'n eind te maken aan 't onderhouden van de pakhuizen
			 waarin hier-en-daar schilderyen geborgen zyn.
		  De heer 
			 Wintgens spreekt van de uitgaven die van
			 1847 tot en met 1871 voor ‘kunsten en wetenschappen’ gedaan zyn, en
			 beraamt die op ƒ 137.773 's jaars...
		  Ik erken, niet wel te begrypen welk aandeel hiervan op rekening der
			 ‘wetenschappen’ gebracht is. Doch dit behoeft ook niet. Al ware er
			 van de genoemde som, of al werd er van de voor 't loopende jaar aangevraagde
			 ƒ 172.775, slechts één gulden voor Kunst besteed, dan nog
			 zou dit juist één gulden te veel zyn, want: ‘Kunst is geen
			 Regeeringszaak.’
		  Maar 't misdadig beschikken over 't ‘zweet en bloed der
			 belastingschuldigen’ gaat veel verder dan dien éénen
			 gulden. Wie berekent het bedrag der winstderving aan verwaarloosde rente van
			 zoo'n muzeum vol schilderyen? Dat bedraagt millioenen!
		  Ze behoorden sedert lang verkocht te zyn, en de opbrengst had kunnen
			 dienen tot amortizatie van schuld, of tot het pantseren van oorlogschepen
			 die... ook weldra geschikt zullen zyn voor 'n muzeum.
		  Daar de ‘wetenschappen’ niet in den liberalen banvloek
			 begrepen zyn, durf ik 't verkoopen der bibliotheken niet voorstellen. Doch wel
			 zal 't noodig zyn, zich te ontdoen van werken waarin platen worden gevonden,
			 omdat zulke uitwassen van beschaving niet behooren tot Regeeringszaken. En ook
			 in litteratuur moet 'n zeer nauwkeurige schifting plaats hebben. Us, a,
			 um kan blyven, maar verzenmakery... weg daarmee! Romantiek... weg!
			 Bellettrie... weg!
		  En wat al verandering in de bouwkunde! Een partikulier mag zich
			 desverkiezende, 'n paleis aanschaffen naar de italiaansche modellen uit de
		  	beste periode, maar officieele ge-
{==63==} {>>pagina-aanduiding<<}
bouwen zullen volstaan met
			 beantwoording aan 't stipt-noodzakelyke. De liberale Tweede-Kamer geeft het
			 voorbeeld, en vergadert onder 'n tent of in 'n rotskloof. Een druïdische
			 offersteen vervangt de ministertafel, en de Voorzitter opent de vergadering
			 door 't blazen op 'n schalmei... te kunstig, o goden! 't Behoort 'n afgekloven
			 beere-mergpyp te wezen. De beestenvellen waarin de heeren gekleed zyn... 
		  Wel neen! Zy zyn immers niet de Staat? Ze hebben 't recht
			 niet, zulke ouwerwetsheden te enten op quasi-nieuwe begrippen, en zullen
			 voortgaan zich te gedragen als burgers van hun tyd. Er is immers niet gezegd,
			 dat Kunst geen menschelyke zaak is? Slechts de Regeering eischt
			 voor zich, en slechts als zoodanig, de praerogatieven der barbaarsheid.
		  Maar... dan ontstaat er verwydering tusschen de burgers van den
			 Staat en den Staat zelf?
		  Dit is juist wat ik bewyzen wilde.
		  Of, ook de ingezetenen bemoeien zich niet met Kunst, en dan is de
			 Natie, eerst in beschaafd-maatschappelyken zin, weldra politisch verloren...
			 òf, ze bemoeien zich daarmee wèl, en er ontstaat 'n breuk
			 tusschen Regeerders en geregeerden, die op gelyke ontbinding moet
			 uitloopen.
		  Een historisch ontwikkeld volk is geen ten-onder gebrachte horde,
			 die met kracht van wapenen in-bedwang wordt gehouden. Er is 'n zedelyke band
			 noodig. En deze band wordt verbroken, wanneer er blykt dat de Regeering lager
			 staat in levens-opvatting, dan de Natie zelf.
		  Heeft men niet ook in 't dagelyksch leven, eerbied voor den man
			 die wat kan? Voor Kunst alzoo? Wat is er te wachten van 'n Regeering die
			 't versmaden der Kunst, het niet kunnen dus, op haar vaandel schryft als
			 staatkundig principe?
		  Dat de heer 
			 Thorbecke zich misschien anders uitdrukte
			 dan hy bedoelde, kan waar zyn. Ik erkende dit reeds in de noot op 
			 459. Maar in dat geval ware het z'n plicht
			 geweest, die uitdrukking toetelichten. Hy had als ‘Staatsman’
			 moeten voorzien, hoe heilloos de werking is van zulke machtspreuken. Waarom
			 vereert niet een zyner volgelingen z'n nagedachtenis met 'n rechtvaardiging van
			 die uitspraak?
		  Ik voor my vrees dat daaraan geen redelyke zin kan worden
			 vastgeknoopt, en dat de heele zaak neerkomt, òf op 'n ondoordachte
			 effekt-fraze, òf op 'tzelfde populariteits-bejag dat men in '63 den
			 tegenstanders verweet. De beteekenis zou dan zyn: ‘gy winkeliers wordt
			 verzocht voorttegaan met het afvaardigen van geestverwanten. Ik beloof u, niets
		  	uittegeven voor schilderyen of standbeelden, en dus niet zwaar te druk- 
{==64==} {>>pagina-aanduiding<<}
ken
			 op uw krenten, gemaal en smeerkaarsen!’
		
		
		  1050d.

		  Kunst geen Regeeringszaak?
		  
		  Behooren bruggen en wegen tot de zaken waarmee zich de Regeering mag
			 bemoeien? Ik denk ja. Moet dan 't maken en onderhouden daarvan
			 kunsteloos geschieden? Zelfs tot het vervaardigen der Amerikaansche
			 hangbruggen van bamboe en rotan is immers Kunst noodig?
		  En komt er geen Kunst te-pas by artillerie, by genie, by
			 waterstaat?
		  
		  Ik roer daar 'n teer punt aan. De Hollander is nu eenmaal gesteld op
			 rivierdykjes, en op de daardoor veroorzaakte hevige overstroomingen. Sedert
			 eeuwen verhoogt-i de bedding van z'n rivieren - straks zal hy ze op palen boven
			 z'n hoofd laten loopen - en hy verwaarloost de aangeboden gelegenheid tot
			 ophooging van z'n land, omdat hy 't beter vindt met de materie die de Natuur
			 zoo goedig levert, z'n zeegaten te stoppen. De gevolgen zyn: natte bodem en
			 droge havens. Wie zal ontkennen dat sommige kunsten verkeerd worden toegepast?
			 Het zou juist de ware roeping der Kunst geweest zyn, hieraan 'n eind te
			 maken.
		  In dit opzicht alzoo, zyn onze verschillende ministerien -
			 behoudende niet minder dan liberale - nogal konsekwent geweest, dat ze 't
			 artistiek besef der noodzakelykheid om vryen loop te laten aan de werkzaamheid
			 der Natuur, nooit hebben beschouwd als 'n Regeeringszaak. Het indyken van de
			 rivieren op groote schaal, getuigt van dezelfde burgerlykbekrompen opvatting
			 als die des landmans, wien geen ander belang bekend is dan 't voor de hand
			 liggende. 't Is zyn rechtstreeksch voordeel, dat z'n stukje land in de
			 nabyheid van 'n rivier gelegen, beschermd worde tegen overstrooming. Dat die
			 grond, niet ingedykt, sedert eeuwen reeds boven 't peil liggen zou van
			 de normale jaarlyksche overstroomingen, gaat hem niet aan. En even kinderachtig
			 oordeelden ook de Regeeringen die elkander, sedert het betere systeem der
			 terpen en vluchtheuvels, zyn opgevolgd. ‘Huis’ van Holland...
			 ‘huis’ van Beieren... ‘huis’ van Bourgondie...
			 ‘huis’ van Henegouwen... ‘huis’ van Oostenryk...
			 ‘huis’ van de Wit... ‘huis’ van Thorbecke... och, wat
			 al huizen die de Kunst niet maakten tot Regeeringszaak! 't Is waar, al die
			 ‘huizen’ hadden gedurig wat anders te doen, en moesten al wat er
			 kunstigs in hen was, gebruiken om niet omtevallen. Dat 
{==65==} {>>pagina-aanduiding<<}
 noemden ze:
			 Staatkunde!
		  Zoolang men niet durfde breken met het eeuwen-oude knoeisysteem van
			 die dykjes, zou 't dan toch altyd beter geweest zyn, goede dan slechte dykjes
			 te maken. Maar... ook zelfs daartoe zou eenige Kunst noodig geweest zyn, die
			 alweer geen zaak was van de Regeering. Het doorbreken van rivierdyken is even
			 onverantwoordelyk als 't maken. By lagen waterstand doen zulke zandlaagjes geen
			 dienst, en de drukking by hoog water, is - door Kunst, Mr. 
			 Thorbecke! - vry nauwkeurig te berekenen.
			 Het doorbreken mag dus niet op rekening gesteld worden van onvoorziene
			 toevallen of 'n even onberekenbare godsluim.
		  Het spreekt vanzelf dat ik by dit alles slechts van rivierwater
			 spreek. Even als Egypten 'n geschenk van den Nyl was, is ons land het bezinksel
			 uit de watermassa die sedert onheugelyke jaarduizenden uit het bovenland naar
			 de zee stroomt. Wie dus dat water indykt, wyst 'n geschenk af. Geheel Nederland
			 zou sedert lang boven 't gevaar van overstrooming verheven zyn, wanneer we den
			 Ryn ongestoord z'n funktien hadden laten verrichten. Dat thans 'n
			 overstrooming ten-gevolge van doorbraak noodlottig werkt, ligt in de
			 rede. Hoe weinig ze zou te beduiden hebben als die dyken er niet waren, volgt
			 uit de berekening der hoogte van den waterstand, wanneer men de geheele massa
			 die nu geacht wordt door zandlaagjes aan den oever te worden tegengehouden,
			 zich verdeelen liet over 't gansche land. Die hoogte zou neerkomen op
			 onderdeelen van millimeters, en hoogstens voldoende zyn tot het verdrinken van
			 mollen en veldmuizen. Maar menschen en koeien zouden er wel by varen. Na weinig
			 tientallen jaren zou ook die geringe overstrooming waarschynlyk ophouden. We
			 hadden dan al den duitschen grond, waarmee we nu zoo gul Banjert, Haaks
			 en Bree-veertien voeden, in 't land gehouden, of liever er
			 òp.
		  Dat wy, Hollanders, onzen grond zouden ‘ontwoekerd’
			 hebben aan de baren, is 'n leugen van verzenmakers. We hebben, juist andersom,
			 al 't mogelyke gedaan om de Natuur die bezig was ons grondje bewoonbaar te
			 maken, in haren arbeid tegen te werken. 't Gansche land is laag gebleven, omdat
			 we met kleingeestige zorg de naast aan den vloed liggende weiden wilden
			 bewaren. En... om de kroon op dit alles te zetten: er werd 'n krygskunde
			 uitgevonden, die dezen ellendigen toestand durft aanpryzen als
			 verdedigingsmiddel! Om de Pruissen uit het land te houden, wil men
			 één deel weggeven, en 't ander deel bederven. Tegen dien tyd
			 
{==66==} {>>pagina-aanduiding<<}
 zullen we waarschynlyk met of zonder Kunst geregeerd worden door
			 't een-of-ander ‘huis’ van 't verdronken land.
		
		
		  1050e.

		  (Bygevoegd in de tweede uitgaaf, 1877.) In 'n zeer lezenswaardig
			 artikel van den heer S.E.W. Roorda van Eysinga,
			 voorkomende in den Opmerker, Tydschrift voor Ingenieurs, enz. van 8 en
			 15 Oktober, jl. wordt van myn denkbeeld omtrent het nadeelige van rivierdyken
			 melding gemaakt, en wel onder opmerking, dat de schryver der Causeries
			 Scientifiques in 't Journal des Debats, 
			 Henri de Parville, dezelfde meening is
			 toegedaan. Wat my betreft, ik beriep me noch op Parville noch op 'n krant. Maar
			 nu eenmaal wetende dat Nederlanders gesteld zyn op wysheid die uit den vreemde
			 komt, en in de hoop dat niemand ten-onzent er belang by heeft, Parville door
			 doodzwygen van de baan te dringen, neem ik hier 'n paar regels uit z'n
			 monografie over Inondations over, onder dankzegging aan R.V.E. die me
			 daartoe in de gelegenheid stelde. Na de vreeselyke gevolgen van eenige
			 dykbreuken vermeld te hebben - ook de fransche schryver wyst, als ik, op 't
			 periodieke van die eigen-fabrieks-akeligheden - gaat-i aldus voort:
		  ‘Men schynt er liefhebbery in gehad te hebben (on s'est
			 complu) de was en stroomkracht van het water te doen toenemen, door de
			 massa tusschen kunstmatige oevers te beklemmen en optestuwen. Dit is alsof men
			 't er voor z'n genoegen op toeleî om de verwoestings-middelen opeen te
			 hoopen. Geen langsche dyk is op-den-duur tegen den aandrang van 't water
			 bestand.’
		  Hy spreekt namelyk in andere paragrafen van z'n stuk over
			 dwars- of liever: schuins-liggende dyken, die volgens hem ter
			 gedeeltelyke ontlasting van 't bovenwater kunnen worden aangewend.
			 Dáárover oordeel ik thans niet. Ook niet over 'tgeen er in
			 bergstreken tegen banjirs zou te doen vallen.
		  ‘In Lombardyen, waar 't systeem van oeverdyken met 'n ware
			 weelde wordt toegepast - geen zandlaagjes alzoo, denk ik! - in Amerika,
			 in China, overal heeft men van dit stelsel de droevigste
			 ondervinding.’
		  Hier volgen weder vele voorbeelden ten-bewyze van 't gestelde. De
			 schryver haalt ook onze noodlottige St. Elisabethsnacht van 1412 aan, en
			 vervolgt aldus:
		  ‘Het systeem van oeverbedyking kan worden gelyk gesteld met
			 de dwaasheid van 'n ingenieur die meenen zou tegen het springen van 'n
			 stoomketel gewaarborgd te zyn, wanneer hy dien met 'n blikken deksel sluit. Men
			 kan niet de minste bescherming verwachten 
{==67==} {>>pagina-aanduiding<<}
 van 'n dyk, die by 't
			 geringste foutjen in de samenstelling onmisbaar bezwyken moet.
		  Men ziet dat Parville hier spreekt van goed-gekonstrueerde
			 dyken, en niet van de zandlaagjes waarmee sedert eeuwen 't hollandsche volk
			 zich door z'n Regeering, door ‘Waterstaat’ en
			 ‘Dykgraafschappen’ laat bedotten. In de rivierdyken ten-onzent kan
			 niet eens spraak wezen van 'n gebrekkige plek, daar de heele
			 samenstelling - ook al ware over 't algemeen 't leggen van rivierdyken 'n
			 wenschelyke zaak - één doorgaande fout is. En, in zekeren
			 zin mogen we dit voordeelig noemen, want: hoe spoediger doorbraak hoe
			 beter! Het stoppen van dykbreuk behoorde als landverraad gestraft te
			 worden. Het staat gelyk met het leveren - met het ongevraagd opdringen -
			 van ammunitie aan den vyand. Doch... indien 'n Regeering wys genoeg was om
			 dit intezien, zou ze ook begrypen dat het heele dykenstelsel verwerpelyk
			 is.
		  ‘Na 't bezwyken van den dyk, aldus gaat Parville voort,
			 verspreidt z'n doorbraak dood en verderf in de landstreek die hy bestemd
			 was te beschermen. Geen woord meer over dat stelsel van beveiliging! (Ne
			 parlons plus de ce système de defense!) Slechts in één
			 geval, daar namelyk waar de rivier 'n stad doorsnydt, kan het te-pas komen. Het
			 oeverdykenstelsel is even slecht uit 'n stoffelyk als uit 'n zedelyk oogpunt.
			 (Aussi mauvais au physique qu'au moral.)
		  De laatste zinsnede doet me veronderstellen dat ook 
			 Parville hierby aan watersnoodfilanthropie
			 en overstroomingsverzen gedacht heeft. Misschien ook aan 't misdadige dat er in
			 ligt, het Landsbestuur by voortduring optedragen aan 'n soort van volkje dat
			 niet het minste begrip van z'n roeping heeft.
		  Nog-eens protesteer ik tegen de meening dat ik my op dien
			 vreemdeling beroep om m'n gevoelen kracht bytezetten in de oogen van de
			 weinigen die lezen kunnen. Voor dezulken is de redeneering in 't vorig nummer
			 duidelyk en klemmend genoeg. Maar ik wilde nu eens den nederlandschen lezer
			 in 't algemeen verheugen met 'n aanhaling uit z'n vereerd Buitenland, en
			 wel van den - natuurlyk: zeer beroemden! - Henri de Parville die de
			 wetenschappelyke feuilletons levert aan de krant die in Holland zoo byzonder
			 hoog staat aangeschreven als citeerput. Toen men in de Tweede-Kamer 't Indisch
			 Kultuurstelsel behandelde, heeft men niet my, maar 'n baarschen
			 Oostenryker aangehaald. Leert nu, o Nederlanders, van 'n Franschman -
			 niet te vergeten: 'n Franschman die in de Débats schryft! - wat
			 uw rivierdyken zyn!
		  Het bedoeld stuk over Inondations staat in den afzonderlyk
			 
{==68==} {>>pagina-aanduiding<<}
 verkrygbaren bundel: ‘Causeries scientifiques //
			 Découvertes et inventions // Progrès de la science et de
			 l'industrie // quinzième année // Paris, 1876.’ Het is
			 my onbekend welke van de daarin voorkomende stukken - waaronder zeer belangryke
			 - van Parville's hand zyn. De taal van de monografie over
			 Inondations is beroemdelyk-buitenlandsch-slecht, maar dit is nu
			 byzaak. Hoofdzaak is dat ook ik nu eens, om op 'n degelyk hollandsch schryver
			 te gelyken, iets uit de befaamde Débats overneem. Kamerleden die
			 de zaak ter-tafel willen brengen, kunnen zich nu, met bogowontische vermyding
			 van myn naam, op den beroemden Parville beroepen, die - denkt eens, menschen! -
			 in de Débats schryft. Dat kleedt 'n betoog! Komaan,
			 volksvertegenwoordigers! Komaan, stereotiepe instemmers met de budgetten
			 waaruit onze bespottelyke rivierdyken betaald worden! Komaan!
		  Van Ministers, die uit eigen beweging moesten bedacht zyn op 't
			 uitroeien van de zoetwaterpest, spreek ik niet eens: Zy hebben altyd iets
			 belangrykers te doen dan de zeehavens veilig te laten worden, en 't land droog.
			 Toch moeten ook zy nu, zonder te derogeeren aan de traditioneele
			 regeeringsbotheid, erkennen eenig begrip van de zaak te hebben, omdat ze hun
			 door 'n vreemdeling is voorgezegd.
		
		
{==69==} {>>pagina-aanduiding<<}
 
		  Divagatiën over ziellooze politiek. De uitgehongerde
			 geest van Leentje, spokend op 't graf van regeerders die 't beneden zich
			 rekenen acht te slaan op de behoeften van het Volk. Laps versus Pennewip.
			 Wouters embryologische studiën.

		  1051.

		  Het spreekt vanzelf dat onderwerpen als de in 't vorig hoofdstuk
			 aangeroerde, beneden de aandacht zyn van ‘staatslieden’ die hun
			 bekwaamheid wyden aan bureauzaken: kommiezery, en Kamerdebat:
			 parlementarisme. Er blykt dus dat de voorgewende minachting voor 't
			 zoogenaamd hoogere, volstrekt geen bewys levert voor zorgvuldige behartiging
			 van de praktyk. Het is niet genoeg, zich boven of beneden schilderyen en
			 standbeelden te stellen, om op de ware hoogte van den Nederlandschen waterstand
			 te zyn. Ook in deze zaken kan men zeer wel, 't ééne niet
			 erkennende, 't andere verwaarloozen.
		  We ontdekken namelyk dezelfde slordigheid van opvatting, op velerlei
			 gebied. Hier als elders heerscht dat ‘aanleggen op 'n verkeerd gekozen
			 doel’ dat ‘misgrypen’ waarvan ik een-en-ander zeide in 't
			 slot van m'n vorigen bundel. Een zelfstandig denker, 'n uitstekend mensch,
			 'n werkelyk staatsman, zou z'n denkbeelden noch willen noch kunnen
			 pasmaken voor 't begrip van 'n kollegie. (9, en
			 overal!) Wie dus minister is, en dat blyven wil, moet zich wel voegen naar
			 zoo'n heterogeen onding (336) en trachten het op deze
			 of gene wyze aan zich te verbinden. Hiertoe is, by gebrek aan 
{==70==} {>>pagina-aanduiding<<}

			 beter, noodig dat men van-tyd tot-tyd iets als 'n maxime tevoorschyn
			 brengt, dat op den klank af, gelden kan als leus.
		  Wat nu te kiezen? De Witte en Roode Rozen van de Yorken en
			 Lancasters hebben uitgediend. Schieringers en Vetkoopers, Heeckerens en
			 Bronkhorsten, Hoekschen en Kabeljauwschen, Patriotten en Oranjeklanten... dit
			 alles is vergeten. 't Zou moeielyk zyn, Welfen en Gibellynen, Montague's en
			 Capulet's populair te maken in Nederland. Kruis en Halvemaan zyn versleten
			 symbolen, en zelfs de bisschops-kwestie... 
		  
		  Komaan, we zullen iets klinkends zeggen over Kunst! Ziehier 't
			 schema van 'n nooit gehouden verhandeling:
		  
		  ‘Ons principe, myne heeren, is... 
		  
		  Hear, hear, onze minister heeft 'n principe! Dat 's wat
			 ànders dan die beginsellooze behouders!
		  
		  ‘Ons principe is dat we ons niet bemoeien met Kunst... 
		  
		  Dat 's niets nieuws, roepen de tegenstanders. Uw grondbeginsel werd
			 sedert lang beoefend door Hunnen, Vandalen, Vuurlanders, Irokezen, Chippaways
			 en Nadowessiërs... en zelfs door ons, konservatieven. We betwisten u - wy
			 en al die anderen! - allerplechtigst het prioriteitsrecht op die leus.
		  
		  ‘Laat ons wèl onderscheiden, myne heeren! Dat m'n
			 principe sedert onheugelyke tyden beoefend werd, en zelfs by vele volkeren en
			 staatspartyen niet zonder vrucht, kan ik niet ontkennen. Doch... behoorlyk
			 geformuleerd, benoemd tot leiddraad, aangenomen als punt van uitgang, bevorderd
			 tot hoeksteen, verheven tot levendmakende kracht, werd het nooit! Dit hebben
			 noch Vandalen, noch Behouders gedaan.’
		  
		  Dàt is waar, roepen de geestverwanten. De nieuwigheid zit 'm
			 in den moed van 't proklameeren!
		  
		  ‘Vergun my nu m'n stelsel te ontwikkelen. De Geschiedenis des
			 Menschdoms bestaat in eene onafgebrokene opvolging van leuzen. Wie deze leuzen
			 achter elkaar weet optezeggen, kent de Geschiedenis. En wie 'n nieuwe leus
			 uitvindt, heeft 'n brok Geschiedenis gemaakt. Daarmee, myne heeren, ben ik op
			 dezen oogenblik bezig. Ik verzoek u dus, my niet in de rede te vallen. Er was
			 eenmaal zeker Volk dat zich in oogenblikken van geestvervoering vermaakte met
			 het uitschreeuwen van 't refrein: panem et circenses! Deze galm heeft
			 veel raddraaiers in 't leven gehouden. Maar...
{==71==} {>>pagina-aanduiding<<}
 de tyden veranderen,
			 d.i. de leuzen veranderen, en daarmee de Geschiedenis. Deze verandering is
			 noodzakelijk, omdat 'n stilstaande Geschiedenis eigenlyk geen Geschiedenis
			 wezen zou. De eerste verandering nu, was, dat de hoogere Beschaving sedert lang
			 dat geroep om panis heeft afgeschaft. Wat my betreft, ik geef den brui
			 van circenses. Ziehier dus myn principe: weg
			 met circenses!’
		  
		  Hear, hear!
		  
		  ‘Weg met 
			 Homerus, 
			 Phidias, 
			 Apelles, Sophokles!’
		  
		  Hear, hear!’ 
		  
		  ‘Weg met de Muzen!’
		  
		  Hear, hear!
		  
		  ‘Weg met Pallas-Athene!’
		  
		  Hier bromden sommige ontevredenen: pallas... palladium! Maar
			 ze werden overschreeuwd door:hear, hear!
		  
		  ‘Weg met Kunst alzoo!’
		  
		  Precies!
		  
		  ‘De eigenlyke oorzaak onzer ingenomenheid met dit principe, is
			 veelsoortig. Ten-eerste zal ieder die wèl denkt, ons na deze verklaring
			 aanzien voor 'n praktisch man. ‘Wie de Kunst veracht, zal stevige dyken
			 bouwen.’ Zoo redeneert al wat... niet redeneert. Ten-tweede is Staatkunde
			 'n pozitieve wetenschap, zeer pozitief. Ze heeft met Kunst niets te maken,
			 omdat Kunst van oudsher 'n zaak is van... droomery. Staatkunde, myne heeren, is
			 onveranderlyk in haar principes, terwyl de Kunst by den dag verandert. De
			 pyramiden zyn geheel anders gebouwd dan 't Binnenhof, terwyl de staatkunde der
			 Faraonen...
		  ‘Over die staatkunde zou ik veel kunnen zeggen, maar ik
			 weerhoud me, omdat ik den schyn wil ontgaan van bekendheid met archaeologie,
			 een vak dat aan Kunst verwant is, en dus niet te-pas komt in 'n deftige
			 Kamer.
		  ‘De Kunst dan, myne Heeren, is... als een der hulpmiddelen van
			 poëzie... 'n stokpaardje van dwazen. De verstandige beoefent alleen de
			 eenig-zaligmakende religie van... 't gekozen worden, en houdt zich ver van de
			 gekken, die... 
		  
		  Komaan, 
			 Thorbecke! Ik zal u afhelpen van uw speech
			 die in 't riet loopt. Ziehier wat onze 
			 Langendyk er van zei. Hy schynt uw
		  	zotteklap voorzien of voorgevoeld te heb-
{==72==} {>>pagina-aanduiding<<}
ben:  dichtersplicht!
		  
			 't Onnozel volkje houdt poëten 
			 Voor dwaze hoofden vol van waan: 
			 Maar wilt gy de oorzaak daarvan weten? 
			 't Ziet gekken voor poëten aan. 
		  

		  Dat velen, die zekere kunsten tot hun beroepsvak kozen, zich alleen
			 dáárom durven uitgeven voor kunstenaars... eilieve, waarom zou
			 alleen dit vak bevryd gebleven zyn van den alom invretenden kanker der
			 kwakzalvery? Dat de poëzie, de ware innige gemoedspoëzie, veel te
			 lyden heeft onder den kwaden naam waarin ze gebracht is door verzenmakers,
			 spreekt ook vanzelf. En dat de Wysbegeerte, verminkt tot schoolsysteempjes,
			 als zoodanig 'n onbruikbaar werktuig werd, jazelfs 'n beletsel om
			 tot waarheid te geraken... wie zal 't ontkennen?
		  Het zou juist de plicht van den ‘staatsman’ Thorbecke
			 geweest zyn, het echte te leeren onderscheiden van 't onechte. (114) Hiertoe was-i niet in-staat. We mogen aannemen dat hy
			 ook Wetenschap en Poëzie in den ban zou gedaan hebben, en tevens - even
			 als de zeer oppervlakkige Frédéric le philosophe, die niet
			 eens de beteekenis van 't woord verstond (33) - de
			 Wysbegeerte, wanneer slechts niet deze benamingen wat lang waren geweest voor
			 't apophthegmisch vormpje, waarin hy nu eenmaal z'n Regeerings-principe wou
			 inkleeden om-den-wille van 't effekt.
		  
		  Geen Kunst? Dat noem ik: niet-kunnen.
			  *
		  
		  Geen Wetenschap? Dat noem ik: niet weten.
		  
		  Geen Wysbegeerte? Dat noem ik: niet willen weten.
		  
		  Geen ???????? Dat noem ik: niet
			 maken, niet scheppen, niet voortbrengen. Dat noem
			 ik onvruchtbaar zyn.
		  
		  Heb ik over zulke leus- of party-regeerinkjes ooit iets anders
			 gezegd?
		  
		  Men meene in 's hemelsnaam niet, dat er du temps qui court
			 iets zou gewonnen worden by 't verwisselen van liberale dorheid voor
			 konservatieve droogte. In de beoefening van 't niet weten, niet kunnen
			 en niet doen, steken onze Staatspartyen elkander naar de kroon. En dit
			 kan niet anders. De uitstekendste 
{==73==} {>>pagina-aanduiding<<}
 mannen worden bedorven door wat
			 ze gewoon zyn te noemen: ‘hun politieke loopbaan.’ Dat deze hen
			 vertrouwd maakte met de détours du serail op 't Binnenhof, baat
			 het Volk niet. Dat Volk heeft zekere behoeften... 
		  
		  Zie daaromtrent alweer Leentje's verslag van den ‘Onechte
			 Zoon.’
		
		
		  1051a.

		  Ik heb 'n scheepskapitein gekend, die nooit op-reis ging zonder
			 zekeren voorraad damborden en dominospellen. Ook was-i gewoon by 't aanwerven
			 van matrozen, z'n kandidaten te vragen: of ze viool-speelden? Ik hoorde
			 kollegaas van dien man zeggen - en ze zetten daar 'n heel wys gezicht by -
			 ‘dam- domino- en vioolspel zyn geen marine-zaken.’
		  
		  Met voordacht onthoud ik me nu van de ontwikkeling der redenen,
			 waarom die zeer intelligente zeeman hierover anders dacht. De lezer moge ze
			 zelf zoeken, en wie ze vindt, zal ook met de toepassing op ons tegenwoordig
			 onderwerp niet verlegen zitten.
		  
		  Wie precies weten wil wat naar stug-officieel begrip
			 ‘Regeeringszaken’ zyn, moet de lyst inzien van artikelen die belast
			 zyn by invoer. Hy zal daar allerlei dingen aantreffen, die zich verwonderen, in
			 aanspraak op regeerings-bemoeienis boven Kunst te staan: wagensmeer,
			 talk, afval van hoeven en hoorns, haarölie, foezel, gebroken glas,
			 oud-yzer, lompen... altemaal zaken waarmee elke regeering zich dagelyks bezig
			 houdt. En - nu eenmaal die Inkomende-Rechten aannemende voor minder nadeelig en
			 schandelyk dan ze inderdaad zyn - dit is volkomen billyk. Er wordt niets in de
			 natuur gevonden, dat niet onder zekere gegevens den Staat zou kunnen betreffen.
			 We zouden al zeer ver moeten teruggaan, voor we in de Geschiedenis iemand
			 ontmoetten die, aan 't hoofd van 'n Volk geplaatst, eenig onderwerp zonder
			 voorbehoud uitsloot van de bemoeienis der Regeering. De heer Th. heeft dus,
			 hiervan ten-laatste een voorbeeld gevende, 'n zonderlingen greep gedaan, door
			 tot voorwerp van z'n byzonderen afkeer, juist iets te kiezen dat we wel
			 beschouwd eenigszins minder kunnen missen dan lompen en oud-yzer. Wat deden we
			 met die lompen, als er geen Kunst bestond om ze te veranderen in papier? Wat
			 met dat yzer, zonder metallurgie?
		  Welnu... de man heeft het zoo kwaad niet gemeend. Er 
{==74==} {>>pagina-aanduiding<<}
 is
			 Kunst en Kunst. Hy bedoelde niet de soort van kunst die in-verband staat met
			 nyverheid, maar... maar... 
		  Hoe gaarne wilde ik deze zinsnede aangevuld zien door iemand die
			 party trekt voor 't banvonnis! Mag ik zeggen, dat de principes van onzen
			 ‘staatsman’ slechts gekant zyn tegen: schoone kunsten?
		  Zoo ja, dan vraag ik: waar de schoonheid ophoudt, om plaats te maken
			 voor 't utilitaire? Doch liever nog: of de ontwikkeling van 't
			 schoonheidsgevoel-zelf niet 'n zeer utilitaire zyde heeft?
		  En op veel lager terrein nog: er ligt, ook in strikt
			 staatkundig-huishoudelyken zin, 'n diepe beteekenis in de wyze waarop 'n Volk
			 zich vermaakt. (Zie bundel IIa, blz. 36, in de vyfde
			 Uitgaaf.) Meenen de volgelingen van den zoo krankzinnig geprezen
			 ‘staatsman’ dat het geen invloed zou uitoefenen op budjet en
			 rechts-statistiek, indien 't oude kolven weer in de mode kwam? Indien alle
			 Nederlanders 't schaakspel verstonden? Dan verwys ik hen naar m'n
			 scheepskapitein met z'n damborden.
		  Geenszins beweer ik dat 'n Regeering den ingezetenen 't kolf- of
			 schaakspel behoort optedringen. Maar dat het achtslaan op de eigenschappen,
			 wenschen, behoeften en fouten des Volks, niet tot hare ‘zaken’
			 behooren zou, is 'n... ministeriëele bêtise. Moet ze
			 misschien beduiden, dat men zich zoo gemakkelyk afmaakt van 't zoogenaamd
			 minder-praktische, om zich geheel te wyden aan de stevige deftige voelen
			 tastbare werkelykheid?
		  Juist om deze bedenking te-gemoet te gaan, hield ik me 'n oogenblik
			 by die zotte rivierdyken op. We worden telkens overstroomd, alsof
			 Medicissen en Beiersche Ludwigs sedert eeuwen 't land hadden
			 opgeofferd aan tempels, pantheons, stanzen en muziek. Ik vraag, welke
			 zoogenaamd praktische zaak behandeld wordt met 'n zorg, die 't
			 verwaarloozen van 't vermeend-ongepaste zou kunnen wettigen?
		  Geen Kunst? Het zy zoo. Maar onvervalschte levensmiddelen
			 dan! Geen Kunst? Goed, maar... vleesch! Geen Kunst? Een flink
			 leger dan, 'n goed werkende marine dan, 'n nederlandsche strafwet dan,
			 behoorlyke wetten dan op den eigendom der voortbrengselen van den geest... 
		  
		  Ik vergis me. Waar 'n Regeering de Kunst ignoreert, kan ze
			 over dàt onderwerp geen wet opstellen. Zyzelf heeft zich onbevoegd
			 verklaard, en te-recht!
		  
		  Geen Kunst? Welnu dan, wie zich op zóó'n
			 standpunt 
{==75==} {>>pagina-aanduiding<<}
 plaatst, levere dan ten-minstestoffelyke
			 welvaart!
		  Niet ik stel deze zaken tegenover elkander. Integendeel. Ik beweer
			 dat ze zeer nauw verwant zyn. Doch wie vulgair genoeg van opvatting is, om 't
			 besef van het schoone te stellen tegen-over de werkelykheid,
			 behoorde te kunnen wyzen op de triumfen die behaald werden door z'n dorre
			 praktyk. (500) En dit kunnen ze niet, omdat deze
			 tegenstelling valsch is.
		  We mogen niet konkludeeren: de Leentje die zoo'n zonderling armoedig
			 verslag gaf van den indruk, dien hare eerste aanraking met de kunstwereld op
			 haar maakte, moet 'n flinke deern geweest zyn, 'n meid als melk en bloed...
			 
		  't Lykt er niets naar! Haar lichaampje was even rachitisch als de
			 ziel.
		  Ditzelfde heb ik van 't Volk te zeggen. Dat de
			 ‘staatsman’ geroepen kan zyn, zich nu-en-dan intelaten met gebroken
			 glas en oud-yzer, zal wel waar zyn. Maar hy vergist zich, als-i verdienste
			 zoekt in 't miskennen van de behoefte des Volks aan geestelyke ontwikkeling.
			 Het was dan ook 'n treurig teeken des tyds, dat 'n minister aan de
			 Volksvertegenwoordiging z'n hof trachtte te maken - en met succes! - door 'n
			 betuiging die aan de Regeering juist het standpunt aanwyst, dat de dieren
			 tegenover den mensch innemen.
		  Het is er ver vandaan dat ik de Schoone-Kunsten zou willen opgenomen
			 zien onder de middelen waardoor de Politie zich gehoorzaamheid moet
			 verschaffen. Maar dat de handhaving van orde gemakkelyker gaat onder 'n
			 beschaafd Publiek, dan onder 'n woeste bende, zal toch wel erkend worden. Ook
			 in dit opzicht is het dus 'n politische kettery, minachting of ignorantie
			 voortewenden omtrent 'n beschavingsmiddel. Een minister die de beoefening der
			 Kunsten buiten den kring plaatst van de eigenschapen eens volks, waarop hy te
			 letten heeft, is reeds daardoor niet in-staat 'n behoorlyke Begrooting voor
			 Justitie en Politie te ontwerpen.
		  En uit 'n industriëel oogpunt! De ontwikkeling van 't
			 Kunstgevoel werkt op de wyze van wonen, op kleeding, op voeding, op handel en
			 verkeer, op fabrieken, op de keus van vermaak.
		  Wat overigens de rechtstreeks-politische zyde van de zaak aangaat,
			 ieder zal 't verband inzien tusschen de Kunstwaardeering en de staatkundige
			 gezindheid eens Volks. De gevolgen hiervan openbaren zich tot ver over de
			 grenzen, en werken terug op de achting die 't Buitenland zoo'n Volk
			 toedraagt.
		  Hiermede nu is 't op dezen oogenblik, wat ons landje betreft,
			 allertreurigst gesteld! 
{==76==} {>>pagina-aanduiding<<}
 
		  Een minister die openlyk verkondigt geen acht te willen slaan op 't
			 eenige middel dat 'n kleine natie ten-dienste staat, om zich door
			 omliggende mogendheden te doen eerbiedigen, begaat 'n aanslag tegen 't
			 Volksbestaan, en noodigt uit tot annexatie. Hy gelykt de fille de
			 marbre die zich aan den openbaren weg plaatst, en rinkelend met 'n
			 geldbeursjen uitroept: eer is geen vrouwenzaak!
		  Zoo'n schepsel zou zich op twee manieren vergissen. Vooreerst liegt
			 ze. Dit is slechts onzedelyk, en zou er dus, plomp-politisch gesproken, niet op
			 aankomen zoolang ze kans zag de meerderheid der omstanders - háár
			 kiezers! - op 'r hand te houden. Maar... ze bederft haar industrie, en verliest
			 die kans. Ze kan vorderen noch verwachten dat men zal voortgaan iets te betalen
			 voor wat zyzelf - zich roemend nogal! - erkende wegtewerpen als onnut. Weldra
			 zal ze gedwongen worden intezien dat het zoogenaamd-pozitieve niets te winnen
			 heeft by de minachting van 't zoogenaamd-ideale, en de platheid van haar
			 ‘principe’ zal gestraft worden door de platheid van haar beurs.
		  Zoo ook is te verwachten dat in de Wereldgeschiedenis, de boersche
			 leus van Thorbecke, al behoeft zy dan niet het
			 voorwendsel te leveren tot de katastrofe die voor de deur staat - aan
			 voorwendsels zal waarachtig geen gebrek zyn! - dat ze dan toch zal kunnen
			 dienen tot vergoelyking daarvan.
		  
		  Nederlanders, we hadden moeten zorgen dat onze inlyving iets te
			 betreuren had gegeven aan Europa! Dit is een van myn staatkundige
			 ideën, die ik wel plaatsen durf naast de ‘principes’ waarmee
			 sedert zooveel tientallen jaren de ministerzetels veroverd zyn.
		  
		  Geen treuriger ziekte dan de zoodanige die zelfs de aanspraak op
			 rouwbeklag uitsluit. En vooral wanneer juist uit het behouden van die aanspraak
			 de hoop te putten ware op herstel. Dit noem ik: 'nlinie van defensie
			 opgeven!
		
		
		  1051b.

		  Voor den ‘staatsman... 
		  
		  Het verveelt me, dit woord telkens te merken met aanhalingsteekens,
			 waar ik 't gebruik in kranterigen zin. De definitie van wat ik 'n
			 Staatsman noem, heb ik nog niet kunnen geven. Volgens de frazeologie van den
			 dag, is 't iemand die op 't hoofd van een der haagsche departementen is komen
			 neervallen, na 't beschryven van 'n baan die met den lieven exakten parabool
			 niets gemeens heeft. Ik zoek 
{==77==} {>>pagina-aanduiding<<}
 'n woord, één woord, om
			 Louise's omschryving uittedrukken: ‘omhoog gevallen door gebrek aan
			 zwaarte.’ En dat eene woord vind ik niet. De benaming: luchtballon
			 is onbruikbaar, omdat we by zoo'n ding gewoonlyk alleen aan stygen denken. En
			 bovendien... men weet waar het vandaan komt. Ieder ziet in, dat geen
			 rechtgeaarde luchtbol zich 't sobriquet:‘staatsman’zou laten
			 welgevallen. Daar ik de verwarring tusschen den waren zin van 't woord, en de
			 beteekenis die de kiezery-polemiek daaraan gegeven heeft, niet mag in de hand
			 werken, ben ik dus wel genoodzaakt me tot nader beraad van die vervelende
			 guillemets te blyven bedienen.
		  Voor den ‘staatsman’ alzoo, die de Kunst niet wil
			 opnemen binnen den kring van z'n bemoeienis, schynen de beschouwingen waarmee
			 't vorig nummer sloot, niets te beteekenen. Doch, omgekeerd, zyn
			 politisch maxime is wèl van beteekenis voor den opmerker die de
			 hedendaagsche ‘staatkunde’ tot 'n onderwerp van wysgeerig onderzoek
			 maakt.
		  De zoodanige redeneert aldus:
		  Om aan 't hoofd eens Volks te staan, en het in zekere richting te
			 leiden, is kracht noodig. Men omschryve die kracht als: beroep op de
			 Wet... 
		  
		  Dit beroep is op-zichzelf beschouwd, ydel. Er moet iets
			 achter zitten.
		  
		  ...als persoonlyke invloed... 
		  
		  Deze is voorbygaande, en levert nooit 'n staatkundig beginsel.
		  
		  ...als: uitvloeisel van zeker organismus... 
		  
		  Het organismus regelt de kracht, maar brengt ze niet
			 voort.
		  Hoe men zich wende of keere, die kracht zelf kan niet gemist
			 worden. Ze moge rechtstreeks werken, of langs omwegen... 
		  
		  In 't laatste geval gaat er veel verloren aan onnutte wryving.
		  
		  ...men moge ze koncentreeren of verbrokkelen, altyd blyft de
			 behoefte aan kracht bestaan. Even als in de werktuigkunde, komt alzoo hier
			 de vraag te-pas: van welke soort die kracht is? Kan men op haar rekenen? Het
			 voorbyzien van deze vraag, maakt alle andere berekeningen nutteloos. Ziehier
			 dan ook de reden, waarom ik me dikwyls zoo minachtend uitliet 
{==78==} {>>pagina-aanduiding<<}
 over
			 sommige dusgenaamde ‘kwestien van den dag.’ Het was me niet de
			 moeite waard, te onderzoeken of 2 + 2 vyf of drie wezen zou, nu ik
			 eenmaal had zien vaststellen dat het niet vier mocht zyn. Het punt van
			 uitgang onzer hedendaagsche staatslieden - d.i. van de mannen die, ten-gevolge
			 eener verkeerde mekaniek, van tyd tot-tyd aan 't hoofd worden gesteld - was
			 niet rationeeler, en kon dit ook niet wezen, dan de motieven-zelf die hen
			 naar-boven stuwden. Eigenlyk zyn we Thorbecke dank
			 schuldig, dat hy zoo kinderlyk onvoorzichtig den tekst leverde om dit
			 aantetoonen. Z'n spreuk ‘Kunst is geen Regeeringszaak’ is 'n
			 confiteor. Gewoonlyk kent men den boom aan de vrucht, en ook deze
			 kenbron der waarheid werd ons sedert '48 nogal gul toegankelyk gemaakt. Maar
			 alsof dit niet genoeg ware, Th.'s gezegde wyst ons bovendien op de soort van
			 den boom, om ons voortebereiden op de vracht die daarvan te verwachten is. Men
			 verhaalt dat 'n oud Grieksch wysgeer, als schipbreukeling zekeren oever
			 betredende waar-i geometrische figuren in 't zand beschreven zag, met vreugd
			 uitriep: we zyn onder menschen! Vrage: wat zou de man geroepen hebben, als-i
			 aangeland ware op 't Byblad waarin Thorbecke z'n ukase over Kunst proklameerde?
			 Was 't niet om terstond hals-overhoofd weer in zee te springen? Vooral indien
			 men hem gezegd had, dat de verkondiger van die dorheids-religie, de
			 gekozen voorganger des Volks was! Zou hy zich nog den tyd gegund hebben
			 te vragen: door wèlke middelen die man zich tot uitverkorene des Volks
			 had weten te maken?
		  
		  Er moet toch immers iets zyn, vanwaar de onmisbare kracht
			 eener Regeering uitgaat, niet waar?
		  
		  Ieder heeft hiertoe zeker ‘beginsel’ by-de-hand. Of
			 liever, men sluit zich gemakshalve aan by zekere party, côterie, fraktie
			 of clique die verondersteld wordt zoodanig beginsel voortestaan.
			 De namen van die partyen, côteriën, enz. zyn gewoonlyk slechts
			 klanken, die even weinig beteekenis hebben als die beginselen zelf. Reeds in
			 Vorstenschool liet ik een myner personen hierop doelen. Men zal
			 misschien verbaasd staan over m'n onwetendheid, als ik betuig niet te weten wat
			 de meeste anen en ismen beteekenen.
		  Deze of gene roemt zich republikein. Beduidt dit, dat anderen
			 géén voorstanders zyn van de algemeene zaak? Wat is
			 demokratie? Is de bedoeling van dit woord, dat 'n Volk zichzelf regeere?
			 Maar eilieve, dit is juist artikel één in den katechismus van
			 elken tiran. Ook hy immers beweert de
{==79==} {>>pagina-aanduiding<<}
 vertegenwoordiger van 't Volk
			 te zyn? Ik hoor spreken van... reaktionairen - niemand noemt zich zoo -
			 en van vryzinnigen... zóó noemt zich iedereen. Doch in dit
			 alles vinden we noch omschryving noch aanduiding van de kracht waarmee
			 men de machine wil in beweging brengen of houden.
		  Die aanduiding ontbreekt evenzeer in landen waar men gewoon is,
			 dynastieke sympathien uittegeven voor ‘staatkundige’ beginselen.
			 Het al of niet aanhangen van 'n Bourbon, heeft met ‘Staatkunde’
			 niets gemeen. Dit is 'n vooroordeel, uitgestrooid en levendig gehouden door de
			 spelers die in 't kinderachtig dynastie-spelletje hun mise op nummer
			 Oranje of nummer Henriquint, e.d. hebben gezet.
		  Een Regeering is goed of slecht, naar 't gehalte van de
			 kracht waarop ze steunt, èn omdat daarvan haar duurzaamzeid afhangt -
			 zoowel vereischte tot wèl-handelen, als gevolg daarvan -
			 èn omdat haar handelingen met dat gehalte in overeenstemming blyven
			 moeten. Wie zich opdringt met de bajonet, moet zich met bajonetten handhaven,
			 en kan dus noch wèl handelen, noch voortduren.
		  Waarop nu steunt 'n Regeering die niets weten wil van een der
			 hoofdeigenaardigheden - oorzaak en gevolg tevens - van Beschaving? Wat zou 
			 Thorbecke geantwoord hebben, indien men
			 hem kategorisch had afgevraagd: wat hy dan wèl beschouwde als
			 Regeeringszaak?
		  Hy zou daarop iets gemompeld hebben over ambtenary:
		  
		  De provinciale gouverneurs behooren Kommissarissen des Konings te
			 heeten... 
		  
		  Wel verbazend!
		  
		  En over administratie, of zuinigheid van de nietigste soort, over
			 économie de bouts de chandelle:
		  
		  ‘Die koffi-partytjes in de stembureaux werken
			 allervaderlandbedervendst!’
		  
		  Nog verbazender!
		  
		  En ten-slotte zou hy getracht hebben zich op parlementaire manier -
			 daar zyn ze voor, die parlementen! - te onthouden van antwoord. Maar ik in zyn
			 plaats, zou den lastigen vrager hebben te-woord gestaan, door hem te wyzen op
			 't boekske ‘dat den lezer in-staat stelt, 'n blik te werpen op den
			 politieken levensgang van den auteur.’ Dááruit
			 inderdaad kan men leeren wat Thorbecke verstond onder 't woord
			 Staatkunde. Dááruit ook, uit welke bronnen hy de
			 kracht meende 
{==80==} {>>pagina-aanduiding<<}
 te kunnen scheppen, om in 'n moeielyk
			 tydsgewricht met goed gevolg aan 't hoofd van 'n Volk te staan: kommiezery en
			 bureau-subtiliteitjes!
		  
		  Onöprecht was-i niet. De spichtige dorheid van z'n oordeel over
			 Kunst als staatkundig gegeven, vinden wy in die politische geloofsbelydenis
			 ten-volle terug.
		  
		  De lezer herinnert zich hoe ik, nu tien jaren geleden reeds, tegen
			 dit alles gewaarschuwd heb. (451, 
			 452) Daarop is 1866 gevolgd!
		  
		  In '67 waarschuwde ik andermaal in m'n stuk ‘over
			 Pruissen en Nederland.’ Men heeft niet geluisterd. Zullen
		  thans m'n woorden ingang vinden, nu ook 't jaar 1870 ons is komen aansporen tot
		  wat veerkracht?
		  
		  Men bedenke wèl, dat er aan Thorbecke's dood niets gewonnen
			 is. De dwaallichtjes die uit het door hem gegraven poeltje opflikkerden, warlen
			 ons nog altyd voor oogen. En dit zal zoo blyven tot die poel gedempt is... 'n
			 streven dat moeielyk kan uitgaan van die volksvertegenwoordigende dwaallichtjes
			 zelf. Om gelyke oorzaak is er geen bescherming van Kunst te wachten van 'n
			 Vergadering die haar oorsprong te danken heeft aan de àl te plompe
			 fiktie onzer Kieswet.
		  
		  Ik behoud me voor, het hier gebezigde woord
			 ‘bescherming’ later te wyzigen, daar het te betwyfelen valt of er
			 inderdaad bescherming noodig, jazelfs of ze gewenscht is. De behandeling
			 der vraag: wat er dan ten-behoeve van de zoogenaamd-hoogere belangen des Volks
			 kan gedaan worden door wezenlyke Staatslieden, moet ik voorloopig
			 uitstellen. Eerstens omdat ik door ongesteldheid me op 't oogenblik niet
			 in-staat voel, de zaak zoo grondig te behandelen als ze verdient. En
			 vervolgens, omdat ik vooraf de geheele schoone redevoering van den heer Wintgens in-handen van m'n lezers wenschte te zien. Dit
			 stuk namelyk levert 'n stevig punt van uitgang. De daarin voorkomende waarheden
			 zyn treffend, en bovendien kan men er uit leeren, op welk soort van terrein
			 zich iemand beweegt die 'n hooger beginsel huldigt dan àllernaast
			 voor-de-hand liggende spaarzaamheid. De ware ekonomie gehoorzaamt aan
			 àndere wetten.
		  Voor 't oogenblik alleen twee stellingen en 'n gissing:
		  
		  Het waardeeren van Kunst door de Regeering, is Volkszaak.
		  
		  Wie de materieele beteekenis van 't ideale uit het oog verliest, is
			 'n slordig huishouder.
		   
{==81==} {>>pagina-aanduiding<<}
 
		  Misschien laten zich de grenzen der gepaste Regeeringsbemoeienis met
			 Kunst en Wetenschap, bepalen naar de stoffelyke gevolgen - d.i.
			 financieel en politisch - die vermoedelyk van zulke bemoeienis te
			 wachten zyn.
		
		
		  1051c.

		  In Nederlandsch-Indie heeft men by benoeming van ambtenaren by 't
			 binnenlandsch bestuur, de gewoonte zich o.a. de vraag voorteleggen, of de
			 kandidaat kennis heeft van inlandsche zaken? Dat er nu-en-dan wordt afgeweken,
			 van dezen regel moge waar zyn, regel is het.
		  
		  Zou 't niet wenschelyk zyn, iets dergelyks intevoeren in Nederland?
			 En zou misschien myn arbeid kunnen meewerken om dat doel te bereiken?
		  
		  Indien we eens ministers aan 't hoofd stelden, die
			 Menschkunde hadden beoefend in 't algemeen, en kennis van den
			 Nederlander in 't byzonder?
		  Ik zie echter in dat dit laatste niet voldoende wezen zou. De studie
			 moest zeer uitdrukkelyk het deel des Volks betreffen, dat niet in officieele
			 aanraking komt met mannen van de pen. De filantroop bestudeert den arme,
			 of kan geacht worden dien te bestudeeren. De kriminalist samelt
			 misdadigerskunde, of is daartoe in de gelegenheid. De romanschryver zoekt
			 gewoonlyk z'n sujetten in de hoogere standen der maatschappy. En waar hy lager
			 daalt, gebruikt-i meestal uit behoefte aan tegenstelling slechts den
			 àllerlaagsten.
		  Maar de groote meerderheid des Volks, de kleine burgerstand, heeft
			 geen geschiedschryver. Met haar bemoeit zich noch de filoloog, noch de
			 physioloog, noch de psycholoog, noch de schilder, noch de dichter, noch de
			 filosoof, noch de staatsman. Ze staat voor politie en justitie te hoog, voor
			 aesthetische beschouwing te laag: ze is onpoëtisch.
		  Ik zou waarlyk geen kans zien deze meening te verdedigen, naar den
			 stipten zin dien ik aan al die benamingen hecht. Doch als men met de
			 dagelyksche opvatting daarvan tevreden is, zal ze waarschynlyk geen verdediging
			 noodig hebben. Reeds in den aanvang der Wouter-geschiedenis zag ik de
			 moeielykheid in, den lezer belangstelling inteboezemen voor 'n romanheldje dat,
			 by-gebrek aan roman, naar veler meening eigenlyk geen behoorlyk heldje wezen
			 kan. Wouter zelf zou dan ook de laatste geweest zyn, die zich voor zooiets
			 uitgaf. En juist dááronder leed hy. En hoe hy in z'n gedachten
			 dat ondichterlyke van z'n toestand noemde, kan 
{==82==} {>>pagina-aanduiding<<}
 ik niet zeggen.
			 Hyzelf had er evenmin 'n benaming voor. Hoogstens voelde hy iets ontevredens,
			 iets benepens. Ook kwam 't hem niet in den zin, zich aftescheiden van z'n
			 omgeving, veel minder nog zich daartegen-over te stellen.
		  Behalve door z'n zeer onbestemde begeerte om iets meer van al die
			 poppen te weten, voelde hy de eigenaardige ontevredenheid die hem kwelde, 't
			 smartelykst als er diligences of reiskoetsen voorby z'n venster reden. Dat
			 vice-versa en sauvegarde - zóó stond er op de
			 postwagens in zyn tyd - kwamen hem voor als tooverspreuken die hy wel niet
			 begreep, doch waarachter gewis iets zeer belangryks schuilen moest. En die
			 reizigers! Hoe voornaam, zoo van-verre te komen, van héél ver,
			 misschien wel van Rotterdam! En zouden nu al die personen permissie hebben van
			 hunne moeders, om zoo maar de heele wereld doorteryden? En zou ieder nu precies
			 weten waar-i wezen moest, en wat-i daar te doen had, zonder broer Stoffel?
			 Zoo'n koetsier, en de man die naast hem zat met 'n trompet... och, die menschen
			 waren toch ook eenmaal kinderen geweest! Hoe hadden ze 't toch aangelegd om 't
			 zoo ver te brengen? En hoe konden zy zoo precies in 't heele land den weg
			 weten? En hoe of ze 't wel maakten met de roovers? Of zouden die alleen in
			 Italië zyn? Dat zou toch jammer wezen!
		  Hy was nu geheel hersteld, en wachtte slechts op den nieuwen broek
			 en de verdere nieuwigheden die z'n moeder voor hem liet vervaardigen uit de
			 afgelegde kleedingstukken van z'n broer, om 't voorgenomen bezoek by den dokter
			 te maken. Te-gelyk met nieuwe plunje kwam juffrouw Laps. Ze was zeer
			 verontwaardigd, dat men op 't punt stond: ‘den medicynmeester meer eer te
			 geven dan den Heere.’ Wouter moest eerst z'n kerkgang doen, zei ze. Dat
			 stond in de Schrift! En als-i 't niet deed, zou de Heer z'n koninkryk
			 vàn hem nemen. Juffrouw Pieterse kon er vast op rekenen.
		  
		  - Gut, mensch, ik heb er niet tegen dat-i naar de kerk gaat ook, zei
			 de moeder, maar... we zyn ver van zondag, en omdat nu de blauw-lakensche broek
			 van Laurens zoo netjes ‘ingenomen’ is... 
		  - Dat zyn juist de wereldsche dingen die 'n mensch van 't ware pad
			 leiden, betuigde juffrouw Laps.
		  - Maar zou dan nu 't kind vyf dagen thuis moeten blyven, alleen
			 omdat-i nog niet in de kerk geweest is?
		  - Wat beteekenen die vyf dagen, juffrouw Pieterse! De Heer is wel
		  	veertig dagen in de woestyn gebleven, en veer-
{==83==} {>>pagina-aanduiding<<}
tig  nachten... denk
			 eens! En al dien tyd zonder eten... dat's wat anders! Geloof me, juffrouw
			 Pieterse! je moet je niet van je weg laten brengen door Laurens z'n broek. Maar
			 't is netjes gedaan, dat moet ik zeggen. Wat vraagt de man er voor?
		  
		  Gedurende 't nu volgend gesprek over de handigheid van den
			 kleermaker, zat Wouter te peinzen over die woestyn. Hy had er wel zin in. Het
			 kwam hem zeer byzonder voor, en daarom belangwekkend. Eensklaps vroeg hy aan
			 juffrouw Laps, hoelang zy in de woestyn geweest was?
		  
		  - Heb je van je leven... zoo'n kwajongen! Waar haalt-i de
			 ondeugendigheid vandaan? Neen, mannetje, ik ben nooit in de woestyn geweest, en
			 dat hoeft ook niet, omdat ik m'n godsdienst thuis doe, weetje, en... om de
			 andere tyden, zieje. De Heer leefde in 't Heilige Land, en... 't is lang
			 geleden. Jy met je malle vragen zoudt 'n mensch verlegen maken. Ik blyf er by,
			 juffrouw Pieterse, dat je verdriet van den jongen hebben zult. 't Is je eigen
			 schuld. Je had 'm al lang z'n wyzigheid moeten verleeren.
		  - Maar 't kind heeft niets miszeid, juffrouw!
		  - Zoo? Vindt uwe dat? Nu, ik vind dan op myn beurt... 
		  
		  We schenken haar met koninklyke mildheid de uitlegging van 'r
			 verstoordheid. De zaak was, als in veel gevallen van deze soort, dat grof
			 bedrog zich niet op z'n gemak voelt tegenover naïveteit. Juffrouw Laps was
			 minder bevreesd voor Stoffels rhetoriek dan voor Wouters eenvoud.
		  En zie, daar kwam ook die andere vyand aanrukken, en nog wel met het
			 beraamd plan haar eens duchtig onderhanden te nemen. Stoffel zou de
			 komedie-veldtocht openen! De slimmert had zich van 'n bondgenoot voorzien: hy
			 trad de kamer binnen met... meester Pennewip!
		  Na de gewone begroetingen werd het gesprek al zeer spoedig op 't
			 onderwerp gebracht, dat dienen moest om juffrouw Laps ten-onder te brengen. Ze
			 liet zich niet onbetuigd, en lokte zelfs den aanval uit, door flinkweg al wat
			 naar 'n schouwburg geleek, tot zaken van de hel te verklaren.
		  
		  - Uwe verkeert in de soort van dwaling die ik rangschik onder de
			 zeer algemeene, zei meester Pennewip, en wel van de allerbekrompenste klasse.
			 Myn jonge vriend hier - hy wees op Stoffel - heeft my uw vooroordeel op dit
			 punt kenbaar gemaakt, of... te kennen gegeven. En het is juist hierom dat ik...
			 
{==84==} {>>pagina-aanduiding<<}

		  - Dat moet je nu niet zóó opnemen, riep de moeder,
			 alsof de meester expres daarom hier gekomen was. 't Is maar, zieje, dat Stoffel
			 by-toeval... 
		  - Neen, juffrouw Pieterse, ik kom voorbedachtelyk hier, om over die
			 zaak te spreken.
		  
		  Als om deze betuiging kracht bytezetten, haalde hy z'n neusknyper
			 voor-den-dag, en begon 'n verhandeling over allerlei soorten van vermaak. Hy
			 verdeelde de genoegens in geoorloofde en verbodene. De
			 ‘zinnelykheid’ kreeg er duchtig van langs, en Wouter had zoo gaarne
			 de beteekenis van dit woord willen vragen, maar de ruwe wys waarop hy zooeven
			 berispt was, had hem schuw gemaakt. Hy zou 't onderzoek naar die afschuwelyke
			 zonde dan in 's hemelsnaam maar uitstellen tot-i groot was.
		  
		  - Maar, meester, uwe zal toch niet ontkennen dat zoo'n komedie 'n
			 wereldsche zaak is, riep juffrouw Laps.
		  
		  Dit woord ‘wereldsch’ heeft 'n booze klank, en Pennewip
			 moest al z'n onderscheidingsvermogen te-hulp roepen, om niet z'n thema prys te
			 geven aan zoo'n aanval.
		  
		  - Zekerlyk... zekerlyk! De zaak is wereldsch, maar... ook wereldsche
			 zaken laten zich onderscheiden in behoorlyke en onbehoorlyke, in dezulke die
			 Gode welbehagelyk zyn, en andere zaken, die... die... 
		  - Dàt's niet waar, meester! Wat wereldsch is, is verdoemd...
			 dat zeg ik maar! 't Staat in de Schrift!
		  
		  Het doet me leed voor Pennewip, maar ik moet erkennen dat-i by deze
			 gelegenheid niet zeer dapper op den vyand insloeg. En ook Stoffel durfde den
			 ingeprenten afschuw van dat vreeselyk woord niet aan.
		  
		  Het ontzag voor 'n klank speelt in de geschiedenis der dwalingen,
			 een zeer groote rol, ja de hoofdrol. Zoodra het aan de verspreiders van 'n
			 wanbegrip gelukt is, hun theses te stempelen met 'n eigenaardige benaming, zal
			 die naam langer leven dan 't oorspronkelyk geloof aan de redeneering waaruit ze
			 voortsproot. De afgezaagde tegenstelling van zoogenaamd-verheven begrippen met
			 woorden als: wereld, zinnelykheid, vleeschelyke begeerten, enz. heeft
			 die uitdrukkingen tot spoken gemaakt, waardoor nog altyd menigeen zich laat
			 verschrikken, al zoud-i dan ook overigens ontwikkeld genoeg zyn tot nagenoeg
			 zuivere redeneering. De oorzaak hiervan is, dat men na lang gebruik van die
			 klanken zich 't denken 
{==85==} {>>pagina-aanduiding<<}
 heeft afgewend. - Zie over
			 Drutni-deuntjes, 't noodige in Bundel III! - Dit is ook van toepassing
			 op heel andere kringen dan die waarin Woutertje op dit oogenblik met open mond
			 zat te luisteren.
		  Pennewip stamelde, en nam 't eene snuifje voor, 't andere na. De
			 goeie man bedacht niet dat hyzelf zoo druk bezig was met offeren op 't altaar
			 der vervloekte zinnelykheid. En ook z'n vyand dacht er niet aan. Gelukkig! Want
			 de minste aanmerking zou Pennewip op den weg geholpen hebben om de
			 zinnelykhedens te gaan verdeelen in klassen, en haar te wyzen op de vreeselyke
			 zonde die ze beging door 't slorpen van haar sterk gesuikerde thee.
		  Wat overigens dat ‘wereldsche’ van den Schouwburg
			 aanging, de man scheen er niet aan te denken dat ook z'n school toch wèl
			 beschouwd 'n wereldsche zaak was. En z'n pruik! En z'n dyvest! En z'n
			 neusknypertje! En... de heele juffrouw Laps zelf immers ook? Wat
			 ànders?
		  Ach, hy kwam zoo ver niet! De argumenten uit de wapenkamer der
			 geloovery hadden z'n kracht gebroken. Z'n tegenvoetster begreep dat ze aan de
			 winnende hand was, en om hem te vervolgen tot in z'n uiterste schuilhoeken:
		  
		  - Neen, riep ze, van de komedie moet uwe niet spreken, meester! Al
			 zulke dingen zyn verlokkingen des duivels... dat zeg ik! Daar heb je nu by my
			 in de straat, de juffrouw boven den spekslager... die heeft ook op 'n komedie
			 gespeeld - althans zoo zeggen de menschen - en ze is getrouwd... laat zien...
			 verleden Maart... zes maanden... reken maar na, meester - uwe ziet dat ik de
			 waarheid zeg! - zes maanden, zeg ik, en wat gebeurt er? Ze ligt in de kraam,
			 meester, zoo zondig als ik hier voor je zit... dat komt van dat vervloekte
			 komedie-spelen!
		  
		  O, o, o, onze Wouter! Wat al ooren had-i open, om zooveel belangryks
			 optevangen! Zooveel kittelende geheimenissen! Wel wist-i niet of de ware knoop
			 van de zaak in de spekslagery zat, of in de maand Maart, of in de komedie, of
			 in dit alles te-gelyk, of in een-en-ander uit dit alles, maar... prikkelend
			 wàs het! Er was 'n kindje geboren omdat de moeder komedie-gespeeld had!
			 Ziedaar dan eindelyk één der vraagpunten beantwoord, die hy zich
			 sedert 'n jaar zoo gedurig voorlegde. Helder was de zaak nog niet, vooral
			 daar-i de zoo gretig afgeluisterde inlichting in nauw verband bracht met
			 Leentjes relaas over den ‘Onechte Zoon.’ Ook daaruit was hem
			 zekere verwantschap gebleken tusschen de geboorte 
{==86==} {>>pagina-aanduiding<<}
 van 'n kind en
			 komediespel, en omdat nu deze beide onderwerpen gelykelyk schenen te deelen in
			 den afschuw dien juffrouw Laps ten-toon spreidde voor wereldsche zaken, lag het
			 in de rede dat hy ze vry onbepaald vereenzelvigde. Hoe dan ooit z'n moeder er
			 toe gekomen was zich aan zoo-iets overtegeven, begreep-i niet. Maar... ook dat
			 probleem werd bewaard voor de toekomst. Intusschen was hy zeer benieuwd naar 't
			 stuk dat hèm had voortgebracht. Een treurspel? Of 'n komedie met zang en
			 muziek... 'n opera, zooals Stoffel dat genoemd had. Die muziek-geboorte
			 kwam Wouter zoo heel verwerpelyk niet voor. Hy voelde inderdaad iets in zich
			 dat naar 'n synfonie geleek. Maar 't benauwde hem, omdat-i te ongeoefend was om
			 't stuk te spelen.
		  Juffrouw Laps ging voort:
		  
		  - Ik vraag uwe, meester, wat kan er om Krrristis-wil terecht komen
			 van zoo'n kind? In zonde ontvangen en geboren, hè?
		  
		  Wouter werd angstig. De meester trok verlegen aan z'n pruik, en
			 mompelde iets van ‘christelyke liefde en Gods byzondere goedheid.’
			 Maar juffrouw Laps was slecht te spreken op dat stuk. Liefde... goedheid... nu
			 ja, voor de uitverkorenen. Maar men mocht niet nederzitten met de goddeloozen.
			 En dàt had de juffrouw boven den spekslager gedaan! En daarom zei zy
			 maar dat zoo'n komedie.
		  
		  - Maar, mensch, de meester is toch ook geen man van gister of
			 eergister, viel juffrouw Pieterse in.
		  - Dàt's mogelyk, maar ik houd me-n-aan de Schrift. En daarin
			 staat van geen komedie.
		  
		  Men ziet dat juffrouw Laps nog altyd geen kennis droeg van de
			 kritische nasporingen die vry zeker hebben uitgemaakt dat het Hooglied 'n drama is. En, al had ze daarvan iets
			 geweten, ze zou die gissing hebben verworpen als ‘wereldsch.’
		  Het is zoo gemakkelyk niet, de zielkundige redenen te ontwikkelen
			 waarom 't schepsel dat de liederlykheid zelf was - de lezer zal 't weten op z'n
			 tyd - iets onfatsoenlyks zou gevonden hebben in de erotische tint van dat
			 prachtwerk, zy die 't onäanstootelyk vond, en verheven zelfs, zoolang ze
			 zich opdrong dat de lieve Sulamite de bruidelyke Kerk van den Heere Jezus
			 beteekende. En - zonderling! - deze afkeer van natuurlyk-eenvoudige opvatting
			 was alweer geen volstrekte huichelary. De personen van haar soort zyn
			 
{==87==} {>>pagina-aanduiding<<}
 te verkerkt om iets schoons te vinden in de naïve schildering
			 van aandoeningen die zy in zichzelf slechts te beschouwen kregen als gniepige
			 uitspatting. Zoo'n Hooglied waarvan zy de majestueuze oprechtheid
			 voorbyzien of miskennen, schynt hun precies te gelyken op de walgelyke
			 pekelzondjes die zy in alle stilte beoefenen om wat bezigheid te geven aan Gods
			 onuitputtelyke genade.
		  En, omgekeerd, ze zouden de wanhopig ver gezochte toespeling van dat
			 stuk op Kerkleer, niet zoo met hand en tand vasthouden, indien niet
			 juist het erotisch element dat ze negeeren, de zaak zoo aantrekkelyk maakte.
			 Het zoeken en vinden van 'n christologische beteekenis in dat prikkelend drama,
			 is 'n voorwendsel om - heel, héél in den geloove, en dus onzondig
			 - te snoepen van 'n vrucht, die tot de verbodene zou behooren zoodra men
			 ophield den boom waarvan ze geplukt werd, te doopen met den naam van
			 dogmatiek.
		  Hoogstwaarschynlyk is deze redeneering zoowel van toepassing op de
			 geschiedenis van den bybel, als op individuen. Kerkvaders en Bisschoppen, die
			 in koncilien - en dus met de zeer werkdadige hulp van den H. Geest - van-tyd
			 tot-tyd uitmaakten wat beschouwd moest worden als volkomen heilig, wat
			 als byna heilig, en aan welke geschriften maar heel eventjes 'n geurtje
			 van heiligheid mocht gevonden worden, hebben Salomo's Hooglied nooit
			 onder de apokriefe boeken geplaatst. Hoogstens gaf men toe dat het misschien
			 van 'n anderen auteur was - 'k wou dat ik 't geschreven had! - maar kanoniek
			 verbindend is 't altyd gebleven. De menschkundige godsdienst-beredderaars
			 hebben ten-allen-tyde ingezien dat ze in hun industrie 't hysterisch element
			 niet missen konden, en dus den bybel niet mochten berooven van zoo'n vermakelyk
			 Hoofdstuk. Liever alzoo dan het om de zinnelykheid te brandmerken, en te bannen
			 als ‘onecht’ verhieven ze, zonder de minste schade voor gewenschte
			 en bruikbare prikkeling, die zinnelykheid zelf tot 'n heilig symbool. 't Had er
			 iets van, alsof de man die vasten wil en vleesch-eten tegelyk, z'n patrys 'n
			 luchtvisch noemt. Met zulke handigheden is veel te bereiken.
		  Maar och, aan dit alles dacht juffrouw Laps evenmin als zoo'n
			 patrys. Misschien ook waren die Kerkvaders niet zoozeer menschenkenners, als
			 wel in 't bezit der onbewuste geslepenheid die we dikwyls aantreffen by de
			 domste personen. Men hoeft immers geen genie te zyn om de menigte te foppen
			 die... nu eenmaal géén genie is?
			Hoe dit zy, onze geloofsheldin zou veel minder dan ik ge-
{==88==} {>>pagina-aanduiding<<}
weten
			  hebben van de oorzaken die haar beletten de gissing aantenemen dat
			 er in 't Hooglied maar wereldsche zaken worden behandeld... als ze van die
			 gissing iets geweten had. Het ware haar te staan gekomen op haar stichtelykste
			 lektuur. Dus... 
			 Renan moest ongelyk hebben, 'n jaar of
			 veertig daarna.
		  Wat Pennewip aangaat, hy durfde zelfs haar begrippen omtrent gewone
			 komedies niet aan, toen zy de zaak op 'n zoo verheven terrein bracht. Toch was
			 de man niet byzonder dom. Maar: geloof, schoolmeestery en verzen... welke
			 hersens zyn bestand tegen zoo'n cerberus van biologie?
		
		
{==89==} {>>pagina-aanduiding<<}
 
		  Lapsen-triumf. Galgebrokken. Weldadighedens in extremis.
			 De roem van Floris V gestaafd door de verhevenheid van 'n komma.
			 Letterkundige oefeningen onder de leiding van meester Pennewip. Idem...
			 van den auteur. Halsbrekende psychologische studien in 'n koffihuis.
			 Wouter's arglistig gebed.

		  1052.

		   - Maar hebje dan wel ooit 'n komedie gezien? vroeg Pennewip, schoon
			 hy 't antwoord wel raden kon.
		  
		  Het mensch betuigde haar zondagsche verontwaardiging over 't
			 veronderstellen van zoo'n mogelykheid, en riep daarby duchtig haren Heer
			 aan.
		  
		  - Of gelezen?
		  - Né, meester! Wat ik lees, lees ik in de Schrift...
			 dàt lees ik!
		  - Voorzeker behoort de H. Schrift tot de klasse der
			 alleruitstekendste boeken... jazelfs, men kan zeggen, Gods Woord is het
			 alleruitstekendste boek. Dit zal niemand betwisten, juffrouw. Doch het is den
			 mensch geoorloofd, of... vergund... 
		  
		  De meester haalde hier 'n boekjen uit den zak, dat-i voor de
			 gelegenheid had meegebracht, en betoogde dat men niet juist terstond ieder als
			 verdoemd behoefde te beschouwen, die... nu-en-dan... met mate... onder opzien
			 tot hooger...
		  
		  - Wel zeker, riep Stoffel, by my op school ook! De jongens lezen in
			 'n Chrestomathie van 't Nut... 
		  - In wát voor 'n ding? snauwde juffrouw Laps. 
{==90==} {>>pagina-aanduiding<<}
 
		  - In 'n chres... to... ma... thie, juffrouw. C, h, r, e,
			 s... kres!
		  - Of, volgens sommigen: gggres, kommenteerde de meester.
			 Kristus of... Gggristus... 
		  - Dat zyn allemaal heidensche nieuwigheden! Ik zeg maar:
			 Kristisss... want zóó heet de Heer, en niet anders! Jelui zult me
			 toch m'n geloof niet willen afnemen?
		  - Maar juffrouw... 
		  - Ik wil er niets van weten! Dat komt van al die wereldsche
			 geleerdhedens! Wat zegt Paulis... of neen, wat zeiën ze tegen Paulis? Ze
			 zeiën dat-i gek was van geleerdheid. En zóó is het! Want ik
			 zeg: Kristisss is Kristisss, en daar ga ik niet af, al ging jelui op je hoofd
			 staan met je beîen. En voor Wouter is 't ook niet goed, juffrouw
			 Pieterse, dat-i zulke praatjes aanhoort. 't Kind is pas ziek geweest, en als de
			 Heer hem niet gespaard had, zoud-i nu al voor 't Gericht staan... zoodat ik
			 maar zeggen wil, dat ik vasthoud aan m'n geloof. Maar als-i uitgaat, moet-i 'ns
			 by me komen, dan zal ik hem eens onder-handen nemen, want met z'n kathechizatie
			 zit het er dun op. Dat heb ik al lang gemerkt. En nu, dankje voor je koppie
			 thee, juffrouw Pieterse... né, meester, geen woord meer... 't is zonde!
			 Verlokken laat ik me niet... ik blyf by den Heer... nou, stuur 'm eens by me -
			 Wouter meen ik - als-i uitgaat.
		  
		  Onder dit gerammel was 't schepsel opgestaan, en ze vertrok, met
			 overwinnaarsblikken 't slagveld overziende, waarop ze zooveel roem meende
			 behaald te hebben.
		  Juffrouw Pieterse was niet tevreden met den uitslag van den
			 veldtocht. Ze had van haar beide maarschalken meer verwacht. Pennewip en
			 Stoffel beweerden dat juffrouw Laps te dom was voor 'n behoorlyk debat. Wie zal
			 dit ontkennen? Maar 't was de eenige reden niet. Ze vond in haar
			 steil entiérisme zekere kracht, die haar tegenstanders niet konden
			 putten uit het al te flauw bewustzyn dat er iets kon bestaan, wat naar gezond
			 verstand geleek. Ze zou dan ook met behulp van haar frazeologie de overwinning
			 behaald hebben op veel ontwikkelder vyanden nog, dan ze zoo-even uit het veld
			 sloeg. De eerste pogingen tot overgang van volstrekt geloof tot onafhankelyk
			 nadenken, werken verlammend, en het is niet te verwonderen dat zoo weinigen de
			 kracht bezitten, zulke pogingen doortezetten tot het uiterste toe. Zeker is
			 het, dat deze kracht niet kon gezocht worden by den ouwerwetschen Pennewip en
			 den bekrompen Stoffel. 
{==91==} {>>pagina-aanduiding<<}
 
		  En had die Laps wel zoo geheel-en-al ongelyk? Inderdaad, wat doen we
			 met wereldsche geleerdheid, als wy de hemelsche voor 't grypen hebben? Het
			 dilemma van Sultan Omar was zoo dwaas niet. De Koran is 'n volmaakt boek.
			 Daarin staat al wat goed is, en: wat daarin niet staat, is niet goed. Weg dus
			 met de bibliotheek van Alexandrie! Juffrouw Laps zou er ook den brand in
			 gestoken hebben... hm, wie weet! Als men 'n ronde som geboden had voor 't
			 behoud?
		  Il est avec le ciel des accommodements!
		  Was ze dus 'n huichelaarster? Dit is niet zoo gemakkelyk te zeggen.
			 Een zeer slecht mensch was ze zeker, maar we doen de geloovery te veel eer,
			 wanneer we zulke kwalifikatie als onvereenigbaar beschouwen met werkelyk
			 geloof. Halve en kwart vrydenkers begaan dikwyls de fout, zekeren steun voor
			 hun beweringen te zoeken in de afdwalingen van lieden die voor vroom doorgaan.
			 Zien ze niet in, dat men hierdoor aan de ‘godsdienst’ 'n geheel
			 onverdiend kompliment maakt?
		  Dat 'n geloovige een braaf mensch kàn zyn, stem ik toe, al
			 begryp ik niet dat en hoe hy al die inkonsekwentien slikt, die z'n overtuiging
			 hem oplegt. Maar de slechte daden die we dagelyks van de meeste vromen te zien
			 krygen, staan geenszins tegen-over hun geloof. Ze gaan daarmee hand-aan-hand,
			 en vloeien er uit voort. Een vrome die niet slecht is, zou eigenlyk
			 dubbelen lof verdienen, omdat-i goed bleef ondanks z'n onzedelyk
			 stelsel. En de goddiener die 'n booswicht is, handelt niet tégen z'n
			 goddienst, maar toont juist daarin méér konsekwentie dan iemand
			 die gelooft, en tòch geen schelm is.
		  Is niet het leerstelsel over schuldvergiffenis na kontritie, 'n
			 verfoeielyke premie op 't zondigen? In 't dagelyksch leven noemen we dat:
			 galgeberouw. En, als ware het om deze benaming tot 'n letterlyke waarheid te
			 maken, we vinden byna zonder uitzondering de meest onbepaalde geloovery
			 by galgebrokken. Er werden ten-allen-tyde weinig luî gehangen, die niet
			 aan God geloofden. De hemel moet vol slecht volk wezen.
		  Andere, meer deftige, modellen van handige exploiteurs der
			 genade-leer, worden ons geleverd, door de testamenten. Het pleit niet voor
			 scherpte van blik, dat we dagelyks deze soort van weldadighedens in
			 extremis zoo hooren ophemelen. Begrypt men dan de strekking niet van die
			 omkoopery? God moet al zeer goedig zyn, of weinig verstand van zaken hebben, om
			 't minste stukje zaligheid wegtegeven voor zoo'n 
{==92==} {>>pagina-aanduiding<<}
 valsche munt.
			 Over 't geheel reeds is de zoogenaamde Weldadigheid 'n maatschappelyk
			 euvel, maar dat goochelen met posthume mildheid... nu ja, 't bewyst dat
			 er galgeberouw bestaan kan, zonder galg.
		  Ieder kent het oostersche sprookje van den Kadi die de duizend
			 Sechinen waarmee 'n misdadiger hem had willen omkoopen, als zoovele
			 getuigen tegen den beschuldigde te-voorschyn haalde. Zoo behoorde Petrus ook te
			 doen, by 't keuren der aanspraken van hemelkandidaten. En de verhouding is nog
			 niet eens gelyk. Die oostersche misdadiger gàf iets, hy toonde
			 metterdaad bereid te zyn tot het derven der waarde van z'n geschenk. Wat wordt
			 er geofferd door vrome testateurs! Bestellen ze niet hùn zaligheid
			 ten-koste van de erfgenamen?
		  Indien deze of gene Kerk, een-of-ander Genootschap, zekere
			 Propaganda, of ‘de Armen’ behoefte hadden aan uw gaven, o stervende
			 vromen, waarom dan uw mildheid uitgesteld tot den stond waarop 't geschonkene
			 voor uzelf alle waarde zal verloren hebben?
		  De Geschiedenis der Stichtingen van Weldadigheid, e.d. zou 'n
			 vry nauwkeurig statistiek leveren van misdaad en zedenbederf.
		  Toch is ook daaruit alweder te leeren dat huichelary 'n veel kleiner
			 rol speelt dan men gewoonlyk meent. Wie zoo goedkoop den hemel tracht te
			 bereiken, is 'n falsaris, 'n smokkelaar, maar... 'n huichelaar is hy daarom nog
			 niet. De mogelykheid bestaat dat-i aan dien hemel gelooft, al zy dan z'n
			 geloovery niet sterk genoeg om de kosten van 't omkoopen voor eigen rekening te
			 nemen.
		
		
		  1052a.

		  - En wat heeft uwe daar dan voor 'n boekje? vroeg juffrouw
			 Pieterse.
		  - Het is een voortbrengsel, of anders gezegd: een werk van een onzer
			 eerste vaderlandsche dichters, sprak Pennewip met plechtigheid, jazelfs... ik
			 zou durven zeggen van den eersten of... den voornaamsten, ook wel de Vorst der
			 nederlandsche dichteren genoemd. Hy is 'n man, juffrouw, die in godzaligheid
			 voor niemand behoeft uit den weg te gaan. In den vollen zin des woords zou ik
			 hem durven rangschikken onder de Belyders. Dit boek, juffrouw, bevat eene
			 komedie, en wel van de soort die wy gewoon zyn treurspelen te noemen... omdat
			 er iemand in sterft.
		  - Zieje, moeder, precies wat ik uwe altyd gezegd heb, reklaamde onze
			 Stoffel. 
{==93==} {>>pagina-aanduiding<<}
 
		  - Ja, juffrouw, daar wordt in gestorven. Ziehier op 't laatste
			 blaadje zekere Machteld... ‘dank, Hemel, ik bezwyk’ zegt ze,
			 en ze stort neder op 't lyk van Floris... ah ja, die Floris zelf is ook dood.
			 't Is inderdaad een treurspel.
		  Zie slechts hier. Hy overleed vier regels vroeger aan de gevolgen
			 van een groot verraad... en... en... 
		  
		  Meester bladerde.
		  
		  ... op deze bladzyde, of pagina, sterft er ook een. ‘Graaf,
			 vaarwel! Gedenk my met gebeden! (hy sterft.)’ staat er. Uwe ziet dus
			 wel dat het een treurspel is.
		  - Net wat ik zei, moeder!
		  - Ja, 'n treurspel! En wel van 'n dichter, juffrouw, 'n dichter...
			 hoor eens:
		  Woerden (de hand aan den degen
				slaande.) 
			 Zoo straff' de Hemel mij...! Velzen (hem
				weerhoudende en op Floris toeschietende.) 
			 Laat mij hem 't hart doorstoten! De Edelknaap
				(tusschen beiden schietende met uitgetogen' degen, en Velzen een' stoot op
				het harnas toebrengende.) 
			 Sta, Moorder, neem den proef...! Velzen (dezen den
				opgeheven' dolk in de borst dryvende, die er in zitten blyft.) 
			 Lig daar, vermeetle wulp! 
		  

		  - Wat zegt uwe dáár van? vroeg de meester.
		  
		  Alles was 'n oogenblik stom van verbazing.
		  
		  - Ja, zei eindelyk Stoffel, en alles zoo krek met staande en
			 liggende regels. ‘Wulp’ stáát weer, zieje Wouter?
		  
		  't Kind had den moed niet, te vragen wat 'n wulp was?
			 Gelukkig.
		  In 't voorbygaan hoop ik dat de lezer aandachtig genoeg is om me 't
			 kwalyk te nemen dat ik aan Stoffel 't woord krek in den mond leg, omdat
			 het alleen by boeren, en dan nog slechts in sommige streken van ons landje
			 gebruikelyk is. Welnu, dit is niet altyd zoo geweest. In den tyd van m'n
			 verhaal was de uitdrukking: ‘Correct’ wel reeds gedaald tot
			 de sfeer der Pietersens, maar nog niet voor-goed naar 't land verhuisd.
		  Over dit beteekenisvol afzakken der woorden, verwys ik naar de noot
			 op blz. 55 van den IIn bundel.
		  Pennewip keurde Stoffels opmerking volkomen goed, en zei dat men
			 zóó de voortbrengselen der letterkunde moest 
{==94==} {>>pagina-aanduiding<<}

			 genieten... 
		  
		  - Let daar dan goed op, Wouter, vermaande de moeder.
		  - En méér nog, juffrouw, ging de meester voort. Om de
			 ware grootheid van zoo'n dichter goed te beseffen, moet men vooral bedreven zyn
			 in... de taal. De kunde van zoo'n man is verbazend. Al wat ik aan myne
			 voedsterlingen, leeraar, of... onderwys, of... inprent - want leerären is
			 zooveel als onderwyzen, juffrouw. Ik zoude ook vryheid gehad hebben te zeggen,
			 alle zaken waaromtrent ik mynen leerlingen onderricht mededeel - nu, juffrouw,
			 dat alles is hem tot in de fynste byzonderheden bekend. De man kon gerust eene
			 school opzetten... niet dat ik hem dit aanraad - de verdiensten zyn gering,
			 juffrouw! - doch ik bedoel slechts dat dezelve de daartoe noodige bekwaamheid
			 wel bezitten zoude. Zoolang ons Vaderland zulke personen in deszelfs boezem
			 draagt... 
		  
		  Het heele gezelschap was één poging tot verbaasdheid.
			 Stoffel knikte tevreden, alsof er nu eens eindelyk wat verkondigd werd, dat de
			 moeite van 't aanhooren waard was. Al de anderen, op Wouter na, steunden op
			 elkaar. Zoo gaat het meer. We hebben hier 'n vry juist model van 't profanum
			 vulgus voor ons.
		  Toch verstoutten zich de gelaatstrekken van Pennewips publiekjen,
			 iets vragends uittedrukken. Een beetje opheldering scheen niet ongewenscht. Het
			 was alsof men stilzwygend beloofde dat de bewondering er niet onder lyden zou.
			 Men scheen niet te vragen: waarom moeten we dat zoo mooi vinden? De bedoeling
			 was: mooi-vinden zùllen we... help ons maar aan 'n reden!
		  Nu, die reden zou Pennewip leveren:
		  
		  - Zie eens hier, juffrouw! Ik weet wel, of liever, ik kan gissen
			 of... veronderstellen - volgens sommigen: vóóronderstellen, omdat
			 het 'n onderstelling is die de zekerheid als 't ware voorafgaat - ik kan dan
			 alles nagenoeg uitgemaakt aannemen, dat uwe zich in den regel, of... gewoonlyk,
			 of... wat men zou kunnen noemen: dagelyks en... uitsluitend, niet bemoeit met
			 deklinatien... 
		  - Gut né, meester!
		  ...ook wel genoemd: verbuigingen. Maar uwe zult toch wel begrypen,
			 of... inzien, dat alles om 't zoo eens uittedrukken deszelfs eischen heeft,
			 niet waar?
		  
		  Juffrouw Pieterse betuigde met 'n hoofdknikje dat zy de 
{==95==} {>>pagina-aanduiding<<}

			 gegrondheid van deze meening volkomen inzag of... begreep. Pennewip scheen dit
			 zeer verstandig te vinden, en ging voort:
		  
		  - Ziet uwe daar die komma wel, of... juister gezegd die...
			 apostrofe?
		  - Jawel, jawel, meester, riep juffrouw Pieterse, o zeker, zeker, ik
			 zie 'm heel goed. Kyk jy ook eens, Trui!
		  - En dáár staat er nog een, ging Pennewip voort. Laat
			 de andere juffrouw ook eens zien.
		  
		  't Boek ging rond. Juffrouw Pieterse was bly dat de inspanning tot
			 begrip, die weldra van haar zou geëischt worden, 'n beetje verdeeld werd
			 over 't heele gezelschap. Om de verantwoordelykheid nog wat verder afteleiden,
			 betrok ze ook Wouter in de zaak.
		  
		  - Laat het kind toch ook 'ns zien! Hy is er net in de jaren voor.
			 Kyk nu goed, Wouter! Een jongen als jy moet altyd probeeren wat te leeren.
			 Zieje 'm nu wel, die... die... hoe heet het ook, meester?
		  - Wat de gedaante aangaat, juffrouw, zoude men het eene komma kunnen
			 noemen, doch ten-gevolge der eenigszins verheven plaats waarop de zeer kundige
			 schryver dat teeken zettede, ontvangt hetzelve de kracht...
		  
		  Wouter tuurde in 't boek, en was verdrietig over z'n domheid. 't
			 Mocht hem niet gelukken iets schoons te zien.
		  
		  ...de kracht of de beteekenis of de strekking...
		  
		  Wouter wreef z'n oogen uit, en kon maar niet aan 't genieten raken.
			 Hy was te eenvoudig-oprecht om verbazing te toonen die hy niet voelde.
		  
		  - Het ontleent aan z'n verheven plaats de strekking, ging meester
			 voort, om de hoofdeigenschap diens uitgetogenen degens te verklaren. Die degen
			 is vierde naamval, juffrouw! En dit is almede de eigenschap des opgehevenen
			 dolks.
		  - Precies! riep Stoffel.
		  - Vierde naamval! De kundige dichter...
		  - Kyk dan toch in 't boek, Wouter, en luister goed, riep de moeder.
			 Zieje 't nu?
		  - 't Is 'n afsnydingsteeken, riep Pennewip. En waarom? Wat doet de
			 Edelknaap? Hy schiet tusschen-beiden.
		  - Zie je 't nu eindelyk, Wouter?
		   
{==96==} {>>pagina-aanduiding<<}
 
		  't Kind staarde op het boek, en werd bleek van verdriet, en begon te
			 beven. Och, het was dan wáár, wat men altyd zeide, dat er van hem
			 nooit iets zou te-recht komen! Hy voelde zich wanhopig.
		  
		  - De Edelknaap schiet tusschen-beiden... waarmee? Waarmee,
			 juffrouw?
		  - Juist! Waarmee... waarmee... komaan, Wouter, zeg jy nu eens,
			 waarmee die... hoe heet-i ook?
		  - De Edelknaap. De vraag is, gelyk ik u reeds zeide, waarmee schiet
			 hy tusschen-beiden? Waarmee? waarmee?
		  
		  Alles zweeg.
		  
		  - Ik zoude myne vraag ook aldus kunnen inkleeden: waardoor wordt
			 ‘uitgetogen degen’ taalkundiglyk gesproken... geregeerd? Welnu?
			 Door... mê... mê... mê... 
		  
		  Al blatend monsterde hier onze Pennewip z'n auditorium op
			 eigenaardige wys. Reeds by 'n vorige gelegenheid bemerkten wy dat hy 'n
			 byzondere manier van ondervragen had. Daar 't van hoog zielkundig belang is,
			 dat de lezer zich die manier goed voor den geest brenge, of liever dat-i zich
			 rekenschap wete te geven van de stemming waaruit die methode voortsproot...
			 komaan, eenige toelichting!
		
		
		  1052b.

		  De goede 
			 Lafontaine - ik bedoel August, den
			 romanschryver, dien we later weer zullen ontmoeten, omdat-i deel nam aan 't
			 opvoeden van onzen Wouter, en dus 'n belangryke rol speelt in z'n leven - de
			 duitsche Lafontaine dan, geeft 'n aardig middel aan de hand om menschen
			 te leeren beoordeelen. Probaat is 't niet, maar we mogen 't ook niet
			 geheel-en-al verwerpen. In de toepassing evenwel is zekere voorzichtigheid
			 noodig.
		  De student in menschkunde en menschenkennis moet zoo nauwkeurig
			 mogelyk, houding, stem, blik en bewegingen nabootsen, van de exemplaren die hy
			 beoordeelen wil, en daarby letten op de aandoeningen die deze poging by hemzelf
			 te-weeg brengt. Ze zal hem 'n gezichtsveld leveren, waarop zich 't onderwerp
			 zyner nasporingen vry zuiver afspiegelt, of althans silhouetteert. Dat er op
			 meer dan een manier nauwkeurigheid verloren gaat, spreekt vanzelf. Zoowel het
			 nabootsen als de schatting van de daardoor voortgebrachte indrukken is altyd
			 eenigszins inkorrekt, maar... we moeten arbeiden met de werktuigen die we
			 hebben. En 
{==97==} {>>pagina-aanduiding<<}
 't gevaar van mistasten is zoo heel groot niet, wanneer
			 we ons toeleggen op 't in rekening brengen van de vermoedelyke tarra.
		  Lafontaine ging voor sentimenteel door. Dat-i tot de school
			 behoorde die aldus genoemd werd, is waar. Zelfs was hy een der voorgangers van
			 die school, en hoofdeigenaar van al de ‘eenzame dalen’ en
			 ‘graftombes’ waarmee onze 
			 Feith zoo'n mirobolant effekt maakte.
			 Sommige Nederlandsche schryvers namelyk waren in vroeger tyd niet zeer
			 oorspronkelyk. In de o- en ach-periode diefden ze 't sentiment uit de
			 bovenlanden, waar 't gewoonlyk ook reeds van niet te zuiver gehalte was, en in
			 andere perioden... 
		  Maar dat is veranderd. Tegenwoordig kiezen de schryvers geen andere
			 modellen dan de lieve ryke natuur, en wel uit vaderlandsliefde. Ze vreezen, en
			 te-recht, dat 
			 Bismarck geen eerbied hebben zou voor 'n
			 land dat niet eens in 't bezit is van 'n inderdaad oorspronkelyke
			 letterkunde, en daarom... 
		  Wel zeker, 't annexeeren van hollandschen grond zou redelyk wel
			 kunnen worden gerechtvaardigd door 'n beroep op 't annexeeren van duitsche
			 denkbeelden. Daarom ook worden er in Holland nooit vreemde boeken aan 't Volk
			 gegeven. Men vreest te zeer dat dit den nationalen smaak zou voorbereiden op
			 zwart-wit-rood of andere kleuren die ons niet passen. Van hier ook de zorg van
			 onze Regeering voor Nederlandsche kunst. Zy ziet in dat de eigenaardigheid van
			 'n Volk moet gehandhaafd worden, en dat de ware kracht... 
		  Och, over die kracht heb ik al gesproken op blz. 77. Ik wil maar
			 zeggen dat Bismarck woedend is over de zorg die wy besteden aan onze
			 oorspronkelykheid.
		  Zelfs Feith en konsorten verloren dit, by al hun krabbedieven niet
			 uit het oog. Ze lieten hun ongelukkige minnaars als veldmuizen sterven, maar om
			 aan Duitschland het voorwendsel te ontnemen tot klachte of... verovering,
			 besloten zy in 'n koncilie van letterkundigen, zich nooit te vergrypen aan
			 humor. 
			 Helmers, 
			 Loots, 
			 Tollens... zy allen beloofden - en hielden
			 woord, waarachtig! - de wereld nooit anders aantezien dan uit 'n
			 versächtig oogpunt.
		  Een paar verraders zyn er geweest! De juffrouwen 
			 Wolf en 
			 Deken- één van de twee
			 althans - Loosjes - eventjes! - 
			 Bilderdyk... heel eventjes,
			 bynaniet, en altyd met God.
		  Staring was soms op 't punt 'n booswicht
			 te worden. Dit moet ik tot z'n eer erkennen.
		  Waar ik sommige anderen plaatsen moet, die wèl humorizeerden,
			 maar... hoe zal ik 't zeggen? Hen die toch kans 
{==98==} {>>pagina-aanduiding<<}
 zagen te stelen
			 ook, en 't gestolene nog te vervalschen... 
		  
		  Nagevolgde humor is altyd valsch.
		  
		  ... en als men dan bovendien nog modellen kiest, die reeds zelf zoo
			 bitter lyden aan wurmstekigheid, Jean-Paul, Claudius den Wandsbecker bode...
			 och!
		  En den zoeterigen Hebel met z'n Schwäbisch, en
			 Hölty... 
		  Kortom, wie de duitsche litteratuur wil leeren kennen van 1760 af,
			 tot... hm, hm... toe, moet zich 'n kompleet stel hollandsche Letteroefeningen
			 en Muzen-almanakken aanschaffen. Daarin vindt men alles - neen, byna alles -
			 zoo ongeveer tegen den tyd toen men 't in Duitschland begon te vergeten.
		  Alles... op 't oorspronkelyke na. Op den van de Natuur afgekeken
			 humor na.
		  Apol bewaar me dat ik de Duitschers zoo ryk zou vinden in dit
			 opzicht! Maar toch is 't opmerkelyk hoe konscientieus zich de hollandsche
			 schryvers onthielden van stroopen op dàt gebied. Was 't medelyden met
			 armoed? Neen, neen, 't was inderdaad vaderlandsliefde, gelyk ik reeds poogde
			 uitteleggen.
		  Een voorbeeld van die kieschheid? Men heeft nooit dien
			 ‘overgevoeligen’ Lafontaine nagevolgd in
			 z'n zoo goed gelukte grepen in 't dagelyksch leven. Of men niet inzag dat hy
			 hierin de officieele helden van den dag, 
			 Göthe en Schiller, ver te-boven ging - moeielyk was 't niet! - of
			 dat men 't by al die tranen en hysterische gevoelskitteling van andere soort,
			 niet deftig genoeg vond, waag ik niet te beslissen.
		  Welnu dan, Lafontaine was humorist. 't Is hem gelukt
			 hier-en-daar de natuur te betrappen op ondeugendheidjes die meer waard zyn dan
			 't eenzaamste dal vol kerkhoven en gebroken harten. Dat z'n Publiek er niet op
			 lette, en volstrekt schreien wilde, kon hy niet helpen. Misschien leverde hy al
			 die tranen om den broode, en nu-en-dan wat waarheid als toegift voor eigen
			 liefhebbery.
		
		
		  1052c.

		  Een zyner helden had van z'n hofmeister de bedoelde methode
			 om menschen te doorgronden, ten-geschenke gekregen, en daaraan 'n droevige
			 ervaring te wyten, die ik verhalen wil uit christelyke belangstelling in 't lot
			 van m'n lezers. Ik ben namelyk van plan hen straks uittenoodigen Pennewip
			 natebootsen, op 't oogenblik toen hy bezig was aan z'n hoorders de akkuzatieve
			 werking van 'n voorzetsel begrypelyk te maken, en mê... mê
		  	riep, ten-einde ieder in-
{==99==} {>>pagina-aanduiding<<}
staat  te stellen zich te vereenzelvigen
			 met 's mans schoolmeestery. De hiertoe vereischte oefening kan noodlottige
			 gevolgen hebben, wanneer ze zonder oordeel des onderscheids wordt toegepast.
			 Lezer, beproef 't in 's hemelsnaam niet op straat! Niet op de Beurs! Niet in de
			 Kerk! Kies tot schouwplaats uwer gymnastie 't geheimste vertrekje van uw huis,
			 en tracht daar... 
		  Ziehier wat den held van 
			 Lafontaine bejegende. Hy trad de wereld en
			 'n koffihuis in. Daar zaten eenige dozynen studie-exemplaren te schaken, te
			 rooken, te drinken en te praten. Onze nieuweling, vol vertrouwen op de
			 aangeprezen methode, wilde terstond met z'n studien beginnen. De eerste persoon
			 dien hy in zichzelf trachtte natedrukken, keek hem gek aan. De tweede gekker.
			 Onze student beantwoordde dit met 'n spiegelverschyning, eenigszins vervalscht
			 door sporen van de ontevredenheid die z'n eerste exemplaar op hem had
			 afgedrukt. De derde zette 'n dreigend gelaat, dat door den menschen-student
			 zorgvuldig werd nagebootst, en wel zoo nauwkeurig dat de vierde hem 'n oorveeg
			 gaf. Principiis obstans haastte zich de leergierige jongeling ook dit
			 gebaar te konterfeiten, en wel met 'n juistheid die z'n model ontevreden
			 maakte. Er volgden nieuwe gebaren met handen, voeten en billardstokken, die
			 allen weder zooveel frissche modellen ter navolging leverden. Het experiment
			 werd gedurig belangryker, en zelfs pynlyk. De jonge held werd overstelpt met
			 psychologische gegevens welker stoffelyk gewicht zich zoo duidelyk begon te
			 openbaren, dat hy weldra te-kort schoot in 't naschetsen van al de stompen,
			 stooten, slagen en schoppen, die men aan z'n menschkundige analyse onderwierp.
			 Toen-i eindelyk met vereende kracht z'n studeerkamer was uitgegooid, en op de
			 straat zich trachtte te verplaatsen in de houding van z'n modellen, voelde hy
			 als weerslag zyner gelaatstrekken en bewegingen, allerduidelykst dat ze bezield
			 waren geweest door zekere verstoordheid.
		  Of Lafontaine z'n vertelling sluit met 'n behoorlyk fabula
			 docet, zou ik niet kunnen zeggen. Voor scherpzinnige lezers is 't niet
			 noodig. En de anderen heb ik reeds gewaarschuwd.
		  Wie alzoo by benadering iets weten wil van de schoolmeestery die in
			 de Pennewippen spookt, begeve zich naar z'n binnenkamer. Daar zet men zich aan
			 'n tafel die verondersteld wordt omringd te zyn van heilbegeerig gezelschap. De
			 neusknyper wordt te-paard op z'n troon gezet, en wel zóó dat het
			 vlak der glazen 'n hoek maakt van 450 met de lyn die, langs 't
			 voorhoofd door de neus heen, naar de kin 
{==100==} {>>pagina-aanduiding<<}
 loopt. Dit is van hoog
			 gewicht. Waartoe zou 'n bril dienen, als men er niet overheen kon zien? Hierop
			 stelt men 'n gedeelte der spieren waarmee zich het hoofd beweegt, buiten
			 werking. Van schudden of knikken is geen spraak meer, maar 't kan nog altyd
			 rechts en links zich naar een der schouders nygen. Alle voorwaartsche beweging
			 moet uitgaan van 'n lager geplaatste scharnier, zoodat de heele ruggegraat in
			 onverstoorbare rechtlynigheid te-pas komt by wat in gewone omstandigheden 'n
			 eenvoudig hoofdknikje wezen zou. Deze evolutie wordt met behulp van 'n
			 pivoteerende zwenking op den stoel, zoo menig maal herhaald als de redenaar
			 goed vindt te verwisselen van toegesproken persoon. Hy zit dus voortdurend ver
			 genoeg voor-over, om z'n lyder over 't dan horizontaal liggend oogglas heen, in
			 't oog te krygen, in 't ééne oog. Dit huist in de zyde van 't
			 hoofd die den schouder nadert, en die schouder zelf wyst de aan gesproken
			 persoon aan. Wanneer deze zich links tegen-over de betoogmachine bevindt,
			 vervult de rechterhand de rol van verstands-wegwyzer, en omgekeerd. Deze
			 funktien bestaan in 't voorzichtig omhoog steken van tegen elkaar geklemde duim
			 en wysvinger die, om elk voorkomend geval begrypelyk te maken, zich moeten
			 aanstellen alsof ze zoo-even met veel moeite 'n vloo hadden gevangen. Wel
			 zeker! De beteekenis van 't signaal is: ‘ik vattede’ wat alzoo hier
			 zooveel zeggen wil als: ‘vat ook!’ of ‘vatje?’
		  Zoo ziet men hoe alles in de wereld ‘deszelfs eischen
			 heeft’ om met Pennewip te spreken, tot wien ik nu terugkeer.
		  
		  De lezer weet nu precies hoe hy zich den man moet voorstellen op 't
			 gewichtig oogenblik toen-i de hooge waarde van zeker treurspel
			 bedemonstreerde.
		  
		  - Mê... mê... wel nu, juffrouw, weet uwe 't nog
			 niet?
		  - Is 't iets van... 'n schaap, meester?
		  - Geenszins, juffrouw. Het woordje met behoort tot de klasse
			 der voorzetsels... 
		  - Precies, betuigde Stoffel.
		  ...en regeert alzoo - let wel op! - den vierden naamval. Die komma
			 of die apostrofe is, gelyk ik u reeds zeide, of... deed opmerken, een
			 afsnydingsteeken. Wat dèn opgehevenèn dolk aangaat... besef wel,
			 juffrouw, dat ik op dezen oogenblik my niet bezig houde met het vervaardigen
			 van... poëzie, en dus geene aanleiding vinde iets aftesnyden. Ge begrypt
			 dit immers wel?
		  - Ja, ja, meester, o ja! Zie je 't nu eindelyk, Wouter?
		   
{==101==} {>>pagina-aanduiding<<}
 
		  Met tranen in de oogen bleef 't kind verklaren dat-i niets van de
			 zaak gewaar werd. Het gebluf van de anderen op snel begrip, had hem in den waan
			 gebracht dat er in dat boekjen iets van die uitgetogen of opgeheven moordtuigen
			 te zien was, iets tragisch, iets heldhaftigs, of iets van dien edelknaap
			 althans. En nu de meester bovendien van afsnyden begon te spreken:
		  
		  - Ik zal nooit iets leeren, jammerde hy.
		  - Dan moet je maar beter luisteren, als de meester of Stoffel je wat
			 uitlegt, zei de moeder. Ja, meester, hy is altyd zoo achterlyk geweest.
			 Senie in leeren heeft-i volstrekt niet, en ik kan 't er maar niet in
			 krygen.
		  
		  Dit kon den meester nu minder schelen, als hy maar mocht voortgaan
			 met onderwyzen. Z'n bewondering over die fameuze afsnydingsteekens was nog niet
			 uitgeput.
		  
		  - Het zal u voorzeker bekend zyn, juffrouw, dat de woorden verdeeld
			 worden in mannelyke, vrouwelyke en onzydige?
		  - Ja, meester, dat heeft Stoffel ook gezegd.
		  - Juist! ‘Degen’ is mannelyk, en ‘dolk’ ook,
			 dit begrypt u?
		  - Wel zeker, dat 's heel duidelyk.
		  
		  En al de meisjes riepen: zeker, zeker!
		  
		  De meester had met welgevallen die gulle betuigingen aangehoord, en
			 z'n stoel gepolyst door wenden en keeren om ieder op z'n beurt gelukkig te
			 maken met 'n blik van goedkeuring. Z'n tevredenheid scheen eindelyk domicilie
			 te kiezen by de vrouw des huizes. Met schouder, oog, duim en wysvinger trachtte
			 hy haar in de ziel te grypen:
		  
		  - Mannelyk alzoo! Deklineer uwe nu eens ‘uitgetogen
			 degen’ juffrouw, of - indien u dit misschien gemakkelyker mocht voorkomen
			 - beproef eens het te verbuigen.
		  - Ja, ja, juist! Dat moet jeluî nu maar 'ns doen met je allen,
			 riep ze. En jy Wouter, doe ook mee, dan leer je wat, niet waar, meester? En ik
			 moet abseluut na de keuken, anders laat ze weer de gort aanbranden... want we
			 eten gort, meester, en we hebben 'n nieuwe meid. 't Schepsel weet van toeten
			 noch blazen... 't is 'n gedoe!
		  
		  Onder dit voorgeven trok zich juffrouw Pieterse magnificentelyk van
			 't slagveld terug. Met veel gehaspel trachtte nu Pennewip de rest van z'n
			 auditorium aan 't verstand te brengen hoe inkunstig de auteur van het treurspel
		  	de uitgetogen-
{==102==} {>>pagina-aanduiding<<}
heid  van dien degen had weten te knotten, zonder 't
			 minste nadeel voor de ware taalkunde. Dáárin zat 'm 't fyne van
			 de zaak, zeide hy, en al de meisjes waren 't weer volkomen met hem eens. Maar
			 Wouter had 'n gevoel als iemand die op distelen kauwt, en dan nog verzekeren
			 moet dat ze hem byzonder goed smaken. 't Ergste was dat-i by voortduring de
			 oorzaak van dat verschil met de anderen, bleef zoeken in zyn verregaande
			 stompzinnigheid.
		  
		  - Ook in konjugatien is de man een eerst meester, in konjugatien
			 of... vervoegingen! De juffrouwen kennen toch de aanvoegende wys?
		  
		  De juffrouwen knikten.
		  
		  - Aanvoegende, byvoegende, ook wel genaamd de byvoegelyke wys?
		  
		  ‘Zeker, zeker, heel partikulier!’ schenen alle blikken
			 te antwoorden.
		  
		  - Welnu dan, zie eens hier. Wat staat daar? ‘Zoo straff' de
			 Hemel my!’ Ook daar heeft de schryver met veel oordeel een
			 afsnydingsteeken geplaatst, en gy ziet wel... 
		  - Daar wordt zoo-waar gescheld, riep Trui, en Leentjen is er niet om
			 open te doen.
		  
		  Aldus retireerde zich juffrouw Sertrude.
		  
		  - Uwe dan, juffrouw. Dat ik straffe, dat gy straffet... dat
			 hy, of dat de Hemel... 
		  - Precies, zei Stoffel. Zeg jy 't nu eens, Petrò! Dat de
			 Hemel... welnu, hoe is 't verder?
		  - De Hemel? Wel... de hemel? Daar gaat de groentevrouw voorby... ze
			 heeft me gister 'n zesthalf voor 'n schelling in de hand gestopt... 
		  
		  Weg was Petrò. Ze verzaakte den ‘hemel’ voor vier
			 aardsche duiten, want zooveel bedroeg 't verschil tusschen de twee muntstukken
			 die ze noemde.
		  
		  En ook Mine wist middel te vinden om haar gebrek aan taalkundig
			 schoonheidsgevoel te bemantelen onder 'n overhaaste vlucht.
		  
		  Wouter torschte nu de les alleen. En hy spande zich trouwhartig in
			 om te begrypen wat Pennewip en Stoffel bedoelden. Dit gelukte redelyk wel wat
		  	hun taalkundery aan-
{==103==} {>>pagina-aanduiding<<}
gaat,  maar z'n begrip bleef steken in 't
			 verband daarvan met de treurspelkundige schoonheid die er uit voortvloeide,
			 naar 't zeggen van z'n meesters.
		  
		  Hy droomde dien nacht heel angstig, en werd telkens met schrik
			 wakker. De onmogelykheid eens eindelyk ook iets te begrypen van wat allen
			 anderen zoo duidelyk voor oogen scheen te liggen, pynigde hem vreeselyk. Hy bad
			 God om vergiffenis voor z'n domheid, en beloofde z'n best te doen om even knap
			 te worden als Petrò, als Trui, en zelfs als Stoffel of Pennewip. Maar,
			 als dit mislukte, of als 't soms te veel gevergd was... dan verzocht-i God hem
			 toch asjeblieft maar bekwaam genoeg te maken voor bleekersjongetje. Dàt
			 zou dan toch met eenige inspanning wel gaan, meende hy. En als God z'n wensch
			 niet al te onbescheiden vond, zou hy van zyn kant dapper meewerken om 't zoo
			 ver te brengen... dat ik straffe... dat gy straffet... dat hy... en dan
			 't afsnydingsteeken, precies 'n komma, maar wat hooger. God kon nu zelf zien
			 hoe hy z'n best deed... straffe... straff'... komma in de lucht... 'n
			 bleekersjongetje... 
		  
		  Zoo sliep hy in. Maar kort daarop kwam weer 't een-of-ander teeken
			 z'n slaap afsnyden. Pennewip had eer van z'n taalkunde! 
		  
		  De schrandere lezer heeft opgemerkt hoe kunstig de kleine deugniet
			 alle toespeling op Femken in z'n gebedjes oversloeg. God mocht eens denken
			 dat-i om harentwil zoo bescheiden was. En ook hyzelf moest erkennen dat-i
			 liever koning was geworden - om Femke prinses te maken! - of kondukteur van
			 zoo'n diligence - om haar ver, vèr weg te brengen naar 'n vreemd land! -
			 of roover... om z'n dame te omhangen met 'n snoer van diamanten, en... op haar
			 schoot te zitten in 'n grot.
		  
		  Nu ja, dat zou 't allermooist wezen, maar omdat dit nu eenmaal niet
			 kon, door z'n verregaande domheid... 
		  
		  Neen, neen, hy zei van dit alles aan God niets in z'n gebedjes. De
			 Heer zal zeker gemeesmuild hebben over de arglistige poging van den kleinen
			 huichelaar, om hem 'n beetje te foppen in de waarde van 't gevraagde. Zoo'n
			 aanstelling tot bleekersjongen zou zeker geen zware post geweest zyn op 't
			 budget van 't heelal, maar als de zaak dreigde uitteloopen op den schoot van
			 Femke... 
		  
			Gelukkig dat de Heer van oudsher aan onoprechte gebe-
{==104==} {>>pagina-aanduiding<<}
den  gewend is, en wel weten zal waaraan hy zich by zulke gelegenheden te
			 houden heeft. Hy begrypt, byv. dat het bidden om vergiffenis voor 'n vyand,
			 niet... krek is, omdat juist de zachtmoedigheid van 't slachtoffer de
			 schuld der beulen verzwaart, en daar de slachtoffers dit weten... 
		  
		  't Is te hopen dat alle gebeden daarboven worden overgezet in
			 waarheid, en dat er voor Wouter iets beters moge weggelegd zyn, dan de
			 ruwaardy van 'n bleekveld.
		  
		  Maar dat-i veel van Femke hield, is waar, al zeid-i er niets van in
			 z'n gebedjes. God zal 't wel begrepen hebben, denk ik, want menschkunde is
			 godenplicht.
		
		
{==105==} {>>pagina-aanduiding<<}
 
		  Een lang hoofdstuk met korten titel: ‘waarom
			 Louis-Napoleon koning van Holland is geworden?’

		  1053.

		  Pennewip had de fameuze ‘komedie waarin driemaal gestorven
			 wordt’ in den huize Pieterse achtergelaten. De juffrouwen stelden zich
			 aan of ze 't lazen, maar Wouter deed meer nog dan lezen. Met den ernstigen wil
			 om te begrypen, bestudeerde hy 't stuk. En dit gelukte hem tendeele, maar hy
			 slaagde volstrekt niet in de voorgeschreven opgetogenheid. Hy bleef Glorioso
			 mooier vinden. En 't peruaansch geschiedenisjen ook. En zelfs dat arme
			 Roodkapje.
		  Om rechtvaardig te zyn jegens den auteur van dat sterfstuk, moeten
			 wy erkennen dat de manier waarop men hem by 't kind had ingeleid, niet zeer
			 geschikt was om de schoonheden te doen uitkomen, die sommigen gewoon zyn de
			 dichterlyke te noemen. De meester had door z'n taalkundige opmerkingen
			 't genieten vry moeielyk gemaakt, en aldus in dezen kleinen kring vry
			 nauwkeurig de rol vervuld die onze scholen spelen in de klassieke litteratuur.
			 We zouden van de antieken meer geleerd en genoten hebben, wanneer ze ons niet
			 waren vergald geworden door skolastiek.
		  Toch beweer ik niet dat het boekske waarmee men voorgaf Wouters
			 hongerige ziel te spyzigen, heel veel verloor aan dat voorop-stellen van
			 komma's in de lucht en dergelyke merkwaardigheden. De auteur verdiende niet
			 beter. Pennewip 
{==106==} {>>pagina-aanduiding<<}
 zou 'n lofwaardig werk hebben gedaan, indien hy
			 met verontwaardigd sarkasme dezelfde zotternyen had voor den dag gebracht, die
			 nu slechts uitvloeisels waren van z'n nuchtere schoolmeestery.
		  De lezer kan reeds weten dat het werkje waarmee onze Wouter zich
			 moest bezig-houden, de meer of min bekende ‘Floris de
			 Vyfde’ van 
		  Bilderdyk was.
		  Van Bilderdyk!
		  Die man behoorde gedurende zeer langen tyd onder de voornaamste
			 voorgangers van 't Nederlandsche volk. Tydgenooten en zelfs mededingers noemden
			 hem: de meester. Hoe hoog hy aangeschreven stond, blykt niet het
			 onduidelykst uit de tegenwerking die hy ontmoette. Hy werd vervolgd en gesmaad,
			 uitgestoten, afgesneden, veroordeeld - of gedwongen althans - tot ballingschap
			 en gebrek-lyden. Wat wil men meer?
		  Hy heeft dan ook ‘school’ gemaakt.
		  Bilderdyk oefende alzoo invloed uit op het Volk, een invloed die nog
			 voortduurt.
		  Even als 'n rechtvaardig rechter onderzoek doet naar de opvoeding
			 die den misdadiger ten-deel viel - of onthouden werd - behooren wy ons tot taak
			 te stellen, de bronnen optesporen, waaruit het verkeerde voortvloeide dat we
			 dagelyks voor oogen zien. Vraagt ook niet de arts die by 'n kranke wordt
			 geroepen, welke spyzen deze onlangs gebruikt heeft, om te kunnen oordeelen of
			 daarin misschien iets kan geweest zyn dat de ziekte veroorzaakte?
		  Eenige jaren geleden was 't m'n voornemen 'n analytische schets te
			 leveren van de Nederlandsche Letterkunde in de eerste helft der 19e
			 eeuw, en 'n betoog van den verderfelyken invloed dien ze op het volkskarakter
			 heeft uitgeoefend. Bezig met het verzamelen van bouwstoffen, werd ik door de
			 omstandigheden waarop ik in den vorigen bundel doelde, daarvan beroofd. De
			 gevolgen van 't bedrog dat Nederlandsche ‘vrienden’ aan my
			 pleegden, noodzaakten my 'n vry belangryke bibliotheek wegtegeven voor minder
			 geld dan de kisten gekost hadden, waarin ze gepakt was geweest. In de hoop dat
			 God me niet aan m'n woord houdt, bid ik hem vurig om vergiffenis voor die
			 ‘vrienden.’
		  En ook de lezer heeft reden tot zoo'n gebed. Want hy heeft er schade
			 by, dat ik nu niet in-staat ben zoo nauwkeurig als anders 't geval zou geweest
			 zyn, de hoofdoorzaken aantewyzen van de verstandelyke, zedelyke en politische
			 nederlandsche volkomenheden, waarop heel Europa zich
{==107==} {>>pagina-aanduiding<<}
 blind staart.
			 Even als de scheikundige uit 'n vrucht of plant besluit tot de bestanddeelen
			 van den grond, en omgekeerd, had ik willen aantoonen hoeveel deelen 
			 Helmers, Feith, 
			 Van der Palm of 
			 Bilderdyk er waren noodig geweest, om
			 voorttebrengen wat men, beleefd sprekende, zou kunnen noemen: ‘het
			 hedendaagsche volkskarakter.’
		  't Is dan ook alleen daarom dat ik 't verlies van die
			 boekverzameling betreur. Overigens houd ik niet van boeken, en sedert vele
			 jaren lees ik zoo weinig mogelyk.
		  Bezig met het nasporen der grondstoffen die de bestanddeelen
			 leverden voor Wouters ziel... 
		  
		  Ik druk me hier gebrekkig uit, doch zal dit later herstellen.
		  
		  ...in verband daarmee, neem ik me voor, van-tyd tot-tyd 'n enkel
			 stuk te behandelen van de schryvers die invloed hadden op zyn ontwikkeling, en
			 op die van z'n tydgenooten.
		  Niet zonder doel koos ik ditmaal dien ‘Floris de
			 Vyfde’ van Bilderdyk, en wel omdat ik daarin, naast de
			 letterkundige... waarde, tevens bydragen vind tot de zedelyke...
			 hoogte waarop zoo'n verzenmaker staat. Bovendien... Bilderdyk was 'n zeloot in
			 den geloove. Wel dringt zich z'n misselyke genadeleer van een
			 ‘vrymachtbren’ God, in dit stuk niet zóó op den
			 voorgrond, als in z'n meeste andere werken - op Ridder
			 Sox na! - maar toch, geheel-en-al ontbreken de sporen van
		  dordrechtery niet. Schoon God niet onder de dramatis personae genoemd
		  wordt, speelt hy in 't stuk mee niet alleen, maar vervult zelfs daarin de
		  hoofdrol. In 't vyfde bedryf namelyk, draagt Floris hem eenige politische
		  werkzaamheden op, die zeer lang na 't vallen van de gordyn behoorlyk zyn
		  ten-uitvoer gelegd, gelyk we zien zullen.
		  En ook in andere opzichten heeft de auteur zich niet onbetuigd
			 gelaten in staatkundige theologie. Hy doet ons 'n blik slaan in de reglementen
			 der hemelsche Rechtsbedeeling. Met de voorgeschreven christelyke
			 zachtmoedigheid verzoekt hy de ‘hardheid van de slagen’ waarmee
			 Holland moet gestraft worden te ‘matigen.’ Meer schynt hy niet te
			 durven dragen.
		  
			 ‘want ik weet, Uw recht gedoogt het niet 
			 Dat strafloos Vorstenmoord en Staatsverraad geschied'. 
		  

		  Pennewip was opgetogen over dat afsnydingsteeken. En ik ben het over
			 de zeer eigenaardige verplichtingen van 't 
{==108==} {>>pagina-aanduiding<<}
 Opperwezen omtrent
			 Vorsten en Staten. Een paar dozyn burgerlyke laagheidjes zoud-i met wat goeden
			 wil door de vingers mogen zien, maar op hoogpolitiek terrein schynt z'n recht
			 van gratie nogal beperkt. 't Zal wel waar zyn, want de auteur legt de vermaning
			 in den mond van iemand die 't officieel weten kon, van 'n ‘Vorst.’
			 't Was zoo dom niet in Floris, z'n prerogatieven by deze gelegenheid eens
			 uitdrukkelyk en a governo ter-spraak te brengen. Met de bekende
			 goddelyke menschkunde zal de Heer wel begrepen hebben aan wien die avis au
			 lecteur eigenlyk geadresseerd was. En met behulp van myn menschkunde
			 zal de lezer dit straks ook weten. Heel diep zit de zaak niet, maar toch schynt
			 ze de aandacht van de meesten der beoordeelaars van Bilderdyk ontgaan te
			 zyn.
		  Hoe de vromen dat misbruiken en mismaken van hun ‘Heer’
			 kunnen rymen met den eerbied dien ze voorwenden, mogen zyzelf verantwoorden.
			 Van hun eigen standpunt beschouwd, zyn ze godslasteraars. Wat is dat voor 'n
			 God, die zich door graaf Floris laat voorschryven wat hy, eeuwen daarna nog,
			 zal te doen en te laten hebben? En, let wel, 
			 Bilderdyk stelde hem als by-uitstek
			 gehoorzaam voor. Maar we zyn nog zoo ver niet.
		  Het geheele stuk zou eigenlyk in allen opzichte beneden kritiek zyn
			 - d.i. niet vatbaar voor ernstige beoordeeling - indien niet juist
			 dáárin de eigenaardigheid van die kritiek gelegen was. M'n tekst
			 is: met zùlke vodden hebt ge u gevoed, o Nederlanders, en even als Trui
			 of Petrò riept ge: ‘zeker, zeker, meester, 't is mooi, heel
			 mooi!’
		  In alle opzichten beneden kritiek?
		  
		  De taal is slecht.
		  De versificatie is slecht.
		  De historische voorstelling is slecht.
		  De ontwikkeling der karakters is slecht.
		  De knoop is slecht.
		  De ontknooping is slecht.
		  De strekking is... infaam.
		  
		  Heel veel meer opzichten zyn er niet. Ik zal waarschynlyk genoeg
			 bewezen hebben, als ik die zeven punten toelichtend behandel.
			 Noot van 1877. De ontleding van
				Bilderdyks Floris heeft de woede van zeker volkje gaande gemaakt. Heel
				natuurlyk! M'n aanval treft niet hèm alleen, maar ook en vooral de
				letterluî van professie, de menigvuldige Pennewippen die gewoon waren den
				
				ongelukkigen verzenmaker aan hun leerlingen voortestellen als 'n
				model, als 'n feniks, als 'ndichter. De woede van zulke heeren is
				begrypelyk, en woede werkt nadeelig op denkvermogen en geheugen. By den gewezen
				letterprofesser 
				Van Vloten steeg de razerny tot in 't
				komieke. Dat de Floris 'n haastig samengeflanst stuk was, wist men al
				lang, beweerde die gewezen hooggeleerde. Dat hoefde ik niet te komen
				vertellen!
Ei? My was 't onbekend dat men dit wist. 't Bleek me,
				o.a. niet uit het stuk, getiteld: Bilderdyk, in de
				‘Verpoozingen’ van den letterman en
				volksvoorganger Beets, waarin gesproken wordt over de
				‘uitnemende schoonheden van den Floris V.’ al erkent dan die al te
				scherpzinnige schoonheidsvinder dat Bilderdyk ‘niet gelijkelijk in alle
				vakken heeft uitgemunt.’ De heer Beets is wel goed, waarlyk!
Maar
				voornamelyk put ik het recht tot de meening dat die Floris nog altyd
				doorging voor 'n redelyk, jazelfs voor 'n uitstekend werk, uit de ontdekking
				dat dit stuk opgenomen is in 'n Bloemlezing van Nederlandsche Dichters.
				De verzamelaar nu, van die bloemen was dezelfde Van Vloten die later my
				beschuldigde oud nieuws verkondigd te hebben. 't Was alzoo z'n gewezen
				hooggeleerde memorie ontgaan dat hyzelf meegeholpen had aan 't verheffen en
				aanpryzen van dat prul. Een andere bedenking tegen de kritiek waaraan ik
				Bilderdyk onderwierp, lag in de vraag of ik wel dien Floris tot punt van
				uitgang had mogen kiezen? Velen erkenden de onwaarde van het stuk, doch
				sommigen hunner vonden 't wat wreed, den auteur juist dáárnaar
				aftemeten. Hy had andere dingen geschreven, heette het, die veel beter waren.
				Dit geloof ik byna. Erkennende dat zelfs hy niet in staat kan geweest zyn,
				altyd zóó laag te staan als-i ons in dit stuk voorkomt, is 't hem
				echter gelukt, in zeer veel van z'n werken - zelfs in zyn beroemdste! -
				aftedalen tot het peil van narigheid dat-i in den Floris zoo schitterend
				bereikt heeft. Z'n fragment van den Ondergang der eerste wareld geeft
				dat koddige treurspel niets toe in zotte konceptie, platte opvatting, manken
				gang, verschrompelde denkbeelden, onhandige teekening, gebrekkige diktie,
				mislukte verhevenheid en verknoeide taal. Vooral na de analytische wenken die
				ik by 't behandelen van den Floris geef, dunkt me dat dit elken lezer
				die zich eenigszins op de kunst van lezen gelieft toeteleggen, ook
				zonder verdere aanwyzing van myn kant moet in 't oog vallen. En nu spreek ik
				nog niet van de duizend-en-een andere vodden die ‘uit z'n pen
				gevloeid’ zyn. Waarlyk, als 't niet gedeeltelyk by toeval geweest was dat
				ik den Floris tot onderwerp van m'n beschouwingen koos, 't zou hebben
				kunnen doorgaan voor 'n goedigheid!
		
		
{==109==} {>>pagina-aanduiding<<}

		  1053a.

		  Vóór ik die pleiade van beroerdheid aantast, iets ter
			 verschooning voor de keus van 't in dit hoofdstuk behandeld onderwerp. Sommigen
			 meenen dat gispen my 'n uitspanning is. Deze meening is ongegrond. Veel liever
			 richt ik m'n aandacht op iets schoons. Of 't zoo'n Bilderdyk vermaak gaf, leugens te verspreiden, weet ik
			 niet. Maar zeker 
{==110==} {>>pagina-aanduiding<<}
 is 't, dat ik geen genoegen schep in 't
			 verkondigen van bittere waarheid. Sedert honderd jaar - en langer! - is 't
			 gemoed des Volks bedorven door ongezonde litteratuur. Er had kans bestaan dat
			 de natuurlyke smaak die hadde afgewezen, wanneer ze niet ware gesausd geweest
			 met 'n goddienery die den zelfstandigen denker walgt, maar by de overgroote
			 meerderheid geldt voor 'n certificaat van zedelyke bruikbaarheid. In later
			 studien zal ik voorbeelden geven van de verregaande liederlykheid die,
			 zóó toebereid, met graagte geslikt werd. Ook
			 dááraan heeft Bilderdyk zich schuldig gemaakt - en ik zal 't
			 aantoonen - maar hy was in dit opzicht de gevaarlykste niet. Bovendien, z'n nu
			 behandeld werk is er vry van, of nagenoeg. Doch de geslachtelyke onzedelykheid
			 die aan 't Volk werd ingeënt, is op verre na 't schadelykst element niet
			 van die litteratuur. Het voortdurend verkrachten van gezond verstand... 
		  
		  Door 't opdringen van tastbare onmogelykheden, als waarheid.
		  
		  ...dat gewoon maken aan leugens. Dat vermoorden van 't
			 zedelykheid-gevoel... 
		  
		  Door 't leelyke voortestellen als schoon.
		  
		  ...dat verdooven van natuurlyk gevoel, om daarvoor 'n spookerige
			 godsvrees in de plaats te stellen. Dat uitblusschen van 't heilig vuur waaruit
			 de onbedorven mensch z'n sterkte put. Dat verlammen van wilskracht. Dat
			 aandringen op berusten, dat toezeggen van bovenaardsche hulp, belooning en
			 vergiffenis. Dat ontmannen van de karakters... 
		  
		  Wat toch is de Godsdienst ànders dan dit?
		  
		  ...zie, dit alles heeft me bedroefd en verontwaardigd. En even als
			 Jezus roep ik den voorgangers des Volks, die zich daaraan schuldig maken, toe:
			 wee u, adderengebroedsel!
		  Ik neem 't de Bilderdyken niet zoozeer kwalyk dat ze leelyke verzen
			 maakten ‘met God’ maar ik verwyt hun dat ze ‘met God’
			 het Volk bedrogen en bedierven. En waar ik 't geschryf van dezulken
			 ‘uitkleed’ geschiedt dit niet omdat ik 't wroeten in die nietigheid
			 zoo vermakelyk vind, maar om den lezer wakker te maken, en te doen acht-slaan
			 op heel andere zaken dan gebrekkig auteurschap. Dit immers zou van al te
			 ondergeschikt belang wezen, indien 't niet den sleutel leverde tot erger
		  	dingen. Ik verzoek den lezer hier-
{==111==} {>>pagina-aanduiding<<}
omtrent  nummer 
			 733 en eenige volgenden in den
			 IIIn bundel nateslaan.
		  De litterarische zotternyen liggen voor 't grypen in de werken van
			 zoo'n grootmeester Bilderdyk! Juist andersom dan van
			 hem gezegd wordt, had hy niet de minste heerschappy over de taal, waartoe dan
			 ook gemoed noodig is. Telkens ontwaren we dat-i veel achterlyker was in
			 't bereiken van harmonie tusschen indruk en uitdrukking, dan zelfs in den
			 leerling zou mogen geduld worden, en hy staat in dit opzicht ver beneden de
			 meesten die in zyn tyd heetten te huisvesten op den ‘Zangberg’
			 zooals ze dat vry stereotiep noemden, ver beneden Feith, by-voorbeeld. Het aantoonen van z'n standpunt in
			 dit opzicht, is 'n gemakkelyk maar vervelend werk. Toch moet ik het doen, om
			 den weg te banen tot andere opmerkingen, of liever tot de mogelykheid dat men
			 die opmerkingen de aandacht waard keure. We zyn zoo vastgeroest in vooroordeel
			 - 't ophemelen van Bilderdyk en dezulken wàs 'n vooroordeel! - dat er
			 zekere taktiek noodig is, om de boeien te doen vallen. Ziehier eenige
			 toelichting van die taktiek. Ik hecht er sterk aan, dat men die goed begrype.
			 Ik beweer... 
		  
		  De zeer oplettende lezer zal bemerken dat het thema
			 ‘Kunst is geen Regeeringszaak’ nog geenszins is afgehandeld!
		  
		  Ik beweer:
		  Dat de toestand van ons Volk ongunstig is.
		  Dat de oorzaken hiervan voornamelyk, en misschien uitsluitend,
			 moeten gezocht worden op zielkundig gebied.
		  Dat de verschynselen op dat gebied voor 'n groot deel zyn
			 toeteschryven aan de zaden die sedert 'n eeuw - en langer misschien, maar
			 zóó ver mag ik niet teruggaan - in de gemoederen der bevolking
			 gestrooid zyn door Voorgangers.
		  Onder die Voorgangers bekleedden de dichters, de
			 letterkundigen 'n voorname plaats. Ze kunnen beschouwd worden als de
			 Opvoeders van het Volk.
		  Door te wyzen op de fouten die deze Opvoeders begingen, baan ik
			 alzoo den weg tot herstel. Of althans, ik poog daardoor dien weg aantewyzen, om
			 't herstel mogelyk te maken. Het ontmaskeren van valsche profeten...
			 
		  Ziehier iets uit de Schrift. Juffrouw Laps zou er schik in hebben.
			 En dat heb ik ditmaal ook. De passage die ik aanhaal, is 'n prachtstuk van
			 beschryving, van naïveteit en vooral van sarkasme.
		
		
{==112==} {>>pagina-aanduiding<<}

		  1053b.

		  Koning Achab had Elia verweten dat-i Israël
			 ‘beroerde.’ De profeet wees die beschuldiging van zich af, en
			 beweerde dat de koning-zelf oorzaak was van de moeielykheden waarin 't volk
			 verkeerde. Achab ‘had de geboden des Heeren verlaten, en de Baäls
			 nagevolgd.’
		  Elia vergiste zich. Baäl, Bel, beduidt zoo goed
			 ‘Heer’ als de benamingen waarmee hyzelf gewoon was 't Opperwezen
			 aanteduiden. De twist had er dus iets van, alsof men 'n franschman uitmaakte
			 voor 'n afgodendienaar, omdat-i God aansprak met den naam van Dieu. En
			 wat het meervoud van die Baäls aangaat, Achab had zich met grond
			 kunnen beroepen op de even meervoudige, en zeer schriftuurlyke: Elohim
			 uit Genesis. In theologie en taalkunde schynen die beide
			 voorgangers van Israël, zoo ongeveer op één hoogte te hebben
			 gestaan. Maar in de praktyk gaf de klerikale woordvoerder doorslaande bewyzen
			 van grooter behendigheid. Hy noodigde Achab uit: ‘het gansche Israël
			 te doen by-eenkomen op den berg Karmel, en de vierhonderd en vyftig profeten
			 van Baäl, en de vierhonderd profeten van het bosch, die van de tafel van
			 Jezebel eten.’ Achab deed alzoo. Ziehier wat er verder geschiedde:
		  ‘Toen naderde Elia tot het gansche volk, en zeide: hoelang
			 hinkt gij op twee gedachten? Zoo de Heer God is, volgt hem na, en zoo het
			 Bäal is, volgt hem na!
Maar 't volk antwoordde hem niet een woord...
			 
		  Bogowontisch!
		  Toen zeide Elia tot het volk: ik ben alleen een profeet des Heeren
			 overgebleven, en de profeten van Baäl zijn vierhonderd en vijftig
			 mannen.
Dat men ons dan twee varren geve, en dat zij voor zich den
			 éénen var kiezen, en denzelven in stukken deelen, en op het hout
			 leggen, maar geen vuur daaraan leggen; en ik zal den anderen var bereiden, en
			 op het hout leggen, en geen vuur daaraan leggen.
Roept gij daarna den naam
			 van uwen God aan, en ik zal den naam des Heeren aanroepen; en de God, die door
			 vuur antwoorden zal, die zal God zijn. En het gansche volk antwoordde en zeide:
			 dat woord is goed.
En Elia zeide tot de profeten van Baäl: kiest
			 gijlieden voor u den éénen var, bereidt gij hem eerst, want gij
			 zijt velen; en roept den naam uws Gods aan, en legt geen vuur daaraan.
En
			 zij namen den var, dien hij hun gegeven had, en bereidden hem, en riepen den
			 naam van Baäl aan, van den morgen tot op den middag, zeggende: o
			 Baäl, antwoord ons! Maar er was geene stem en geen antwoorder. En zij
			 sprongen tegen het altaar, dat men gemaakt had.
En het geschiedde op den
			 middag; dat Elia met hen spottede, en 
{==113==} {>>pagina-aanduiding<<}
 zeide: roept met luider
			 stem, want hij is een God; omdat hij in gepeins is, of omdat hij wat te doen
			 heeft, of omdat hij eene reize heeft; misschien slaapt hij en zal wakker
			 worden.
En zij riepen met luider stem, en zij sneden zich zelven met messen
			 en met priemen, naar hunne wijze, totdat zij bloed over zich
			 uitstortten.
Het geschiedde nu, als de middag voorbij was, dat zij
			 profeteerden, totdat men het spijsoffer zou offeren; maar er was geene stem, en
			 geen antwoorder, en geene opmerking.
Toen zeide Elia tot het gansche volk:
			 nadert tot mij. En al het volk naderde tot hem; en hij heelde het altaar des
			 Heeren, dat verbroken was.
En Elia nam twaalf steenen, naar het getal der
			 stammen van de kinderen Jakobs, tot welken het woord des Heeren geschied was,
			 zeggende: Israël zal uw naam zijn.
En hij bouwde met die steenen het
			 altaar in den naam des Heeren; daarna maakte hij eene groeve rondom het altaar,
			 naar de wijdte van twee maten zaads.
En hij schikte het hout, en deelde den
			 var in stukken, en leidde hem op het hout.
En hij zeide: vult vier kruiken
			 met water, en giet op het brandoffer en op het hout. En hij zeide: doet het ten
			 tweeden maal. En zij deden het ten tweeden maal. Voorts zeide hij: doet het ten
			 derden maal. En zij deden het ten derden maal;
Dat het water rondom het
			 altaar liep; daartoe vulde hij ook de groeve met water.
Het geschiedde nu,
			 als men het spijsoffer offerde, dat de profeet Elia naderde en zeide: Heere,
			 God van Abraham, Izak en Israël! dat heden bekend worde, dat Gij God in
			 Israël zijt, en ik uw knecht; en dat ik al deze dingen naar uw woord
			 gedaan heb.
Antwoord mij, Heere! antwoord mij; opdat dit volk erkenne, dat
			 Gij o Heere! die God zijt, en dat Gij hun hart achterwaarts omgewend
			 hebt.
Toen viel het vuur des Heeren, en verteerde dat brandoffer, en dat
			 hout, en die steenen, en dat stof, ja lekte dat water op, hetwelk in de groeve
			 was.
Als nu het gansche volk dat zag, zoo vielen zij op hunne aangezichten,
			 en zeiden: de Heer is God, de Heer is God!
En Elia zeide tot hen: grijpt de
			 profeten van Baäl, en dat niemand van hen ontkome...
		  Ik bewaar vierhonderd negen en veertig man voor 'n latere
			 gelegenheid, en vergenoeg me voor 't oogenblik met het aanwyzen van 
			 Bilderdyk. Hy is tot belhamel gekozen, en
			 moet de lasten dragen van de bate zyner beroemdheid.
		  ...en zy grepen ze... 
		  Wat 'n dociel auditorium! 't Is om jaloers te worden op den
			 redenaar.
		  ...en Elia voerde hen af naar de beek Kison... 
{==114==} {>>pagina-aanduiding<<}
 
		  Ik heb ‘Floris de Vyfde’ afgevoerd
		  naar m'n schryftafel.
		  ...en slachtte hen aldaar.
		  Iets dergelyks wil ook ik beproeven.
		  
		  Met moeite weerhoud ik me van eenige op- en aanmerkingen omtrent de
			 exekutie van die vierhonderd en vyftig valsche dichters in Israël.
			 Misschien kom ik by 'n latere gelegenheid daarop terug. 't Zou jammer wezen den
			 indruk te verzwakken dien ik wilde te-weeg brengen: het besef dat men zich uit
			 plichtgevoel kan gedwongen zien tot schynbare wreedheid. Moge dit dan al niet
			 van toepassing zyn op den aangehaalden tekst - Elia had beter gedaan, z'n
			 antagonisten 't verschil tusschen God en Dieu begrypelyk te maken
			 - toch hoop ik dat men 't zal ten-bate brengen van de daarop gegronde
			 toepassing. Ik voer Bilderdyk naar de ‘beek Kison’ omdat ik dit
			 voor m'n plicht houd omtrent het door hem en de zynen bedrogen volk.
		
		
		  1053c.

		  Ik zal zoo vry zyn de zeven ‘opzichten’ die ik noemde,
			 te behandelen in eenigszins andere volgörde, dan waarin ze op blz. 108
			 voorkomen. We hadden daar iets als klimax in-acht te nemen, en moesten van de
			 gebrekkigheid der taal opklimmen tot de ‘infame strekking.’
			 Vreezende dat men uit die volgorde 'n verkeerd model mocht putten voor
			 litterarische kritiek, moet ik daarvan afwyken. Onze recensenten hebben
			 waarachtig geen gebrek aan modellen van scheele boekbeschouwing.
		  
		  Toch is het my om 'n byzondere reden niet vergund, geheel-en-al
			 korrekt te-werk te gaan, en met het oog op Idee 
			 30 in de eerste plaats te vragen: wat
			 beoogde de schryver? Het antwoord op die vraag behelst de afdoening van...
			 't zevende opzicht, en daarom moet ik haar bewaren voor 't slot.
		  
		  ‘Floris de Vyfde’ schynt 'n
		  treurspel te zyn. We vernamen reeds van Pennewip ‘dat er in
		  gestorven wordt.’ 't Is daarenboven heusch 'n historisch
		  treurspel, wat, als gewoonlyk, niet meer zeggen wil dan dat de in 't stuk
		  voorkomende personen ook in de geschiedenis genoemd worden. En, eindelyk, het
		  is 'n vaderlandsch stuk: 't speelt in Holland.
		  Dat ik in de laatstvoorgaande regels de aan Bilderdyks gedicht
			 toegekende benaming en predikaten niet voldoende gerechtvaardigd heb, zal wel
			 waar zyn. Doch by hoogere opvatting van de woorden: treurspel,
			 vaderlandsch en historisch, 
{==115==} {>>pagina-aanduiding<<}
 zou alle kritiek 'n
			 onmogelykheid worden.
		  Bilderdyk verzekert in een opdracht van
			 z'n werk, die 't eigenlyke voorbericht ‘aan den - gewonen? -
			 lezer’ voorafgaat, dat: ‘het treurspel ten-allen-tyde is
			 beschouwd geworden als de school en de uitspanning van Vorsten en
			 Volken.’ Of dit in 't algemeen juist is, laat ik daar. Doch dat er
			 voor Vorsten en Volken uit Bilderdyks Floris veel te leeren valt, is de
			 zuivere waarheid. Als uitspanning beduidt de lektuur niet veel. Maar...
			 leering? Met het oog op m'n ideënnummer 
			 58, houd ik het voor een van de nuttigste
			 werken die ooit geschreven zyn.
		  Voor ik tot de analyze overging, besteedde ik eenige uren aan 't
			 lezen der inderdaad belangryke verhandeling van 
			 Feith: over het
			 treurspel. Dit is 'n zeer volledig stuk, en al zy men 't dan
		  dikwyls niet met den kundigen schryver eens - of liever met al de autoriteiten
		  die hy aanhaalt - ieder zal erkennen dat het, na die handleiding, onze eigen
		  schuld is wanneer goede treurspelen niet goedkooper zyn dan alle andere
		  inrichtingen van onderwys of uitspanning. Vormleer en touwtje-springen hadden
		  sedert lang moeten verdrongen zyn door tragedie. En wanneer Vorsten en Volken
		  sedert tachtig jaar - zoo oud is de verhandeling - soms dom waren of zich
		  verveelden, moet dit 'n gevolg zyn geweest van eigenaardige liefhebbery.
		  Volgens Feith dan hebben:
		  ‘de vijf Bedrijven ieder hunne eigen regels, wier waarneming
			 van het uiterste belang is, indien men behagen wil.’
		  Wel zeker! Wie zou niet willen behagen?
		  ‘Het eerste dat de Ouden protasis noemden, dewijl het
			 de voorstelling van het onderwerp behelst, moet de zaak daar het op aan komt
			 duidelijk aan den aanschouwer mededeelen.’
		  Ik heb er niets tegen. En ook Bilderdyk wist behoorlyk met zoo'n
			 protasis omtegaan. Dàt zullen we zien! Herman van Woerden geeft
			 aan 
		  Gysbrecht van Amstel te kennen dat men 't met dien
		  Floris niet langer kon uithouden. Die graaf beschermt de boeren, en verzet zich
		  tegen de partikuliere vechtpartyen van de edelen. Natuurlyk: jalousie de
		  métier!
		  Hoewel de ware oorzaken van den wrevel tegen Floris niet volledig
			 bekend zyn, mag men deze voorstelling niet afkeuren. Er komen in de
			 kroniekschryvers genoeg zinspelingen op zoo-iets voor, om den dichter 't recht
			 te geven de gissingen daaromtrent als zekerheid aantenemen. Maar vreemd is 't
			 dat dit alles verteld wordt aan Amstel die 't best weten kon, dunkt me. Z'n
			 vriend Woerden vergeet er by te 
{==116==} {>>pagina-aanduiding<<}
 zeggen: ik doe dit om de
			 protasis, begrypje? De rol die Amstel hierby speelt, is zonderling. Maar
			 dit behoort by de behandeling van de karakters.
		  Als bydrage tot de protasis, komt Gerard van Velzen
			 insinueeren dat ‘z'n bed onteerd is.’ Bovendien beweert hy
			 dat z'n broeder ten-onrechte door Floris was ter-dood verwezen. Volgens den
			 Spiegel Historiael geschiedde dit niet ten-onrechte, en zou die
			 broêr wel beschouwd 'n neef geweest zyn.
		  Een toegiftje tot de protasis komt zekere Machteld brengen,
			 'n zeer zonderlinge persoon. Ze was de dochter van Van Woerden, en Velsens...
			 vrouw? Ja... neen... wèl z'n vrouw... niet z'n vrouw... 
		  Lezer, 't is heel moeielyk den burgerlyken staat van die Machteld te
			 bepalen. De schalke auteur bereidt den toeschouwer 'n verrassing voor, waarover
			 
			 Melis Stoke, Wilhelmus Procurator, de
			 ‘onbekende Klerk’ Beka, de schryver van den Spiegel
			 Historiael, 
			 Scriverius, en allen die zich ooit met het
			 mensch bemoeid hebben, zeer verbaasd zouden staan. Zyzelf waarschynlyk ook.
		  Myn protase brengt nu mee, den lezer in spanning te brengen
			 over de ware natuur van die Machteld. Men make zich gereed - treurspelstyl -
			 iets zeer fyns te vernemen. 't Is een der schoonheden van 't stuk.
		  Die vrouw dan - voorloopig zullen we haar voor 'n vrouw aanzien -
			 van den aanstaanden hoofdmoordenaar, komt ‘te-viervoet
			 aangevlogen’ om Floris te waarschuwen. Schoon 't haar onbekend is,
			 dat haar vader en... echtgenoot in 't komplot zyn, mag Velzen toch volstrekt
			 niet weten wat ze komt doen: hy is zoo jaloersch! We zullen zien dat de man
			 hiertoe niet de minste reden had... ja, toch wel... neen... ja... weer 'n
			 mysterie!
		  Machteld wil den graaf waarschuwen. Maar ze komt er niet toe, omdat
			 ze 't zoo byzonder druk heeft met die drommelsche protase. Ze houdt
			 namelyk 'n protasiaal gesprek met Amstel, dat geen mug in 't leven houden kan,
			 laat staan 'n graaf op z'n ‘stoel.’ Lokaal-tintuitdrukking
			 voor troon. Wat we tegenwoordig hyperbolisch de ‘kroon’ noemen,
			 heet in de vaderlands-historische taal uit het grafelyk tydperk:
			 hairband. De overzetting van ‘scepter’ is: staf. Dit
			 laatste woord vooral, geeft aanleiding tot zonderlinge quiproquo's. De
			 lezer heeft telkens moeite om niet te denken òf aan 'n tooverstaf,
			 òf aan 'n état-major.
		  Na Amstels vertrek - hy schynt heen te gaan uit diskretie, om
			 Machteld den tyd te geven tot niet-doen van wat 
{==117==} {>>pagina-aanduiding<<}
 ze voorhad -
			 verzekert ze aan 't publiek, dat haar groote lust om den graaf te redden...
			 
		  
		  Maar doe 't dan, schepsel!
		  
		  ...geenszins voortspruit uit:
		  
			 ‘heimelijke drift die in den boezem slaat’ 
		  

		  Ook heeft ze zich die taak - ze vervult hem volstrekt niet -
			 geenszins opgelegd omdat ze 'n afkeer heeft van haren... echtgenoot, van den
			 man liever:
		  
			 ‘wiens wrevel en verachting 
			 In my met de echtkoets spot.’ 
		  

		  De ware dryfveer is:
		  
			 ‘zuivre plichtsbetrachting. 
			 't Is de inspraak van die plicht, van die onkreukbre
				trouw 
			 Die 't hart bezielen moet van elke Edelvrouw. 
			 En (ondanks zelf - zelf: sic - den spijt, dien
				Velzens inborst voedstert) 
			 Die Velzen-zelf in 't hart voor zijnen Meester
				koestert.’ 
		  

		  Die, die, die, dien, en nog 'ns die! Eigenlyk spyt het
			 me wel eenigszins dat de lezer reeds nu 'n staaltje te aanschouwen krygt van
			 taal, versifikatie en zinbouw. Ik wilde alleen doen zien wat die
			 Machteld voor 'n braaf edelvrouwtje was. Maar 't zou moeielyk zyn, vier regels
			 uit het stuk aantehalen, zonder telkens 'n paar van m'n zeven
			 ‘opzichten’ te-gelyk te staven. De Meester is waarlyk al te gul met
			 voorbeelden hoe men niet schryven moet!
		  Dat ‘spotten’ van Gerard Van Velzen met het echt-rytuig
			 is 't non plus ultra van alle welbegrepen protasialiteit. Als
			 bewys zou ik me kunnen beroepen op Woutertje die, al had-i overigens 't boekje
			 geen aandacht waard gekeurd, nu wel genoodzaakt was, regel voor regel
			 aandachtig te ontleden. Er mocht eens in 'n slordig gelezen of overgeslagen
			 zinsnede, eenige oplossing liggen van dat raadseltje!
		  Ik ben overtuigd dat elke lezer en toeschouwer deze nieuwsgierigheid
			 met hem deelt. We mogen veronderstellen dat Machteld het stuk van Feith gelezen
			 had, en op-grond daarvan reeds by haar eerste optreden 't redden van den graaf
			 uitstelde, om aan 't parterre dat raadseltjen optegeven. Ze stak hierin Melis
			 Stoke met z'n ‘over spel’ den loef af. ‘Hoe, moet de lezer
			 denken, Machteld is vervuld van allerlei onschuld - ze klaagt er gedurig over -
			 er blykt verder dat ook Floris gebukt gaat onder 'n vermoeiende jozefs-natuur,
			 en tòch is er 'n steekje los aan 't huwelyksgeluk van dat 
{==118==} {>>pagina-aanduiding<<}

			 Velzelyk edelpaar? Hoe drommel zit de zaak in elkander?’
		  Het te-weeg brengen van zóó'n spanning is de triumf
			 des dichters, en 'n stempel op de verdienstelykheid van de protase-methode.
		  Historische waarheid? Onze Floris 'n tweebeenige lelie van kuisheid?
			 De kronieken zeggen anders, al behooren Stokes ‘over’ en
			 ‘spel’ niet geschreven te worden in één woord, dat
			 dan ook in-verband met wat er by hem voorafgaat en volgt, geen zin geven
			 zou.
		  Volgens 
			 Wagenaar leest men in Beka ‘dat
			 de graaf waarlyk genegen tot de vrouwen was.’ Ik neem 't hem
			 volstrekt niet kwalyk. Onze degelyke en achtenswaardige historieschryver voegt
			 hierby, dat er in 'n oud handschrift van de Egmonder rymkroniek deze regels
			 worden gevonden:
		  
			 ‘Al dede Gherrydt van Velzen quaet, 
			 Dat quam alleen bi sulker daet, 
			 Dat syn wyf was jammerlike verkraft, 
			 Daertoe dede de Grave syn macht.’ 
		  

		  Dit zou ik Floris wel kwalyk genomen hebben. Maar... die regels zyn
			 apokrief. Ze staan niet in den tekst van Stoke, en schynen door 'n
			 vreemde hand ingesmokkeld te zyn.
		  Volgens den Spiegel Historiael
			  * liep er
			 'n gerucht dat men den graaf van-kant geholpen had ‘omdat hy de vrouw
			 van eenen zyner baroenen verkragt hadt.’ De onbekende kommentator die
			 de zoo-even aangehaalde vier regels in 'n exemplaar van Stoke's kroniek
			 schreef, schynt 'n naschryver van dat ‘gerucht’ geweest te zyn.
			 ‘Geruchten’ en ‘naschryvers van geruchten’ zyn
			 onklassieke getuigen. Dus: weg daarmee!
		  Er is niet bewezen dat Floris zich meer dan de gewoonte van
			 mannen en graven meebrengt, bezig-hield met galanterie - zoo'n vreeselyke zaak
			 niet! - noch met verkrachten: misdaad!
		  Maar... nòg minder zeker is 't, dat de man zoo'n
			 vervelend-brave Hendrik zou geweest zyn als Bilderdyk ons schynt te willen
			 wys-maken. We zullen later zien waarom!
		  Nogal onvoorzichtig legt hyzelf een van z'n personen woorden in den
			 mond, die hem logenstraffen. Amstel - volgens den scherpzinnigen 
			 Huydekoper ‘een der sterkste
			 dryvers’ van 't verraad - wordt door Bilderdyk voorgesteld als... ja,
			 als wat? Geen zielkundig onderzoek kan uitmaken 
{==119==} {>>pagina-aanduiding<<}
 welke rol die
			 Amstel in Bilderdyks treurspel vervult. Hy is 'n onding. Op zeker oogenblik
			 schynt rym, maat of wie weet welke andere exigentie van de komedie-mekaniek te
			 eischen dat Gysbrecht party trekt voor den graaf. Hy verzekert dat Velzens eer
			 ‘ongekrenkt bleef van - van: sic! - Floris.’ Van
			 Velzen beantwoordt dit met ironie, en zegt o.a.
		  
			 ‘Zyn Kuischheid is volkomen. 
			 En Haamstede is de vrucht van onverstandig droomen!’ 
		  

		  Op 't stopwoord ‘onverstandig’ na, is de persifflage
			 niet onaardig.
		  De vraag blyft, hoe ver poëtische licentie - zegge: de
			 onbehelpelykheid van zulke verzenmakers! - gaan mag? Of Floris die Machteld
			 verkracht heeft, kunnen we dáár laten. Een vraag van meer belang
			 is of Clio niet verkracht werd door Bilderdyk, wanneer-i stoutweg, en ondanks
			 den door Velzen zoo juist ter-snee geciteerden Haemstee, z'n held proklameert
			 tot hermelyntje? En zelfs dit zou er niet op aankomen, indien de meer of
			 mindere vlekkeloosheid van Floris tot de byzaken behoorde. Maar dit is zoo
			 niet. Want juist op de bovenmenschelyke deugdzaamachtigheid van dien
			 ‘Vorst’ wordt het heele stuk gebazeerd, van de
			 protase af tot het opruimen der lyken toe. We zullen, byv. later zien
			 dat Floris met God omgaat als 'n kameraad.
		  Dat Velzen zich die toespeling op Haemstee laat ontvallen, staat hem
			 dan ook, hovelings gesproken, leelyk genoeg. En 't zou niet gebeurd zyn, als de
			 auteur zich niet genoopt had gevoeld, heel zuinig omtegaan met z'n voorraad van
			 pikante uitdrukkingen. Ze zyn in 't gansche stuk zoo dun gezaaid, dat iedere
			 huishoudster begrypen kan hoe jammer 't zou geweest zyn dat sprankje
			 geestigheid ongebruikt onder de asch te laten verglimmen. Maar... de
			 integriteit der zeer monarchistische strekking van 't stuk lydt er
			 onder. Ieder weet dan ook dat Van Velzen behoorlyk geradbraakt is. Dat komt er
			 van als men graven vermoordt uit minnenyd, en tendenz van
			 monarchistische treurspelen uit gemiskraamd sarkasme!
		  
		  We hebben gezien hoe Machteld die ‘te viervoet’
			 was komen ‘aanvliegen’ om den graaf te redden, zich
			 uitsloofde om hem volstrekt niet te redden. Dit was van haar kant zeer
			 verstandig, omdat anders Floris niet by-tyds van staf, stoel, hairband
			 en... leven zou beroofd geworden zyn, om Bilderdyk stof te leveren tot 'n
			 Vaderlands-historisch treurspel. Maar voor toekomstige graven die op 't
			 vermoord-worden 
{==120==} {>>pagina-aanduiding<<}
 staan, is het te hopen dat
			 ‘Edelvrouwen’ wier ‘hart’ behoorlyk -
			 d.i. terdege lands-opperheerlyk - ‘bezield’ is, wat meer
			 haast maken met waarschuwen. Men kan van onschuld en kuisheid alleen niet op 'n
			 ‘stoel’ en in 't leven blyven! Wel beschouwd, is alzoo
			 Floris de Vyfde overleden aan Machtelds protase, en dit heeft onze 
			 Feith op z'n geweten. Ziehier alzoo reeds
			 één leering voor Vorsten, historie- of treurspelschryvers,
			 Edelvrouwen en Volken.
		  Summa: de eerste akte van Bilderdyks stuk is komedieachtig
			 onwaar. Ook ik houd zeer veel van kuisheid, maar toch had ik liever alle
			 vyftig Danaïden tot onecht kroost, dan dat ik me zou schuldig maken aan
			 zulke leugens. De licentie van den verzenmaker komt me hier - vooral om de
			 laaghartige bedoeling die later blyken zal - erger dan prozaïsch
			 voor. Ze is gemeen.
		
		
		  1053d.

		  Eer we nu verder gaan met onzen Floris - ik meen 't boek -
			 willen we aan Feith vragen wat er nu in 'n wel
			 gekonditioneerd treurspel behoort te volgen. Ziehier:
		  ‘In het tweede, derde en vierde Bedrijf moet zich de knoop
			 gedurig meer toetrekken, en de ontroering en ongerustheid van den aanschouwer
			 gestadig vermeerderen. Maar dewijl een en dezelfde aandoening niet onafgebroken
			 toenemen kan, zonder eenige verademing te ontvangen, zoo moet men haar door
			 andere aandoeningen verpozen. Men geeft hierom het hart aan vrolijke en
			 hoopvolle uitzigten voor oogenblikken over. Deze verheffen de ziel, om haar
			 vervolgens des te dieper te doen nederzinken.’
		  Bilderdyk heeft al die... kunstjes stipt
			 uitgevoerd. De lezer meene niet dat hy zich verwaardigde iets te willen leeren
			 van 
			 Feith, 'n schryver dien hy ver beneden
			 zich stelde. Maar hy ontleende z'n schoolkennis - meer was 't waarachtig niet!
			 - aan dezelfde bronnen. Even als-i uit 'n paar rympjes van de Egmonder kroniek
			 de historische grondstof voor z'n treurspel putte, nam hy de zoogenaamde
			 ‘regels van de Kunst’ kant-en-klaar over uit de schryvers die lang
			 vóór Feith dat onderwerp behandeld hadden. En hy gaat verder dan
			 deze, als 't vèr gaan heeten mag dat men zich niet beweegt. Bilderdyk
			 scheen de aristotélische eenheidsregels - waarvan Feith zich
			 schoorvoetend eenigszins durfde losmaken - zoo byzonder mooi te vinden, dat-i
			 Floris laat ombrengen in 't bisschoppelyk slot te Utrecht. Dáár
			 was nu eenmaal de fameuze protase gespeeld, dáár ook moest
			 ‘gestorven worden.’
		  De lieden die Kunst en Poëzie beoefenen als ambachten
			 
{==121==} {>>pagina-aanduiding<<}
 van geleerdheid, noemen dit éénheid van
			 plaats. Brekebeenen en geniën bekommeren zich daarover niet, maar de
			 echte schoolman zou zich op de bres van z'n éénheden laten
			 doodslaan. Al wat de natuur der dingen aangaat, is hem vry onverschillig, maar
			 deze of gene: ???... dat 's wat anders! De verdienste wordt dan
			 niet zoozeer - of volstrekt niet! - gezocht in de waarde van 't voortgebrachte,
			 maar in 't pronken met de wetenschap dat zoo'n deze of gene 't een-of-ander
			 gezegd heeft. Armzalig streven! We ontwaren dit trouwens overal. Zie de
			 advokaten eens! Of de zaak die ze behandelen helder wordt, schynt er
			 minder toe te doen, wanneer slechts de hoorder erkennen moet dat de rederyke
			 woordvoerder blyk geeft goed thuis te zyn in oude spreuken en sprookjes!
		  Feith maakt over de, volgens sommigen in tooneelspelen onmisbare,
			 eenheden van tyd en plaats zeer verstandige opmerkingen. Hy toont aan, dat de
			 dekoratien waarmee wy de illuzie te-hulp komen, en het verdeelen in
			 Bedryven die ruimte verschaffen aan de verbeelding, ons gedeeltelyk
			 ontslaan van de regels der Ouden, die deze hulpmiddelen niet schynen gekend te
			 hebben. Toch heeft hy den moed niet, àlle schoolregels in den wind te
			 slaan. Hy vergoelykt echter z'n beschroomde kettery met deze woorden:
		  Over 't algemeen kan men zeggen, dat de ontdekking van deze beide
			 gebreken - het verwaarloozen nl. der eenheden van tyd en plaats -
			 indien het altijd waarlijk gebreken zijn, oneindig veel afhangt van het belang
			 hetwelk buitendat in een stuk heerscht. De Ondervinding heeft mij geleerd...
			 
		  Bilderdyk, luister!
		  ...dat men noch aan tijd noch aan plaats denkt in tooneelspelen,
			 die van het begin tot aan het einde interesseren, en ik zou er bijna stellig
			 bij durven voegen, dat het een zeker bewijs is dat een stuk buitendat gebrekkig
			 is, zoodra men onder het spelen of lezen van hetzelve over de geschonden
			 eenheid van tijd of plaats struikelt.
		  De auteur van Floris de Vyfde schynt de kans geschuwd te
			 hebben, 't verwaarloozen van 'n kunstregel te bedekken met Kunstverdienste. Hy
			 schreef op lyntjes. En daarom wordt Floris zeer kunstregelig-korrekt te Utrecht
			 vermoord.
		  Ik reken hem die historische onjuistheid geenszins als fout aan, en
			 zou er niet van gesproken hebben, indien hy dan ook tevens in àndere
			 ‘opzichten’ blyk had gegeven van nauwkeurigheid en tucht. Het is
			 karakteristiek dat zoo'n schryver 'n geheel onnoodigen en verouderden
			 schoolregel
{==122==} {>>pagina-aanduiding<<}
 eerbiedigt, en overigens zoo brutaal de wetten van
			 eer, goede trouw, gezond verstand en zedelykheid in 't aangezicht slaat. Het
			 verplaatsen der aktie van Utrecht naar 't Muiderslot, durfde Bilderdyk
			 niet op z'n litterarisch geweten nemen, maar wel mocht hy met 'n
			 vaderlandsch treurspel boelen om de gunst van 'n vreemdeling! Want dat doet
			 hy.
		  In 't tweede Bedryf ontwaart de lezer duidelyker dan ooit, dat het
			 stuk wel inderdaad: historisch is. Voor den toeschouwer die geen boekje
			 heeft, is de zaak iets moeielyker. De schryver deelt ons mee, dat onder de
			 Stichtsche Edelen die op het tooneel verschynen, de ‘Heer van
			 Zuylen’ te zien is. Oppervlakkig beschouwd is de man daar, om door
			 Floris verzoend te worden met eenige Hollandsche Edelen: die 'n ‘oude
			 Maagschaps veet op z'n stam voedden.’ 
		  Zóó staat er! In 't voorbygaan: het woord
			 ‘stam’ speelt 'n zeer voorname rol in Bilderdyks
			 pseudaristische woordenkraam. De ware beteekenis zal wel Teisterbant
			 wezen. Dat kleedt 'n mensch.
		  De ‘Heer van Zuylen’ dan... buigt tweemaal. Dit
			 is alles wat-i in 't heele stuk te doen heeft. Alles? Neen. Eigenlyk is hy daar
			 om getuigenis te geven van historisch gehalte der zaak. ‘Zieje
			 wel, moet de toeschouwer uitroepen, daar staat Van Zuylen ook, precies als in
			 de kronieken! 't Stuk is dus geschiedkundig wáár. Wat zoo'n
			 dichter toch alles precies weet!’
		  De voorgeschreven:
		  ‘knoop, waarvan 't gedurig meer toetrekken, de ontroering
			 ende ongerustheid van den aanschouwer gestadig moet vermeerderen’
		  wordt gelegd en geleverd door Van Amstel, door de ons eenigszins
			 bekende maar nog altyd zeer geheimzinnige Machteld - zyzelf is 'n klein
			 epizodisch knoopjen in den knoop - en door 'n ‘Edelknaap.’
			 
		  We mogen dien ‘Edelknaap’ niet onopgemerkt laten. Even
			 als Van Zuylen helpt hy den schryver aan 't opsmukken van z'n stuk met 'n
			 faux air van historie. Stoke verhaalt inderdaad dat een der dienaars van
			 den jonker Van Avennes 'n poging deed om Floris te-hulp te komen. Een
			 ‘edelknaap’ was 't niet, want de kroniekschryver verzwygt z'n naam.
			 Hy hield zich alleen op met lieden van ‘stam’ gelyk we by
			 schryvers meer zien.
			  * Dat Avennes en
			 nog 'n ander 
{==123==} {>>pagina-aanduiding<<}
 neefje van Floris - de jonker van Voorne -
			 stamächtigsnel wegliepen, spreekt vanzelf. Ze waren dit aan hun ridderlyke
			 geboorte verplicht.
		  Van den ongestamden dienaar echter - 
			 Stoke noemt hem ‘cnape’ en
			 zegt dat-i ‘met Janne (van Avennes) daer was comen’ - van dien
			 knaap maakt Bilderdyk zich meester, en dit is dichtersrecht. Ook dat hy hem
			 voorstelt als ‘edel’ vind ik in zekeren zin geoorloofd, al zy 't
			 dan niet noodig, en zelfs minder gepast. Een dichter van talent, smaak, en
			 hart, d.i. 'n wezenlyk dichter, had waarschynlyk dien
			 ‘cnape’ eenvoudig knaap gelaten, zonder ‘edel.’ Juist
			 uit de tegenstelling immers met al de stammenschen die niets uitvoerden dan
			 verraden, niemendal doen, lamenteeren en hard wegloopen, ware 'n schitterend
			 effekt te putten geweest. De knaap namelyk, de ware, die van Stoke, wordt:
		  
			 ‘daer ghewont sere. 
			 En sijn paert ten selven kere, 
			 Wort ghesleghen inden hals.’ 
		  

		  Ook Bilderdyks page sterft, maar... zonder dat de dichter daarin 't
			 karakter legt, dat de historie zoo duidelyk aanbiedt en als 't ware opdringt.
			 Juist in het offer van den onadelyken knaap lag, by de ware of
			 voorgewende demokratische beginselen van Floris, 'n krachtig dramatisch moment
			 dat door den kortzichtigen schoolman geheel over 't hoofd is gezien. Om
			 ‘historisch’ te zyn, scheen 't hem voldoende eenige personen op de
			 planken te brengen, die in de Geschiedenis genoemd worden, zonder dat hy
			 zich in 't minst liet gelegen liggen aan de wysgeerig-artistieke
			 waarheid, die alle mogelyke kronieken ver te-boven gaat in belang. De logika
			 der feiten, met zienersblik opgedolven, met oordeel geschift, met kracht
			 saamgevat uit den warboel der slechts beschreven Geschiededenis - 'n
			 armzalige bron anders! - is 't ware materiaal van den dichter. Wie niet meer
			 weet dan uit 'n kroniekschryver te leeren valt, deed beter te zwygen.
		  Ik zou 't Bilderdyk niet kwalyk genomen hebben indien hy van dien
			 knaap 'n oud man had gemaakt, of 'n weduw of 'n meisje. Niet
			 dáárdoor zou hy verder dan hem vrystond, zyn afgeweken van de
			 ‘historie.’ Maar hy had de grootmoedigheid van die persoon behooren
			 te gebruiken als fataal gevolg van 't voorafgegane, als noodzakelyk komplement
			 van 't geleverde. Had hy die geheele persoonlykheid over 't hoofd gezien...
			 
		  Waarom niet? Stoke noemt immers zoo véél namen, die
			 
{==124==} {>>pagina-aanduiding<<}
 
			 Bilderdyk in z'n ‘historisch’
			 stuk, en met recht, overslaat. We vinden onder de dramatis personae noch
			 Aernt van Benscop, noch Gheraert van Vorne, noch Gheraert van Craienhorst, noch
			 Willem van Teilinghen, noch Willem van Zaenden... 'n dichter is geen
			 notaris!
		  Zeker, hy had het recht den ‘cnape’ géén
			 plaats te geven in z'n treurspel, maar... hem eenmaal daarin opnemende, mocht
			 hy de beteekenis zyner verschyning niet verwringen om-den-wille van valsche
			 voornaamheid. Het adelen van dien jongeling, kinderachtig en onnoodig,
			 schryverlyk-klein en historisch-onjuist, is niet zoozeer 'n vergryp tegen de
			 historie, als 'n blyk van onbekwaamheid en smakeloosheid des
			 treurspeldichters. Al had 
			 Stoke van 'n edelknaap gesproken, 't ware
			 Bilderdyks roeping en recht geweest, in dit byzonder geval dien eenigen
			 vertegenwoordiger van 't goede te veranderen in 't kind van een der burgers of
			 ‘huusluden’ door welker begunstiging Floris mag verondersteld
			 worden zich den haat der edelen te hebben op den hals gehaald. Hierin lag 'n
			 beter ‘knoop dan nu met zooveel moeite werd saamgeknutseld uit Amstels
			 katechizeerig geseur en 't nooit gemotiveerd sammelen van Machteld. Dezen
			 ‘knoop’ leverde de Geschiedenis, zy de hoofdonderwyzeres van
			 Vorsten en Volken. Zy stempelde, onbewust dichterlyk - dat moet ze wel, zy:
			 Natuur! - zy stempelde dien jongeling tot drager van 't logisch
			 rym op Floris' lotgevallen. Is 't niet 'n armzalig dichter, die zich in
			 poëzie laat achterhalen door 'n kroniek-monnik? Door de kroniek althans,
			 want de monnik zelf schynt zoo min als Bilderdyk geweten te hebben, welke
			 zin er lag in den heldenmoed van den ‘cnape’ wiens naam we
			 niet eenmaal weten mogen, juist omdat hy was wat-i wezen moest:
			 géén ridder! By gelegenheid zullen we Romeo zien optreden als
			 hermafrodiet, en Attila als jonge-juffrouw.
		  Niet om zùlke onwaarheden bekreunt zich onze treurspelman. Hy
			 zoekt z'n knoopjes elders, hoe kleiner hoe liever. De byzondere bravigheid van
			 Floris, en de nog mirakuleuzer kuisheid van Machteld... parle moi de
			 ça! De scherpzinnigste lezer weet nog altyd niet hoe ver die
			 gaat... mysterie: myn knoop!
		
		
		  1053e.

		  Knoop... knoop... wat is eigenlyk - op die kuisheid nu - de
			 hoofdknoop? Na de bekende protase vragen zich lezer en toeschouwer af, of
			 graaf Floris ‘staf, stoel, hairband’ en leven verliezen zal?
			 De saamgezworenen willen hem van dat alles berooven. Van de drie eerste
			 artikelen
{==125==} {>>pagina-aanduiding<<}
 althans, daar 't oorspronkelyk plan slechts was, hem
			 gevangen te nemen, en naar Engeland overtevoeren. De
			 ‘edelknaap’ en Machteld willen hem behouden zien, en op z'n
			 ‘stoel.’ Wat Amstel aangaat, hy wilde wel... hy wilde
			 niet... en toch weer wel. Ook hy scheen Feiths verhandeling bestudeerd te
			 hebben, en intezien dat men in het tweede, derde en vierde Bedryf zich
			 hoofdzakelyk moet bezig-houden met den reglementairen ‘knoop.’ Aan
			 dezen treurspelplicht offert hy alles op. Ziehier hoe de zeer openharte man
			 over zichzelf denkt:
		  
			 ‘En ik, lafharte...  
		  

		  De lezer heeft waarschynlyk reeds meermalen opgemerkt hoe gaarne ik
			 de gewone uitdrukkingswys voor 'n betere verruil, zoodra 'n taalmeester my den
			 weg wyst. Onleerzaam ben ik niet.
		  
			 ‘En ik, lafharte prooi en speelpop van mijn Magen, 
			 Sluit de oogen toe, en volg waar mij verraders jagen, 
			 Maar 't zy zoo!’ 
		  

		  Men ziet het, alles is hier anders dan by anderen. Neen, toch niet,
			 ook in wiegeliedjes sluit het wichtje de oogjes toe, als de baker om 'n
			 rym verlegen is, zooals hier de ‘dichter’ om 'n sylbe.
			 Onovertrefbaar is het ‘volgen waar’ men gejaagd wordt. Hazen en
			 herten mogen er 'n voorbeeld aan nemen. En ook dat vrindelyk: ‘het zy
			 zoo!’ is eenig, niet waar? Er behoorde nu eigenlyk te volgen:
		  
			 ‘Maar 't zy zoo! Hemel... hel... krankzinne woede...
				zwyk! 
			 O, treurspelknoopery van Meester Bilderdyk! 
		  

		  Amstel geeft dan ook wel eenigszins iets van dien aard te kennen,
			 maar vergenoegt zich, iets minder openhartig dan gewoonlyk, en om Bilderdyks
			 meesterschap over de taal te doen uitkomen, met den hik-nabootsenden
			 uitroep:
		  
			 ‘'k Kan - lees: kikkan - alleen den stormwind niet
				weerstaan!’ 
		  

		  Waarom niet? vraagt de eenvoudige die geen verstand heeft van
			 treurspel. Hy kon immers Floris waarschuwen? Toch niet, want hy had 'n
			 ‘eed’ gedaan. Wel is waar deed hy dien maar protasiaal, tegen
			 z'n zin, en al betuigende dat-i er niets van meende, wel schold hy telkens de
			 saamgezworenen voor verraders uit - en zichzelf er by - maar... hy moest dien
			 eed houden... om den ‘knoop.’ Ook aan Floris had-i eeden gedaan, nu
			 ja, maar... daarvan stond niets in 
{==126==} {>>pagina-aanduiding<<}
Feiths knoopenleer. Die telden
			 dus niet mee.
		  Het ‘ontroeren en ongerust maken van den
			 toeschouwer’ wordt nu, voor zooveel Amstel aangaat, te-weeg gebracht
			 door 'n reeks van onbegrypelykheden die den menschenkenner wanhopig maken. Hy
			 spreekt als 'n berouwvol zondaar, zoodat men telkens verwacht dat de
			 samenzwering door hem zal verklapt worden. Ook moedigt hy Machteld aan, van
			 haar kant het ‘naar geheim’ - sic! - te ontdekken. Maar er
			 komt weer niets van. Het verwondert me, dat er slechts drie
			 knoop-toehaalbedryven in 't stuk zyn. Met zùlk laveeren had de dichter
			 dozynen kunnen vullen. Wanneer Machteld zich by Amstel informeert: of-i 'n
			 verrader is? antwoordt de goede man - als had men hem gevraagd of-i veel van
			 augurkjes hield - ‘ja, Mevrouw!’ Niet zeer korrekt in die
			 hoedanigheid, raadt hy haar aan, z'n ‘verraad’ aan den
			 ‘dierbren Vorst’ te gaan verklappen. Er bestond 'n
			 gemakkelyk middel, meende hy, om - zonder scha voor den ‘knoop’ -
			 allen tevreê te stellen:
		  
			 ‘Hij legge 't Staatsgezag, hij legg' zijn tijtels
				af, 
			 En sier' zijn eedlen Zoon met d'opgedragen staf! 
			 Nog eens! In 's Hemels naam, zoo beden iets vermogen, 
			 Ontsluit den dierbren Vorst zijn nog begoochelde oogen!’ 
		  

		  Machteld vindt het voorstel om 'n ‘eedlen zoon met 'n staf
			 te sieren’ zoo byzonder onaannemelyk, dat ze Amstel uitscheldt voor:
			 ‘Hoofd der Huichelaren.’ Ten-onrechte. Want met eene in de
			 annalen der menschkunde ongehoorde oprechtheid vertelt hyzelf aan 't heele
			 publiek dat-i 'n allergemeenst sujet is. Op uitdrukkingen als:
		  
			 ‘Barbaarsche ziel, bezoedeld met verraad!’ 
		  

		  of:
		  
			 ‘Gij siddert niet uit deugd, maar lafheid, voor 't
				volvoeren. 
			 Als lage moorden past!’ 
		  

		  antwoordt-i dan ook met allerbeminnelykste berusting:
		  
			 ‘Vaar voort, Mevrouw, vaar voort! Ontlast uw lijdend
				harte! 
			 'k Verdien het!’ 
		  

		  By 'n andere gelegenheid klaagt-i over:
		  
			 ‘de ontembre (!)
				zielsverschrikking 
			 Des snoodaarts...  
		  

		  Dat is hyzelf. Nederiger kan het niet! 
{==127==} {>>pagina-aanduiding<<}
 
		  
			 ‘Des snoodaarts in het net des Staatsverraads
				bekneld.’ 
		  

		  Dessndrts hètnètdès sttsvrrds...
			 prachtig! Wie zou geen meely hebben met 'n man, bekneld in 't net van zooveel
			 konsonanten? Nu, hy is dan ook terdeeg wanhopig, en neemt 'n onbescheien
			 voorschot op z'n berouw. Dit is wel niet menschkundig, maar als model der
			 eenheid van handeling mogen we dien greep in de vermoedelyke toekomst,
			 kolossaal noemen. Er moet 'n nieuwe naam worden uitgedacht voor de
			 psychologische kunstfiguur die z'n karrière begint met galgeberouw.
			 Amstel speelt z'n rol 't achterste-voor. Als 't stuk zes bedryven had, zouden
			 we hem by 't vallen van de gordyn in de wieg vinden. Ziehier hoe hy de toekomst
			 diskompteert. Na verzekerd te hebben dat-i niets aan de zaak doen kan,
			 redeneert hy aldus:
		  
			 ‘Wat dan? Wat vordert de eer? Ach! eer eens
				eedverbrekers! 
			 Dus dondert me door 't hart de ontwaakte stem des wrekers 
			 Die voorzit in 't gemoed.’ 
		  

		  Een stem die voorzit.
		  
			 ‘Ja, eerlooze Amstel, ja, 
			 Die stem vervolgt... 
		  

		  'n Voorzittende stem die vervolgt... al voorzittende.
		  
			 ‘Die stem vervolgt me alom, en rust niet...  
		  

		  Al voorzittende.
		  
			 ...en rust niet waar ik ga!’ 
		  

		  Wel te onthouden dat er nog niets geschied was, en dat-i eenvoudig
			 Floris hoefde te waarschuwen. In-plaats daarvan:
		  
			 ‘Ik hoopte op Machteld. Ach, waar toeft zij? Zal zij
				spreken? 
		  

		  Wel neen! Zoo min als hy. Om van haar kant meetewerken aan den
			 ‘knoop’ had ze by 'n vorige gelegenheid Amstel voorgesteld... haar
			 in 't bisschoppelyk paleis 'n plekje te wyzen:
		  
			 ‘Om vrij en ongestoord mijn tranen uit te
				plengen!’ 
		  

		  Om dus haar tranen uit te plengen, was ze
			 ‘te-viervoet komen aanvliegen.’ 
		  Amstel, zonder de minste aanmerking te maken op haar byzondere
			 manier van schreien en knoop-toehalen, wyst haar allervriendelykst 'n
			 lokaliteit aan, die hem tot uitplengende 
{==128==} {>>pagina-aanduiding<<}
 bezigheden geschikt
			 voorkwam:
		  
			 ‘In 't Koninklijk (?) verblijf ter zijde (van?) 't
				trapportaal.’ 
		  

		  De toeschouwer komt niet te weten of de goede Machteld het juiste
			 plekje tydig gevonden heeft, en of 't onbezet was. We willen 't beste daarvan
			 hopen.
		  By elke gelegenheid zien we dat onze door-en-door verboekte schryver
			 't métier... wel volstrekt niet verstaat, maar dat-i òver
			 't métier een-en-ander gelezen heeft. Hierin staat hy eenigszins
			 bovenShakespear, en ver boven 
			 Sophokles en Euripides. Nog verder boven 
			 Aeschylus. Byna allerverst boven Thespis, en onnoemelyk ver boven de samensteller van 't
			 Bacchisch bokslied, van de eerste ???
			 ??????. Al die wildzangers hadden nooit 'n
			 behoorlyk reglement op 't ‘ontroeren’ der toeschouwers in handen
			 gehad. De stumperts zochten waarheid in Natuur.
			  *
		  Onder Bilderdyks leiding werken alle personen dapper mee aan 't
			 toehalen, of althans heen-en-weer trekken, van den ‘knoop.’ De
			 ‘Edelknaap’ die 'n briefje vindt - het was door Woerden
			 verloren - en die daarmee Floris tracht wakker te maken, wordt beleefd
			 afgewezen. Zoo slecht is geen rechtgeaard ‘Vorst’ dat-i door
			 't lezen van 'n briefje zich zou bezondigen aan 't ontydig losmaken van
			 Bilderdyks ‘knoop.’ De onnoozele ‘Edelknaap’
			 minder thuis in Feithsche kunstreglementen, veroorlooft zich eventjes, heel
			 eventjes aantedringen op die lektuur:
		  
			 ‘Dierbre Vorst, uw leven...  
		  

		  Wat geeft 'n treurspelvorst om z'n leven! De ‘knoop’
			 gaat voor, denkt Floris. En hy uit deze overtuiging in de volgende schoone
			 woorden:
		  
			 ‘IJdel beven! 
			 Door geen oneedle daad behield ik mij het leven. 
			 Maar ga: ik ben gerust in 't midden van mijn Hof, 
			 En Woerden is mijn vriend. Daar is geen vreezensstof.’ 
		  

{==129==} {>>pagina-aanduiding<<}
 
		  De page scheen geen verstandsstof genoeg te hebben, om hem te zeggen
			 dat... 
		  't Is waar ook, wat zou er dan van den ‘knoop’ geworden
			 zyn?
		  En zie, ook hier alweer is 't stuk historisch, d.w.z. er is
			 iets als 'n brok historie in 't stuk. Ook de kronieken spreken van zekere
			 geheimzinnige waarschuwing, die door Floris zou in den wind geslagen zyn. Het
			 doet er nu niet toe, dat zulke vertellingen altyd worden vastgeknoopt...
			 
		  
		  't Woord: geknoopt verklapt den oorsprong. 't Zyn stereotiepe
			 stoplappen, als 't gerust slapen van veldheeren voor den slag... 'n
			 onverantwoordelyke fout, en parenthèse!
		  
		  ...geborduurd dan, op èlken vorstenmoord. De Idae
			 Martis hebben 'n groote nakomelingschap, en 't is er ver vandaan dat zyzelf
			 de stammoeders wezen zouden van haar geslacht. Vreemd is 't dus niet dat 
			 Beka van 'n oud vrouwtje spreekt, dat
			 volgens sommigen - die ‘sommigen’ zyn nooit te vinden - den
			 graaf zoude gewaarschuwd hebben. De geestelyke schryvers laschten gretig
			 hier-en-daar brokken van hun schools weten in, en lieten, om dat te doen
			 uitkomen, iets verzekeren door die zelfgemaakte ‘sommigen’ dat dan
			 eindelyk beduidde: ik ken m'n Suetonius op m'n duimpje.
		  Hoe dit zy, 
			 Bilderdyk had volkomen 't recht die
			 waarschuwing optenemen onder de faktoren van de beoogde
			 ‘ontroering’ des toeschouwers. Er staat geschreven:
		  ‘de auteur moet... de aandoening... door andere aandoeningen
			 verpoozen. Men geeft hierom het hart aan vrolijke hoopvolle uitzichten voor
			 oogenblikken over. Deze verheffen de ziel, om haar vervolgens des te dieper te
			 doen neerzinken.’
		  De page verheft dus de ziel door 't opwekken van hoop op redding. En
			 Floris, om ‘haar vervolgens des te dieper te doen nederzinken’
			 weigert het briefje te lezen, waaruit die redding zou voortvloeien. Graaf
			 Floris van Holland is diskreet. Hier ziet men allerduidelykst hoe men, gebruik
			 makende van 'n historisch feit, het karakter der historie kan
			 misteekenen. Want, even als de onmenschelyke kuisheid die den held wordt
			 te-laste gelegd, past die salon-diskretie noch by z'n persoonlykheid, noch by
			 't behandeld tydvak, noch by de omstandigheden. De auteur had met evenveel
			 recht z'n held kunnen voorstellen als bedreven in de elektrische telegrafie, of
			 als zoo byzonder handig in 't wollenaaien. Bilderdyk zou woedend geworden zyn,
			 wanneer 'n onkundige régisseur aan 
			 Van Zuylen - de stomme die:
		  	historisch! uit-
{==130==} {>>pagina-aanduiding<<}
schreeuwt  - 'n balk in-plaats van de kolom
			 in 't wapen had gegeven, maar de wankleur van 't gansche stuk, 't verbroddelen
			 der karakters, de onbestaanbaarheid der toestanden, het... koddige van de
			 treurspeltaal - de menschen spreken alsof ze elkaar voor gek houden - het
			 volstrekt gemis aan zielkundige juistheid... al die leugens zyn beneden
			 de aandacht van den Meester, of liever boven z'n konscientie.
		  Dat knutselen met ‘historische’ waarheidjes in zulke
			 stukken door 'n geaffekteerd op den voorgrond dringen van fragmentarische
			 feiten, ten-koste der integriteit van 't geheel, is boerenbedrog. De uitkomst
			 heeft geleerd dat er onder Bilderdyks publiek veel boeren geweest zyn. Hy is
			 geslaagd, tot by z'n vyanden toe. Men bestreed hem uit
			 côterie-geest en partyzucht - volgens sommigen bestonden er zulke
			 dingen in vroeger dagen - maar men tastte hem niet aan in de onwaarde van z'n
			 prulwerk. Voor allen was hy de Meester, de prins der dichteren, de grootvorst
			 van de Nederlandsche Letterkunde, de heros in verzenmakery en...
			 poëzie, zaken die vry lynrecht tegen-over elkander staan, en die men dus
			 voor 't zelfde hield. Hy ook. Want zelfs waar-i in malle geestdrift zich
			 aanstelt als 'n voorvechter van 't ware dichterschap - het thema is van-ouds
			 zeer versächtig: ‘van hier gy, die... enz. - zelfs
			 dáár geeft juist hyzelf blyk dat-i wel degelyk behoort onder de
			 velen die ‘van hier!’ moeten gejaagd worden. Bilderdyk was 'n
			 kwakzalver. En te verachtelyker naarmate hy luider schreeuwde. Een onware
			 dichter staat beneden andere falsarissen omdat-i zich meer aanmatigt.
		
		
		  1053f.

		  Ik sprak eenige bladzyden geleden van wysgeerig-artistieke
			 wysheid. Het blyft de vraag of ik me daar goed uitdrukte. Dit is zoo gemakkelyk
			 niet. Vooral daar ik hier 'n onderwerp behandel, dat zelden in oprechtheid
			 ter-tafel gebracht is, en omdat ik stellingen verdedig, welker triumf door 't
			 gros der boekenschryvers niet gewenscht wordt.
		  Aan de uitdrukking: wysgeerig-artistiek wil ik dus niet
			 gehouden zyn. Ik geef ze om beter. Eigenlyk bedoel ik eenvoudig:
			 dichterlyke waarheid. Maar dit zou aanleiding gegeven hebben tot
			 misverstand, omdat men zoo is gewoon geraakt aan 't vereenzelvigen van dichters
			 en leugenaars, dat het veel moeite kosten zou de menigte aan 't verstand te
			 brengen hoe juist het dichterschap iemand belet 'n leugenaar te zyn.
		  Het goed- of kwaadschiks inlymen van feiten die door 'n beroep op
			 kroniekschryvers kunnen gestaafd worden, en 't gebruik daarvan als zegel der
		  	waarheid van 't geheel, her-
{==131==} {>>pagina-aanduiding<<}
innert  aan den marktschreeuwer die
			 beweerde dat z'n grootmoeder door 't gebruik van zyn middelen driehonderd jaar
			 oud was geworden. 't Bewys? ‘Ziehier 'n tand van 't mensch... haar
			 laatsten! Ze gaf hem my, te-gelyk met haar jongsten snik, juist op 't derde
			 eeuwfeest van haar bestaan. Wie durft beweren dat ik lieg, en dat dit niet de
			 echte allerlaatste tand van m'n grootmoeder is? Melis Stoke was er by... 
		  Ei? Ook by de diskretie van Floris? Ook by dat onnoozel
			 vertrouwen op z'n ‘Hof’? Ook by z'n vriendschap voor
			 Woerden?
		  Ziehier eenige bydragen - óók historisch! - tot
			 de kennis van die vriendschap, van dat vertrouwen, en van die diskretie. Ik
			 ontleen ze aan 
			 Wagenaar die uit dezelfde bronnen schepte
			 welke 
			 Bilderdyk gebruikt heeft, omdat er geen
			 andere zyn. Ja, toch misschien... in de Engelsche archieven. Maar die kennen we
			 niet, of slechts zeer gebrekkig.
		  ‘Niet eenerlei waren egter de redenen, die deeze edelen
			 hadden, om op den Graave misnoegd te zyn. Jan, neef van Gerard Van Velzen, was,
			 om eenen manslag aan eenen met wien hy verzoend was begaan, volgens een Vonnis
			 des Graaven, te Leiden onthalsd.’
		  We zagen reeds dat de auteur dien Neef tot Broeder maakte. Dit houd
			 ik voor geoorloofd. Minder fraai is 't, dat hy de door Jan Van Velzen verslagen
			 persoon tot 'n ‘boer’ degradeert. Met boeren behoefde 'n
			 edelman zich niet te verzoenen. Doch ook dit is van ondergeschikt belang. Ik
			 zoek naar waarheid in de schildering van Floris' omgeving, en van z'n
			 verstandhouding met dat ‘Hof.’ 
		  ‘En hierin - d.i. in die te-rechtstelling van z'n neef
			 - meende Gerard reden van misnoegen tegen den Graave te konnen vinden: waarby,
			 zo anders het gemeen gevoelen grond heeft, nog kwam, dat de Graaf, die waarlyk
			 genegen tot de vrouwen was, Velzens Huisvrouw, een dogter van Herman van
			 Woerden, schandelyk verkragt had: 't welk Velzen, zo 't gebeurd is, met meer
			 regt, tegen den Graave ontsteken moest.’
		  Dit wat den vriendschapsband met Velzen en Woerden aangaat! Wat zyn
			 we ver van kuisheid, gemoedelykheid en diskretie! Maar er is meer!
		  ‘Gysbrecht van Amstel hadt verscheiden' jaaren in 's Graaven
			 gevangenis versleeten.’
		  Zulke ervaringen zyn, dunkt me, geschikter om kennis dan om
			 vriendschap te maken.
		  ‘Aan Herman van Woerden was, door 's Graaven toedoen, 't Land
			 
{==132==} {>>pagina-aanduiding<<}
 ontzeid.’
		  Opmerking als voren.
		  ‘Beiden - d.i. Amstel en Woerden - waren niet dan op
			 harde voorwaarden... 
		  In 't Bilderdykiaansch zou dat zeker: vriendschapsstof moeten
			 heeten.
		  ...met hem verzoend. En schoon zy, zowel als Velzen, die met Floris
			 opgevoed was, tot 's Graaven Raaden verheeven waren, en, naar 't gebruik dier
			 tyden 's Graaven kleederen droegen, scheen de nieuwe gunst de gedachtenis
			 van 't oude leed niet te hebben konnen uitwisschen.’
		  Ziedaar de taal van iemand die waarheid zoekt! In 't geheele stuk
			 van Bilderdyk is geen enkele regel die uit de verte kan vergeleken worden by
			 deze menschkundige slotsom van Wagenaar. Er is tint in die zinsnede, en
			 men voelt hoe de door Bilderdyk zoo geminachte ‘amsterdamsche
			 klerk’ aan de eerlykheid van z'n streven een styl ontleende, die z'n
			 hovaardige berisper te-vergeefs zocht te bereiken door z'n armzalige
			 zoogenaamd-geleerde Kunst.
		  Wagenaar haalt nog andere redenen aan, die aanleiding kunnen gegeven
			 hebben tot den moord, of, beter misschien: die het in Engeland beraamd plan
			 in de hand werkten. Wat men in de politiek: oorzaak noemt, is
			 gewoonlyk slechts de naastliggende aanleiding die aan verder liggende
			 oorzaken 't gevolg verzekert, of dat gevolg mogelyk maakt. Ook Heusden,
			 vernemen wy:
		  ‘was op den Graave gebeeten, omdat deeze zyne Dogter
			 geschonden, of tot eene Byzit misbruikt hadt.’
		  Met achtenswaardige onpartydigheid voegt Wagenaar hierby dat deze
			 assertie onbewezen is. Men mag dus te dezer zake geen vonnis slaan tegen
			 Floris. Maar geeft dit het recht zyn beeld in de ‘leerschool voor
			 Vorsten en Volken’ aan den wand te hangen als kuisheidsmodel? En,
			 over 't geheel, wat hebben wy te denken van den waarheidszin des leeraars in
			 die school, wanneer hy ten-behoeve van z'n ‘knoopen’ - en om iets
			 ergers nog! - zoo onbeschaamd de werkelykheid verwringt?
		  Lezer, 't is me hier niet om de fouten van den schryver te
			 doen, dan voor zoover ik die gebruik om den mensch te ontmaskeren. Het
			 voorgoochelen van 'n paar feitjes - grootmoeders laatste tand! - om den lezer
		  	in den waan te bren-
{==133==} {>>pagina-aanduiding<<}
gen  dat-i hier 'n zuivere schets voor zich
			 heeft van 't gebeurde... nu, ook dàt is slecht. Maar men zou zich
			 bedriegen, als men Bilderdyks félonie uitsluitend zocht op
			 litterarisch terrein. Ze is aantetoonen zonder 't minste beroep op Wagenaar of
			 Melis Stoke. Hiervan zal ieder overtuigd zyn, als ik gereed ben met de
			 behandeling van z'n prullig stuk. Waarlyk, in hoedanigheid van letterkundig
			 voortbrengsel verdient het zoo'n uitvoerige analyse niet. De
			 rechtvaardiging van m'n aanval ligt in de behoefte aan waarschuwing tegen
			 gemeene strekking.
		  Toch keer ik voorloopig weer tot dat stuk als stuk terug. Om
			 den mensch te leeren kennen, is 't nuttig te doen zien wie de
			 schryver is, de ‘gevierde’ schryver... met God.
		  Ik verzoek overigens by dit alles niet uit het oog te verliezen wat
			 ik zeide in 
			 720 en eenige volgende nummers.
		
		
		  1054.

		  Het tant bien que mal te-pas brengen, zonder meer -
			 te-pas is wat veel gezegd - van eenige personen die in de Geschiedenis
			 genoemd worden, is 'n kinderachtig kunstje dat met het Zienerschap van den
			 poëet niets te maken heeft. Reeds in de school - in de kinderschool bedoel
			 ik nu - oefent zich de knaap in 't maken van opstelletjes, waarin zekere
			 opgegeven woorden moeten voorkomen. En ook by 't invullen van eindrymen speelt
			 men 'n dergelyk spel. Vóór smart en hart zet de
			 vindingryke kunstenaar: ik voel, en: in myn... klaar is 't vers!
			 Droogstoppel is volkomen in z'n recht, wanneer hy zulke kinderachtigheden lager
			 stelt dan zyn beurszaken.
		  En heel veel anders toch doet zoo'n 
			 Bilderdyk niet. Hoe is 't in-godsnaam
			 mogelyk, dat die man met z'n walgelyke armoed van geest drie geslachten
			 heeft kunnen foppen! Om binnen de grenzen te blyven die ik my vaststelde, houd
			 ik me ditmaal aan den Floris, doch als 't noodig blyken mocht, zal ik
			 later z'n andere werken behandelen, en daarin dezelfde valsheid aantoonen,
			 hetzelfde bedrog! Niemand zou 'n stuk brood willen eten, waarin
			 zóó weinig meel was als er geestelyk voedsel zit in zulk
			 geknoei.
		  Dat onze ‘Dichtervorst’ zekere handigheid had - hy bluft
			 er op - in 't maken van verzen, is heel natuurlyk. Men kan zich 't krompraten
			 aanwennen, als 't gapen of scheelzien. Z'n verzen zyn slecht. Daar bluft-i niet
			 op. Het eeuwige gejingel met maat en rym is 'n tic, niets meer. Wie
			 inderdaad denkbeelden heeft, wie ernstig bezield is, tracht zich van
		  	dien tic tegenezen, ook al zag hy kans beter waar te le-
{==134==} {>>pagina-aanduiding<<}
veren
			  dan Bilderdyk z'n lezers in de hand stopte.
		  Maar aan de soort van z'n verzen zyn we nog niet. Toch was 't
			 onmogelyk ook dáárvan geen staaltjes te geven, by 't aanhalen van
			 passages die me dienen moesten tot betoog van iets anders. 't Is moeielyk in
			 z'n werken 'n greep te doen, zonder fouten te vinden van allerlei soort
			 te-gelyk.
		  Nog altyd zoek ik naar de juiste omschryving van de eigenaardige
			 waarheid die ik beweer in zulke voortbrengselen te mogen vorderen. De
			 zoo-even aangehaalde door my onderstreepte regel van Wagenaar, levert ons 'n
			 voorbeeld. Daar is menschkunde in, schildering, kleur, concisie. En, by
			 dit alles, 'n onwillekeurige door de goede trouw ingegeven voorzichtigheid die
			 't effekt versterkt. ‘Scheen’ zegt de dichter, en
			 onbewust dwingt hy den lezer, met het oog op al 't voorafgaande, tot den
			 uitroep: zóó is 't! 
			 Wagenaar doet meer gevoelen dan hy zegt,
			 juist andersom dan de verzenknoeier die na veel gezegd te hebben, niets
			 gevoelen doet. Kan iemand ontkennen, dat de zinsnede waarmee 't natuurlyk
			 gevolg van al de opgesomde feiten wordt saamgegrepen - ook 'n gerucht is
			 feit! - 'n dramatisch effekt te-weeg-brengt, waarby Bilderdyks harte,
			 smarte niet halen kan, noch zelfs z'n koestert, voedstert, of andere
			 noch prachtiger kreupelrymen?
		  Waarlyk, in dien enkelen regel van Wagenaar ligt 'n model van
			 gemoeds-logika, en tevens de eenig mogelyke bevrediging van de nieuwsgierigheid
			 des lezers, die weten wil waarom dan toch al die edelen zoo vreeselyk op
			 Floris gebeten waren? Men voelt dat daar gewerkt, gedacht, onderzoekt
			 moet zyn. Dat de historieschryver zich dichterlyk in de geschetste
			 toestanden heeft moeten verplaatsen, om tot die slotsom te geraken, en aan 't
			 gevondene zoo'n vorm te geven. De Ziener heeft altyd iets in zich van
			 den wiskundige, van den chemist. Als deze velt hy, na omslachtige moeielyke
			 analyse van 't lyk des vergiftigden, het bondig, maar verpletterend vonnis:
			 ziehier arsénic! Als gene vat hy den hoofdinhoud der meest
			 uiteenloopende vertoogen in één greep saam, en levert het
			 vereischte Q.E.D. in 'n klemmend epigram: Toulon est
			 là!
		  Ik stel Wagenaar zéér hoog. Bilderdyk bleef volkomen
			 in z'n rol, door hem te verkleinen en uitteschelden, want de yverige,
			 konscientieuze schryver der ‘Vaderlandsche Historie’ was z'n
			 natuurlyke tegenvoeter. Ook als auteur in meest gewonen zin, heeft Wagenaar
			 zeer schoone stukken geleverd - zie, o.a. z'n beschryving van den dood der De
		  	Wit-
{==135==} {>>pagina-aanduiding<<}
ten - doch bovenal blinkt ons uit elke bladzy z'n
			 eerlykheid tegen. Geen wonder dat 'n Bilderdyk hem niet kon
			 uitstaan.
		  Maar hoe treffend me 't voorbeeld van de door my bedoelde
			 waarheid toeschynt, dat ik aan Wagenaar ontleen, het is nog altyd geen
			 definitie. Kon ik er op rekenen dat men 't woord
			 ‘dichterlyk’ begreep, dan ware de zaak afgedaan. Maar... by
			 de kleinzonen der vereerders van Bilderdyk kan ik vry zeker staat-maken op het
			 tegendeel. Dat hebben de lieden van zyn soort op hun geweten! Ze stelden zich
			 zoo dwaas aan, dat men er aan gewoon is geraakt - Langendyk wist het wel! - elken verzenmaker voor 'n gek
			 aantezien...
		  
		  Nu, dit gaat nog!
		  
		  ...en elken gek voor 'n poëet.
		  
		  Om m'n bedoeling duidelyk te maken, zou 't nuttig zyn ons de
			 werkzaamheid van den schryf-artist voortestellen als overgebracht op 'n ander
			 terrein van Kunst.
		  Wat is, byv. waarheid in Muziek? De belangstellende
			 lezer wordt verzocht nateslaan wat ik hierover zeide in m'n IIIn
			 Bundel op blz... neen, àlles wat in dat deel over Kunst voorkomt.
			 Maar... ook daar is de kwestie ver van afgehandeld. Is de komponist die
			 kattegemauw of kikkergekwaak weet natebootsen, 'n waarheidsprofeet? Hoe hoog
			 moeten we dan wel opzien tegen kikkers en katten zelf, die nog precisiger
			 kwaken en mauwen dan hy?
		  Is 't voor den schilder voldoende dat-i al de personen die
			 verondersteld kunnen worden by zeker voorval tegenwoordig geweest te zyn, 'n
			 plaatsje gaf op z'n doek, om daarvoor den rang te vorderen van
			 historiestuk?
		  ‘Zeker niet! Maar... de houding!’
		  Goed, de houding. Meer niet?
		  ‘Het koloriet.’
		  Ook goed. En niet meer?
		  ‘De uitdrukking van 't gelaat, het kostuum...
		  Zeker, en veel meer nog! Er zou 'n lange lyst van desiderata
			 te maken zyn: de Kunst is moeielyk! Maar al die vereischten, hoe onontbeerlyk
			 op-zichzelf, en al ware men verzekerd de lyst kompleet te maken, worden
			 beheerscht door één noodzakelykheid, door één
			 voorwaarde, door... 
		  Ach, ik ben op 'n verkeerd spoor. Dat komt er van, als men redeneert
			 zonder eerst de konkluzie vasttestellen! Ik zocht, ik zocht naar dat
			 ééne... 
		  Anders dus!
		  In-plaats van schildery, muziekstuk of treurspel, willen we
			 
{==136==} {>>pagina-aanduiding<<}
 nu eens 'n mensch maken. 'n Ondankbaar werk zeker, maar 't is nu
			 eenmaal noodig voor m'n betoog. We nemen zóóveel kalk,
			 zóóveel water, zóóveel metaal. We vervaardigen
			 spieren, zenuwen, aderen, bloed, gal, hart, lever, milt, armen, beenen,
			 hoofd... alles naar de eischen van de ‘school.’
		  Deze of gene Feith zal wel 'n verhandeling hebben geschreven,
			 waaruit men precies kan te weten komen welke ingredienten er voor zoo'n
			 treurspel op twee beenen noodig zyn. Stel dat wy de daarin aangeprezen regels
			 met bilderdyksche nauwkeurigheid hadden opgevolgd. Wat zou er altyd aan ons
			 kunststuk blyven ontbreken?
		  De ziel immers? Wel zeker!
		  Dàt, of zoo-iets - en 't voornaamste dus! - zal ook altyd
			 ontbreken aan elk voortbrengsel op 't gebied van Kunst dat z'n oorsprong
			 verschuldigd is aan iets anders dan de natuur. Zy alleen kan
			 zedelyk bevruchten, technisch den waren vorm aanwyzen. Zy, de
			 scheppende, lokt tot scheppen uit, noopt er toe, dwingt er toe. Wie haar wenken
			 veronachtzaamt, wie ziel meent te leggen in z'n werk, door 't volgen van
			 beschreven regeltjes, wie - erger nog! - z'n edele roeping dienstbaar maakt aan
			 vulgaire nevenbedoelingen... nu ja, zoo-iemand rymt 'n Floris de Vyfde,
			 vaderlandsch-historisch treurspel met protase en nog vier andere
			 bedryven, maar... zonder de dichterlyke waarheid die inderdaad het
			 tooneel - en alle Kunst, nu zeg ik het - maken kan tot 'n leerschool
			 voor Vorsten en Volken.
		  De door 
			 Boileau aan sommigen gegeven onvriendelyke
			 raadgeving dat ze moesten trachten metselaar te worden, komt me verwerpelyk
			 voor. Ook in 't bouwvak is behoefte aan bekwame en eerlyke lieden.
		
		
		  1054a.

		  Het aantoonen van alle vergrypen tegen menschkunde, die 't boek...
			 doorwemelen - style Bilderdyk - zou me te ver
			 leiden. Ik meen den lezer den weg te hebben gewezen tot analyse. Hyzelf zal nu
			 wel in-staat zyn de opmerking te maken, hoe zot het is dat de handelingen der
			 personen gedurig afwyken van hun woorden. De als herkulisch dapper geschilderde
			 Floris werpt, zoodra 't op vechten aankomt, z'n degen weg. Amstel ‘de
			 voornaamste dryver van 't verraad’ preekt als 'n katechizeermatres.
			 Op 't laatste oogenblik nog, verzoekt hy God ‘die donders voert... 
		  
		  ‘Voert.’ Zoo staat er. Ik zeide reeds dat het
			 byna onmogelyk is, 'n zinsnede aantehalen, die niet in allen opzichte
			 
{==137==} {>>pagina-aanduiding<<}
 tegen de waarheid zondigt, al zy 't dan maar tegen de
			 grammatikale.
		  
		  ...hy bidt dien God ‘hem, den booswicht, te verpletten, en de
			 braafheid te redden.’
		  Is dat niet 'n booswicht van vreemde soort? Is dat niet 'n
			 zonderlinge verrader?
		  En Machteld! Ze doet niets. Ze redt geen vlieg... om den
			 ‘knoop’ natuurlyk. Eindelyk, als de graaf - wel eenigszins ook
			 ten-gevolge van haar sammelen, dankt me - ‘aan handen en voeten
			 geboeid’ in de gevangenis zit, komt ze hem een zeer eigenaardig
			 voorstel doen. Ze raadt hem aan... wat denkt ge, lezer? Wèl:
			 wegteloopen. Eenvoudiger kan 't niet! De modus quo van haar voorstel
			 houdt ze geheim, en Floris schynt bevreesd de verdenking van natuurlykheid op
			 zich te laden, door er naar te vragen. Maar hy bedankt voor de uitnoodiging,
			 waarschynlyk om Melis Stoke niet tot 'n leugenaar te
			 maken, en om Bilderdyk niet in den steek te laten met z'n treurspel. Ziehier
			 hoe hy de weigering inkleedt:
		  
			 ‘Neen, geen onedel vliên, myn redding hangt aan 't
				staal.’ 
		  

		  Machteld zou 't recht hebben gehad deze woorden niet te begrypen in
			 den mond van iemand die geen ‘staal’ had, en die 't wegwierp
			 toen 't zou te-pas gekomen zyn. Ook verzekert Floris dat-i niet wil wezen:
			 ‘balling 's Lands’ waaruit alzoo heel duidelyk z'n lust
			 verklaard wordt om gevangene 's muiters te blyven.
		  Het is duidelyk dat de auteur hier iets heeft willen schetsen dat
			 naar zielegrootheid gelyken moet, waarin hy niet slagen kòn, om de zeer
			 eenvoudige reden dat-i van zoo-iets geen model vond in z'n gemoed. By-gebrek
			 aan beter zoekt-i dus - 'n zeer algemeene fout! - z'n heul in 't ongewone,
			 vreemde, zonderlinge, ongerymde. Elk burgerman, op 't punt staande vermoord te
			 worden door gauwdieven, zou wegloopen indien zich daartoe de gelegenheid
			 aanbood. Een ‘eedle Graaf’ blyft dus doodbedaard zitten
			 wachten tot-i gekeeld wordt. Ook Machteld heeft het besef niet, hem de nogal
			 voor de hand liggende opmerking te maken, dat z'n vyanden hem waarschynlyk 't
			 verlangde ‘staal’ niet zullen komen brengen in z'n
			 gevangenis, en dat hy alzoo juist in-verband met z'n zeer byzondere
			 heldhaftigheid, moest wenschen handen en voeten vry te krygen. Aan zulke
			 burgerluîs-redeneeringen bezondigt zich de dichter van 't hoogere
			 treurspel niet.
		  Floris blyft weigeren. Hy vindt dit eervol, edel, enz. Maar
			 
{==138==} {>>pagina-aanduiding<<}
 my komt de zaak anders voor. Ik beweer dat hy zich zoo koppig
			 aanstelt om pleizier te doen aan 
			 Aristoteles, Feith, 
			 Bilderdyk en den engelenbak. De
			 kunstregels zyn niet in de wereld voor niemendal, que diable!
		  Me dunkt, ik hoor hem zeggen... 
		  
		  Komaan, lezer, 'n brok variant op 's treurspelpoëets
			  ‘Floris.’
		  Floris. Machteld. 
			 Floris, bladert aanvankelyk in een ’Floris de Vyfde
				van Mr. Willem Bilderdyk’ doch weldra opgewonden door
				kunstbesefs-overstelpingsstof, deklameert hy buiten 't boekje. Ook
				Machteld, ofschoon den geest des teksts naar behooren blyvende eerbied
				huldigen, houdt zich niet zeer stipt aan de letter. Graaf Floris alzoo
				spreekt, en wel met 'n anstrich van vreeselyke verontwaardiging en
				gemoedelykheid. Zoodra hy overgaat in zeker door kunst
				kuisheidsbeoefeningsvertoon ingehouden geestvervoeringsstemming, zal ik den
				lezer daarvan by-tyds kennis geven. 
			   
			 - Akt V... en scène II! Mevrouw, waar zyn je
				zinnen? 
			 We kunnen dit bedryf niet met 'n vlucht beginnen! 
			 Wie waarborgt my dat ik, by 't vallen der gordyn, 
			 Hier op m'n treurspelpost by-tyds terug zou zyn? 
			 De régisseur is streng! Beboet... ik zou je
				danken! 
			 Straks verft myn graaflyk bloed - kyk hier: ‘hy
				sterft’ - de planken. 
			 En wat uzelf betreft, staak dat gelammenteer, 
			 En val... in 't...  
			   
			 hy bladert 
			   
			 achtst tooneel behoorlyk op my neer. 
			 De ware treurspelplicht van Graaf en Edelvrouwe, 
			 Leer Machteld, dit van my... welnu, het
				Stichwort? Machteld. 
			 - Ouwe? Floris. 
			 - Perfekt, Mevrouw! 't Is onbeleefd maar... 't rymt. Ziedaar 
			 De roeping van een Treurtooneelgraaf-kunstenaar! 
			 Wat leert hier onze Feith? Het is aan u... hoe verder?  
			 Komaan, het eenheids-rymwoord...
				hè? Machteld. 
			 - Gelerder? Herder? 
			 Wat dunkt u, eedle graaf? Floris in z'n boeiens
				klappende, 
			 - Het rymt weer. Opperbes! 
			 Eén letter mist hier, vatje, om... Machteld,
				geleerd, en niet zonder jacht op emancipatie. 
			 - Aristoteles? Floris, in historische
				houding. 
			 - Wel neen, om 't rym. Van hier, kreuzdonnerwetter...  
			    
{==139==} {>>pagina-aanduiding<<}
 
			 ter-zyde tot Machteld 
			   
			 Lokale-kleurvloek... die zich kommert om 'n letter! 
			 En nu, hoe staat het met je eenheid? Mollig?
				Schraal? Machteld, zich beblozende. 
			 - Van plaats? Floris, notarieel. 
			 - Ook die! Machteld, niet zonder herinnering aan
				Amstels vriendelykheid. 
			 - Ik was ter-zyde 't trapportaal, 
			 'k Ben in m'n eentje daar zoo-even
				neergezegen. Floris, met verborgen menschkunde. 
			 - En de eenheid van je tyd? Machteld, op haar
				toekomst-horloge ziende. 
			 - 't Is circa hallef negen. Floris, inquizitoriaal
				en beminnelyk. 
			 - In ééns! Machteld,
				kunstgeroerd. 
			 - In ééns! Floris, met 'n lichten
				tint van wulpsheid. 
			 - Dat 's wèl. Uw treurspelvaardigheid 
			 Verrukt de schim van Aristoteles en Feith, 
			 Tot leer van Vorst en Volk. Maar nu je handelingen? 
			 Zyn die wel éénig? Machteld,
				onbezonnen maar forsch. 
			 - Alleréénigst... mandelingen! Floris,
				kuisch en verwonderd. 
			 - Hè? Wat? Machteld, de oogen ten Hemel
				slaande. 
			 - Het rymt! Floris. 
			 - Dat 's waar. Ga voort met je eenigheid. Machteld,
				haar nagels tellende. 
			 - 'k Heb naast dat trapportaal... heel eenig...
				 Floris, indiskreet. 
			 - Uitgeschreid? Machteld, in 't volle besef dat ze
				Hollandsch spreekt. 
			 - O neen, doorluchte Vorst! Uw goedheid zal my hengen 
			 Dat ik daar - éénig, éénig, by Jupyn!
				- heb zitten...  Floris, snel en hartstochtelyk. 
			 - Plengen? Machteld, met waardigheid. 
			 - Je brandt je! Raad nog-eens. Je bent er haast. Ui...
				ui...  Floris, vorstenstammelyk. 
			 - Zyn 't uilen?  
{==140==} {>>pagina-aanduiding<<}
 
			 Machteld, met treurspellige
				vastberadenheid. 
			 - Neen! Floris, toenemend
				stamvorstelyk. 
			 - Is 't Uitert? Machteld, met de vorige doch zeer
				sterk aangroeiende, treurspellige vastberadenheid. 
			 - Neen! Floris, in matige wanhoop
				verzwolgen. 
			 - Ik geef den brui 
			 Van 't raden. Zeg maar op! Machteld, alsof ze iets
				zeer gewoons zeide, doch overigens met 'n onbezwaard geweten. 
			 - Met kuisheid neergezeten, 
			 Heb ik daar... uitgeplengd. Floris, heldhaftig en
				kunstgevoelend. 
			 - Nu, dat mag éénig heeten! 
			 Zyn Feith en de andren met zóó'n eenheid niet te
				vreê, 
			 Dan, dan... let op je Stichwort,
				Machteld! Machteld 
			 - Heerejé? Floris,
				hoogstfatsoenlyk. 
			 - O, eeuwigdierbre vrouw... vergun my dat ik zwym 
			 Van wondring over uwe kuisheid en uw rym! 
			 Hoe keurig weet je 'n woord, ten-spyt van vitzuchtszotten, 
			 In letterstaatskunststyl te lengen, te beknotten! 
			 Des treurspelkunstgevoels elastisch hoekkanteel, 
			 Zyt gy...  
			   
			 Hy zwygt eenige oogenblikken, met de hooggrafelyke bedoeling
				Machteld tyd te geven tot botvier harer historisch-bescheidene verlegenheid. De
				voorzichtige Edelvrouw maakt hiervan een niet onmatig blozend gebruik, hetgeen
				door Floris met genoegen wordt opgemerkt, omdat hy anders bevreesd zou zyn haar
				te doen zwyken onder de vleiende nederigheidsaanranding die hy in petto
				hield: 
			   
			 ... de ware gutta percha van 't tooneel!
				 * Machteld, als opduikende uit den
				afgrond van hare nogal moeielyk gemaakte zelfverkleining.  
			 - O, schoon myn zedig, Graaf!  
{==141==} {>>pagina-aanduiding<<}
 
			 Floris, inschikkelyk, doch zonder konsekwentie voor den
				vervolge. 
			 - Heel wel, ik schoon ze. Luister. 
			 De taak die onzer wacht, eischt handlingseenheidsluister. 
			 Je weet, we worden straks gestorven? Machteld,
				tragisch. 
			 - Met pleizier. Floris, niet onvoldaan, en zich de
				schoone lessen herinnerende die Meester Pennewip in den huize
				Pieterse met zooveel vuur verkondigd heeft. 
			 - 't Is treurspel, weetje? 't Staat in Melis, en...  
			   
			 bladerende 
			   
			 ... ook hier 
			 In 't boekje des poëtenvorsts...  
			   
			 hy verkucht twee sylben. 
			   
			 hm... hm... historisch. 
			 Denk om je rym- en steekwoord, Machteld. Machteld,
				uit innig schokkende rym-overtuiging. 
			 - Kwakzal... florisch! Floris, tevreden maar nog
				altyd eenigszins bezorgd dat ze niet voldoende doordrongen is van 't echte
				tooneelbesef. 
			 Heel wel! Ons klaver-lykblad zal wel schikken, maar 
			 Wy, stamluî, vallen niet als boeren door elkaar! 
			 Hier lig ik... en jy zóó... de page
				dáár... 
			   
			 op zeer klassieken toon...  
			   
			 ...aeschylisch! 
			 Dat 's eenheid met ons drieën, vatje? Machteld,
				kunstbeseffelyk. 
			 - Perfek... tilisch. Floris, niet zonder
				aandoening. 
			 - Op-nieuw verrukkingsstof! 
			   
			 met eenige aandoening. 
			   
			 O, dierbre gaê van Vels, 
			   
			 aangedaan. 
			   
			 Ver...  
			   
			 zeer aangedaan. 
			   
			 gun...  
			   
			 met byzonder veel aandoening. 
			   
			 my... 
			   
			 alleraangedaanst. 
			   
			 dat...  
			   
			 verrukkelyk ylende, doch zonder koorts. 
			   
			 ik...  Machteld, met eigenaardig graaf-intoomend
				gebaar. 
			 - Kuisheid! Floris, historisch-maagdelyk
				terugtredende. 
			 - Juist... u niet omhels. 
			 Dat doet geen soenlyk Graaf. Hy moet zyn stam ontzienen, 
			 
{==142==} {>>pagina-aanduiding<<}
 
			 Z'n stoel, z'n staf, z'n hairband...  
			   
			 Hy maakt 'n zeer deftige beweging. 
			   Machteld, met zeer ongemakkelyke berusting
				de schouders ophalende, en hare edelvrouwelyke teleurstelling verbergende voor
				ieder die dezen avend niet in de komedie is. 
			 - Zeker! Floris, treurspeltakelyk. 
			 - Bovendienen, 
			 Dat: zal-ik, zal-ik niet-gekoos... en in 't publiek... 
			 Vermakelyk is 't...  Machteld, zonder 't
				minste blyk van dynastisch-hysterische extaze, en zelfs op-eenmaal publiekig
				deugdzaam. 
			 - O ja! - Floris, 
			 - Maar niet... paedagogiek. 
			 Het mocht de Vorsten en de Volken eens bederven! 
			   
			 met vaderlyke tooneelkennis, en professoraal.  
			   
			 Ga heen nu! Denk er aan, mit Anstand straks te sterven. 
			   
			 Machteld vertrekt nygende en verdrietig. In haar gang openbaart
				zich zekere wrevel tegen fâcheuse Vorsten en Volken, die door Floris uit
				rugzicht voor 't aanwezig Publiek geschoond wordt.  
			   Floris. alleen. 
			 Hy nadert met wyde stappen den voorgrond, en wendt zich op
				onderwyzendvermakenden toon, tot Volken en Vorsten. 
			   
			 - Zóó koestren hartbezield met
				kuisheidskunstzinsvuur, 
			 Zich Graaf en Edelvrouw aan 't voorbeeld der...  
		  

		  ...der ...der ...Feithsche kunstverhandelingen, had de man
			 waarschynlyk willen zeggen. Maar 't kon niet, om 't rym. Dat drommelsche rym!
			 Bovendien... Mr. Willem Bilderdyk koesterde zich ‘met God’ aan nog
			 heel iets anders!
		  
		  Myn treurspelproef is voor heden afgeloopen. We keeren nu tot het
			 stuk van dien anderen Meester terug, waarin we kuisheid, taalfouten en
			 laaghartigheid zullen te beschouwen hebben, alles van zeer eigenaardige
			 hoedanigheid.
		  
		  Thesis: m'n parodie is te zachtmoedig!
		
		
{==143==} {>>pagina-aanduiding<<}
 
		  Vervolg van des auteurs staatkundige beschouwingen over de
			 ware echte onvervalschte oorzaken der troonsbeklimming van Koning Louis
			 van Holland, benevens eenige opmerkingen over de even ware echte
			 onvervalschte taal, zooals die door de niet minder ware echte onvervalschte
			 dichters in dat Koninkryk gesproken wordt. Alles met bloedige doch niet
			 onvermakelyke voorbeelden opgehelderd.

		  1055.

		  Het is den lezer niet zeer kwalyk te nemen, als hy meent dat ik hem
			 in 't vorige Hoofdstuk te-kort deed. Sommigen zullen beweren dat ik nog niet
			 volkomen duidelyk heb gemaakt, waarom Lodewyk Napoleon Koning van Holland werd.
			 Ik vergeef die kortzichtigheid, indien men slechts gelieft in 't oog te houden
			 dat ik gewoon ben redelyk wel te weten wat ik zeg. Ook dit Hoofdstuk zou 'n
			 voorwendsel kunnen leveren tot vittery, maar... ik zal me verantwoorden.
		  We zyn aan 
			 Bilderdyk.
		  Het is te verwachten dat velen zich zullen verwonderen over 't
			 hoogst ongunstig oordeel dat ik uitsprak over een man die by velen zoo byzonder
			 hoog wordt gesteld als Voorganger des Volks. En meer nog. Juist deze
			 verwondering zal sommigen beletten myn oordeel te billyken. ‘On ne
			 veut pas être étonné’ zei 
			 Jozef le Maistre, 'n denker!
		  ‘Het zou dan toch wel zonderling wezen, dat iemand wien
			 duizenden zoo vurig vereerden als taalkenner, schryver, dichter, wysgeer en...
		  	mensch, zoo'n onwaardig sujet we-
{==144==} {>>pagina-aanduiding<<}
zen  zou!’
		  Zoo, dunkt me, hoor ik spreken. En ik heb iets daarby te voegen dat
			 de gegrondheid van deze opmerking versterkt.
		  Want... gegrond is ze!
		  ‘Duizenden’ meent ge? Men mag zeggen dat Bilderdyk door
			 millioenen geëerd werd en wordt. Z'n ‘bloei’ als
			 publiek persoon is ouder dan de eeuw. Als student reeds werd hy tot feniks
			 uitgeroepen, en de vereering van z'n naam is van geslacht aan geslacht als 'n
			 schildwachts-konsigne overgegeven. Hy had - en heeft! - vrienden, bewonderaars,
			 leerlingen, adepten, zeloten. Men dweepte - en dweept! - met hem.
		  De stelling dat die man zoo weinig beteekende, is dus wel
			 inderdaad zonderling!
		  't Moet 'n groote gemeente geweest zyn die vierhonderdvyftig
			 priesters in 't leven houden kon, met... den aankleve van dien, waaronder 't
			 Hof van Achab! De ongunstige opinie van Elia over 't voorwerp hunner vereering,
			 behoorde dus óók tot de klasse der zeer zonderlinge theses. En de
			 millioenen die onzen Bilderdyk bebrandofferden... 
		  
		  Met eigengemaakt vuur altyd. Van-boven kwam 't waarachtig niet!
		  
		  ...zy behoorden tot de besten, tot de meest verlichten van de Natie!
			 Ze vormden het ‘Hof’ van den Nederlandschen geest.
		  Dit maakt m'n stelling nog zonderlinger. Ik zie in, dat er 'n groote
			 overwinning moet behaald worden op de bekende traagheid qui ne veut pas
			 être étonnée. Ik zal niet alleen de juistheid myner
			 meening moeten staven, 't zal noodig zyn aantetoonen: waarom men drie,
			 vier, geslachten lang daarover anders gedacht heeft.
		  Dit laatste 't eerst. De bewysvoering is kort. Bilderdyk schermde
			 met ‘God.’ In de Schrift staat: ‘wie den Heer vreest,
			 zullen alle dingen meewerken ten-goede.’ Dit is volkomen juist.
			 ‘Met God’ kan men 'n Volk krankzinnig maken. Dit ziet men nog
			 dagelyks. Ook wordt het gestaafd door de
			 vierhonderd-één-en-vyftig getuigen uit I Kon.
			 18. De inschikkelyke lezer zal me vergunnen ditmaal Elias-zelf
			 meetetellen.
		  ‘Met God’ dus, en wat daarby behoort. Want er is
			 nòg 'n artikel dat ik voorloopig oversla, omdat het eenige toelichting
			 vereischt, die me nu te veel plaats nemen zou. Bovendien, de hier door my
		  	bedoelde byhang is minder uitslui-
{==145==} {>>pagina-aanduiding<<}
tend bilderdykiaansch.
			  * We zullen de zaak
			 ophelderen by 't behandelen van andere schryvers die aan Wouter - en de Natie!
			 - werden ingegeven ‘tot veredeling van verstand en hart.’ Om reeds
			 nu eenigen afbreuk te doen aan m'n vyandin Verwondering, verzoek ik den
			 lezer zich voortebereiden op 't vernemen van vreemde dingen. Ze zyn in zeer
			 letterlyken zin: ongehoord, en gaan dus in zonderlingheid m'n afkeuring van 't
			 dykenstelsel te-boven. Deze namelyk is meer geuit, en wel door onzen vriend 
			 Bilderdyk zelf, maar... ‘met
			 God.’ Men mocht ‘den Heer’ geen perken stellen, vond hy.
			 Watersnood en pokken behoorden tot de onschendbare hemelsche liefhebberyen, tot
			 de privatieve menus-plaisirs des ‘vrymachtbren
			 Scheppers.’
		  Durft iemand beweren dat ik 'n onnut werk verricht, door 't afbreken
			 van de ‘School’ waarin zulke zotteklap werd - en wordt! -
			 geleeraard?
		  
		  A la rescousse, slachter Elias!
		  
		  Ik zal Bilderdyk aanvallen in z'n karakter. Naar myn opvatting van
			 dit woord deed ik 't reeds, omdat schryven my 'n gemoedszaak is. (399, 
			 400!) Doch wetende dat dit door 'n
			 overgroot gedeelte van m'n lezers nog altyd niet begrepen wordt, moet ik de
			 laagheid van z'n ziel betoogen op andere wyze. Volgens sommigen immers zou dit
			 'n zaak van opinie kunnen wezen, en aanleiding geven tot debat. Gelyke
			 opmerking geldt het dichterschap. Vóór ik alzoo de zaak overbreng
			 op zulke terreinen, wil ik een-en-ander behandelen dat niet onderworpen
			 wezen kan aan verschil van meening.
		  Ik vraag of Bilderdyk zich al dan niet voor 'n kenner
			 van de Hollandsche taal uitgaf? Of hy als zoodanig al of niet
			 vereerd wordt?
		  Hier volgen 'n paar dozyn staaltjes van z'n taalkennis in
			 allerlaagsten zin. Van filologie, van wysgeerige taalstudie, van
			 styl spreek ik nu niet. Ik kies voorbeelden welker beoordeeling reeds
			 byna onder 't bereik viel... van den kleinen Wouter.
		   
{==146==} {>>pagina-aanduiding<<}
 
		  't Kind heeft het volgend lystje gemaakt uit den éénen
			 Floris de Vyfde! Och, hy deed het zonder erg, en om zich te oefenen.
			 Meester Pennewip, z'n moeder en Stoffel hadden immers gezegd dat er zooveel te
			 leeren viel uit dat boekje?
		  De tusschengevoegde opmerkingen zyn... niet van Wouter.
		  
		  Twee personen worden: ‘met 'n overmoed, tot dusverre
			 ongehoord, na 't hopeloost gevecht... aan 's Bisschops paard
			 gekneveld’ ergens: ‘binnengevoerd.’ Door wie? Door
			 wien? Door: ‘een keten.’ 't Staat er!
		  Wat men zou kunnen noemen: meer zachtmoedige regeeringswyze, heet by
			 den dichter: ‘leniger gebied.’ 't Staat er.
		  ‘Hun’ wieken zyn: ‘gefnuikt.’
			 Die gefnuikte wieken van ‘hun’ zyn de wieken: ‘des
			 Adels.’ 't Staat er.
		  Moordrenrot, beulenrot, muitrenrot... ik doe deze smaakvolle
			 dingen in één greep af. Ieder verzenmaker begrypt dat er
			 om-den-wille van lot, spot, mot, tot, kot, God, zot, enz. 'n groote
			 konsumtie is van al die dichterlyke rotten.
		  De uitdrukking: ‘dit of dat mag men den souverein niet
			 wyten’ heet in 't zuivere bilderdyks: ‘men zoeke 't aan geen
			 Vorst.’ Het staat er.
		  't Woord: ‘stam’ in den zin van
			 ‘geslacht’ vereerde ik reeds in de parodie met m'n aandacht. 't Is
			 me daar niet gelukt die uitdrukking zotter te-pas te brengen dan de
			 ‘dichter’ zich veroorlooft, in de meening zeker dat-i niet
			 parodiëerde.
		  Ook 't woord: ‘veet’ - rymwoord: leed, heet,
			 weet, enz. - is zeer gewild. Amstel heeft met Zuylen 'n: ‘overoude
			 veet’ elders 'n: ‘oude Maagschaps veet.’ 
		  ‘Staf’ ‘stoel’ en
			 ‘hairband’ kregen 'n plaatsjen in de parodie. De zotternyen
			 die de ‘dichter’ met deze artikelen weet uitterichten, zyn legio.
			 Floris verzekert, by 't afdoen van de veet-zaak, dat voortaan de
			 veiligheid - dichterlyk en germaansch: ‘zekerheid’ - niet
			 langer zal afhangen van staal of grendel, noch van eindloos:
			 ‘slotensterken’ maar van 't: ‘ontzag der Wet, en 't
			 aanzien van... nu ja, van den ons bekenden ‘Staf.’ 
		  M'n onderstrepen van 't woord slotensterken beteekent niet
			 dat ik dit woord - als 't gekke: ‘ontzag der wet’ -
			 onhollandsch vinden zou. By 't aanhalen van historische-kleurfouten of van
			 vergrypen tegen karakterkundige mogelykheid, kòn ik niet vermyden tevens
			 staaltjes van gebrekkige uitdrukking te leveren. En hier, waar 't my in 't
			 byzonder om taal te doen is, worden we telkens... niet verrast door 't
			 
{==147==} {>>pagina-aanduiding<<}
 stuiten op historische leugen. Floris, die zoo'n afschuw
			 voorwendt vanslotensterken, was juist 'n kasteelbouwer van den eersten
			 rang. Het schynt dus met z'n vertrouwen op 't: ‘aanzien van den
			 Staf’ en op 't: ‘ontzag der Wet’ sobertjes gesteld
			 te zyn geweest, waarin hy groot gelyk had.
		  Doch terug naar taal!
		  In byzondere gunst des dichters mag zich 't woord: wulpsch
			 verheugen, en wel zonder 't minste verband nu met het gekke:
			 ‘wulp’ waaruit reeds Wouter niet kon wys-worden, toen de
			 meester de sterfhistorie deklameerde. De ‘Edelknaap’ werd
			 daar tot wulp benoemd, omdat er straks 'n regel op ‘hulp’ eindigen
			 zou, en z'n promotie had dus niets te maken met de wulpsheid die den
			 ‘dichter’ telkens 'n voorwendsel aan de hand doet tot prachtige
			 onbegrypelykheden.
		  Hy laat, byv. iemand optreden met het doel: ‘om hier, de
			 wraak ten zoen, in 't wulpsche bloed te smooren!’ Het staat er.
		  Amstel verzoekt Woerden - ‘(met aandoening.)’ Het
			 stáát er! - zyn: ‘hart te doorstooten, eer het helle om
			 gruwlen goed te keuren.’ Wat heeft Woutertje zitten tobben met dat:
			 eer het helle om!
		  De menigvuldige kikkans van den dichter sla ik over.
		  Booswichten die zich de uitspanning willen verschaffen, op
			 ‘vaderen’ te rymen, noemen zich - let wel: zichzelf
			 -‘gruweldaderen.’ 't Staat er.
		  De deugden van die vaderen heeten in één woord:
			 ‘edelmoed.’ 't Komt zoo uit met de maat, en dus moeten de
			 hollandsche vaderen met die duitsche kwaliteit tevreden zyn.
		  Herman Van Woerden had niet voldaan aan Amstels vriendelyke
			 uitnoodiging om hem te doorstooten voor-i helde om goedtekeuren. Hy begon
			 werkelyk, ondoorstooten nog, te hellen om goedtekeuren. Tevens helde hy om dit
			 op 'n zonderlinge manier te kennen te geven. ‘Fne, fle - ik oefen
			 me in 't nazeggen - fnuik Floris!’ roept hy. En, om Woerden te
			 helpen in dat fraaie fne, fle, belooft-i: ‘'k sta met
			 u!’ Met iemand staan is de dichterlyke vertaling van... enz.
			 De lezer zal wel genoeg bedreven zyn in 't hollandsch, om nu-en-dan Bilderdyks
			 verzen in die taal te kunnen overzetten, al zy 't dan dat er by deze bewerking
			 eenige schoonheden verloren gaan. Traduttore, traditore, helaas!
		  Eén bladzy verder is Amstel volkomen met het
			 fne-fle-plannetje verzoend. Men heeft hem verzekerd dat Floris' zoon
			 Jan, die in Engeland was, de zaak goedkeurde, en: ‘waar de Zoon aan 't
			 hoofd des opstands staat... vernemen wy:
		  
			 ‘Daar wordt het zwijgen plicht...  
		  
 
{==148==} {>>pagina-aanduiding<<}
 
		  Dit is iets nieuws, niet waar?
		  
			 ... en 't spreken zelfs verraad.’ 
		  

		  Ik houd me overtuigd dat de meeste lezers deze gevolgtrekking
			 zonderling vinden. Hierom dan ook geeft Amstel een ongewone vorm aan z'n akte
			 van toetreding. Waar minder excentrieke moralisten - vooral dezulken die
			 hollandsch trachten te spreken - zouden gezegd hebben: nu goed, ik doe mee! Of:
			 ga je gang maar met fne fle! roept hy: ‘ik stem het!’
			 En iets verder: ‘ik trad uw aanslag toe.’ Het staat er.
		  Hy verzekert aan Velzen: ‘Uw eer bleef ongekrenkt van
			 Floris.’ 't Staat er.
		  De door Velzens broeder - zegge: neef - begane manslag, heet - en
			 geenszins met vergoelykende bedoeling, maar om het tegen dien bloedverwant
			 geslagen vonnis te rechtvaardigen: - ‘moedwil.’ 
		  De: ‘jeugd van edel bloed is, naar we vernemen:
			 ingenomen van fierheid.’ Het staat er.
		  Samenzweerders heeten - denk aan rym en maat, Machteld! -
			 ‘verbondgenooten.’ 
		  
			 ‘Wie d' opstand wederstreef, wordt redloos...  
		  

		  Wat denkt ge, lezer? De vorige regel eindigt met gebroeid.
			 Dus: ‘uitgeroeid’ als 'n moluksche nagelboom.
			 Zóó bedoelt het dan ook de taalbeheerschende dichtvorst. In den
			 volgenden regel spreekt hy van: ‘uitdelgen.’ Och, 't moest
			 wel, er volgt iets van: ‘telgen.’ 
		  Gesteld eens dat de aanslag ontdekt werd, wat zou er dan geschieden?
			 De zin dezer woorden wordt in 't bilderdyks aldus uitgedrukt: ‘Mislukt
			 men?’ 't Staat er zoo.
		  Amstel: ‘deelt de wraak.’ 't Staat er. En hy:
			 zwoer Graaf Jan.’ d.w.z. trouw. Maar die trouw staat er
			 niet.
		  Hy zegt dat er niets aan de zaak te doen is:
		  
			 ‘Alschoon...  
		  

		  't Staat er.
		  
			 ‘Alschoon men zelfs den Graaf met wapens mocht
				verweeren.’ 
		  

		  Den Graaf verweeren? 't Staat er alschoon.
		  De zonderlinge samenzweerder tracht zich: ‘te ontslaan van
			 't schelmstuk van verraad.’ 
		  Machtelds: ‘viervoet’ is ons reeds bekend. Amstel
			 drukt z'n verbazing over den spoed dien ze schynt te maken, uit met de woorden:
			 ‘Dus verhaast!’ 
		  ‘De graaf is, nog niet aangekomen’ heet: ‘nog
			 wordt zyn 
{==149==} {>>pagina-aanduiding<<}
 komst verwacht.’ Machteld:
			 ‘ontrust zich fel.’ 't Staat er.
		  Ze wil hem redden: ‘van 't verraad dat toelegt op zijn
			 hoofd.’ 't Staat er.
		  En dit wil ze doen, al: ‘kost’ het:
			 ‘myns levens vloek, den haat van myn Gemaal.’ Vloek en haat
			 zou ze dus kunnen verliezen by diezaak. 't Is heel erg, maar... 't staat
			 er.
		  Volgens Amstels theologie - waarvan nader! - weet alleen de Hemel:
			 ‘wat zich ontdekken zal.’ 't Staat er.
		  Om te weten te komen of Machteld meent den Graaf te kunnen redden
			 door... enz., vraagt hy: ‘zult gij zijn lijf bewaken, indien...
			 enz. Zonderlinge vraag aan 'n ‘Edelvrouw’ die juist om haar
			 byzondere kuisheid op 't personenlystje gezet is, maar... 't staat er.
		  Nog vreemder klinkt haar antwoord. Eenigszins plompverloren - maar
			 rymend! - zegt ze: ‘O, dat ik 't mocht.’ 
		  Om aanteduiden dat iemand vertrokken is - rym: spreken, teeken,
			 steken of zoo-iets - bezigt de dichter de woorden: ‘hy is
			 geweken.’ 't Staat er.
		  Machteld noodigt haar ‘hart’ uit: ‘hier
			 zyn kieschheid... neerteleggen.’ Te vondeling zeker, maar dit staat
			 er niet by.
		  Het woord waarschuwen... 
		  
			 ‘Wat geeft een........ enz. om 'n letter?’ 
		  

		  Waarschuwen heet: ‘schuwen.’ By 'n
			 allerprachtigste sortie roept Machteld zegevierend uit:
		  
			 ‘Zijn - Velzens - ziel is bruischend, woest, hy haat my:
				Maar ze is braaf, 
			 'k Vermij zijn argwaan dus, en schuw en red den Graaf!’
				 * 
		  
 
{==150==} {>>pagina-aanduiding<<}
 
		  By 't ophalen der gordyn voor het tweede Bedryf, wordt de
			 toeschouwer onthaald op: ‘vreugdegeroep van binnen, met gejuich
			 doorzengd.’ Zoo staat er.
		  De historisch-karakter- en taalkundige dichter legt aan Floris'
			 ‘onderdanen’ schoone woorden in den mond. Ziehier hoe 't
			 volk - zegge: 't Volk in 1296! - gewoon was zich uittedrukken, en erken
			 met my dat onze hedendaagsche straatmenschen in fleurigheid van geschreeuw niet
			 halen kunnen by de ‘vaderen.’ De lezer wordt verzocht vooral den
			 luchtigen optatieven vorm te bewonderen. Men ziet alweer: greift nur hinein
			 in 's volle... strassenleben! De ware artist schildert naar de Natuur, al
			 vond-i ze maar op-straat.
		  
			 ‘Lang leve Hollands Vorst? De Vorst van Holland leve! 
			 En bloeie, en heersche in vreugd! En 't woedende oproer
				beve!’ 
		  

		  De intelligente toehoorder begrypt dat er in 't minst geen spraak
			 was van oproer. Maar: leve, beve... er moest dus gebeefd worden. Och, 't
			 rym is zoo verleidelyk voor straatluî die hun vreugdegeroep doormengen
			 met gejuich!
		  En... ze méénden het! Woerden die zich verstout dat
			 geschreeuw uittemaken voor: ‘vleierij’ wordt op z'n plaats
			 gezet door den ‘Edelknaap.’ Deze noodigt den pessimist uit,
			 de tranen van die tooneel-straatmenschen te gaan zien
			 ‘leken.’ En, zegt hy, de wangen:
			 ‘biggelen.’ 't Staat er zoo. Woerdens skepticismus was dus
			 ongegrond. Na 't kunststuk van die wangen, behoort men àlles te
			 geloven.
		  Toch blyft hy verstoktelyk beweren dat zulke zaken volstrekt niet:
			 ‘beslissen van riddertrouw.’ 't Staat er.
		  Iets verder noemt Floris 'n tal van Ridders: de
			 ‘hoekkanteelen van z'n... zetel.’ Zoo staat er.
		  Hy verzekert dat z'n ‘boezem zich in zooveel Ridders
			 streelen mag.’ Hoe die boezem 't aanlei om gebruik te maken van de
			 vreemde vergunning, weet ik niet.
		  Hyzelf: ‘mag den Franschen throon by zyn beschermers
			 tellen.’ Maar hy houdt niet van ‘belgzieke’
			 Edellieden. Na eenige politieke beschouwingen, eischt hy dat men z'n
			 ‘bevelen zal staven’ en om duidelyk te maken dat er geen
			 gekscheren mee is, besluit hy z'n verhandeling met: ‘'k Begeer het op
			 u!’ Zoo staat er.
		  Toch is hy 'n allerjoviaalst Vorst. Om, byv. Woerden wat
			 optevroolyken, verzoekt hy hem: ‘den wolk die door zijn oogen wemelt
			 ter zijde te schuiven, en zijn voorhoofd optehemelen.’ Waarachtig,
			 het staat er! Is 't vreemd dat Woerden niet zoo terstond kans zag dit bevel te
		  	staven? Tot zulke dingen is oefe-
{==151==} {>>pagina-aanduiding<<}
ning  noodig.
		  Iets verder ontmoeten we Floris: ‘in eene bedenkelijke
			 houding.’ Zoo staat er. Ergdenkende lezers zullen misschien meenen
			 dat de ‘dichter’ hier - en elders! - m'n parodie heeft
			 nageschreven. Vanhier gy die... enz. verwaten, U schuldig maakt aan zulk...
			 enz. praten! Ik heb m'n parodie eerst gistren voortgebracht. De
			 ‘dichter’ schreef z'n... enz. in 1808. Ge hadt uw schuldiging
			 den... enz. moeten sparen.. Ze past slechts in den muil van... enz. Wagenaren.
			  * Enz. Enz. Enz.
		  
		  Ja, ja, poëzie is aanstekend! A... enz. libera, nos,
			 Domine!
		  
		  We zullen 'n nieuw nummer beginnen. Misschien brengt het ons weer in
			 nuchtere prozastemming.
		
		
		  1055a.

		  Tekst alsvoren: taal!
		  't Zal waarschynlyk den lezer aangenaam wezen iets te vernemen over
			 minnenyd. Ziehier wat die aandoening al zoo weet uitterichten. Ze:
			 ‘knelt met gloende zweepen.’ Knellen, gloeien, geeselen...
			 't is te veel. Voor minnenyd niet, maar voor litterarischen smaak, en
			 korrektheid van uitdrukking. Othello zelf staat verlegen met de taak die hem de
			 taal- en zielkundige ‘dichter’ hier oplegt. En de zweepen ook.
		  Een woord dat zich verheugen mag in Bilderdyks byzondere
			 genegenheid, is: ‘echtkoets.’ Hy pronkt er mee in tal van
			 gedichten, en wel by-voorkeur in z'n... 
		  
		  Ik zoek 'n kwalifikatie. Helaas!
		  
		  ...in z'n ‘huwelyksgezangen’ en
			 ‘bruiloftsverzen’ dan... zonder kwalifikatie voor ditmaal.
			 Misschien zien wy ze bygelegenheid wel eens terug.
		  Die echtrytuigen spelen in veel van z'n stukken 'n vervaarlyke rol.
			 Men zou 'r 'n flinke stalhouery mee kunnen 
{==152==} {>>pagina-aanduiding<<}
 opzetten. Dat deze
			 voerwerken ook in den Floris niet ontbreken, spreekt vanzelf. Woerden:
			 ‘schonk z'n dochter Machteld aan Velzens echtkoets.’
			 We hoorden reeds hoe Machteld zich over dat vehikel beklaagde... 
		  Ik hoop dat de lezer intelligent genoeg moge geweest zyn, haar by
			 die gelegenheid niet begrepen te hebben. 't Zou me anders m'n zeer kostbaren
			 ‘knoop’ kosten. 't Is ons nu slechts om 't woord te doen.
		  We weten dus reeds dat Velzen zich veroorloofde: ‘met de
			 echtkoets te spotten.’ Zoo verzekerde Machteld.
		  Dus: echtkoets! Va! 't Is leelyk, 't is onsmakelyk, 't is -
			 vooral wanneer men zoo'n woord door herhaald gebruik tot scie gemaakt
			 heeft - eenigszins... och, och, die moeielyke kwalifikatie!
		  't Is al wat men wil of niet wil. Maar... we zyn er nog niet.
			 Gegeven zoo'n... echtkoets die de deur niet in kan, d.i. die te breed is voor
			 de remise van 'n versregel. Wat dàn, o goden?
		  De porte-cochère vergrooten? Dat mag niet, by Apol! De
			 wetten der verzenmakery... men kent ze! Men is niet voor niemendal bard,
			 pegazus-ruiter, poëtenvorst!
		  Eilieve, men hakt in zoo'n geval de helft van de:
			 ‘echtkoets’ af, en spreekt van de:
			 ‘koets’ zonder echt. Vivent les gens d'esprit en...
			 de ‘Edelvrouwe’ Machteld die onder Bilderdyks leiding, dit
			 amputatiekunstje alleraardigst heeft ten-uitvoer gelegd. Ik vraag 'n oogenblik
			 uitstel voor 't leveren van 't citaat. Het zou m'n ‘knoop’
			 bederven. Anch io sono effektberekenaar, en 't is wel lief van me dat ik
			 zoo trouwhartig den lezer schuwde en nog-eens schuw dat er
			 ‘knoopen’ zyn. Maar dat ik ze buiten'styds zou... neen, neen!
		  Van schuwen gesproken. We weten nu eenmaal dat dit woord
			 poëtice ‘waarschuwen’ beteekent. Zou niet de lezer
			 meenen onzin te lezen als ik schreef:
		  ‘Machteld wilde den Graaf schuwen, doch Velzen, hierover zeer
			 verstoord, gelastte haar den Graaf te schuwen?’
		  Dezen schynbaren onzin levert ons de taalmonarch 
			 Bilderdyk. Het tweede schuwen beteekent:
			 myden, ontwyken. 't Is voor de onderwezen en vermaakt wordende Vorsten
			 en Volken te hopen dat ze 'r uit wys-worden. Men moet weten waar de
			 ‘dichter’ de vryheid nam zin te offeren aan maat en rym, en
			 hoe ver dit ging. Wie z'n proza leest, zal tot de overtuiging komen dat z'n
			 offers nooit byzonder groot waren.
		  Pergamus! De taak is vervelend, maar de goede Elias had
			 
{==153==} {>>pagina-aanduiding<<}
 ook wel afterekenen met 'n gansche schare. Laat ons taaiheid
			 putten uit zyn verheven schriftuurlyk voorbeeld.
		  Velzen vergunt Floris: ‘dat hy zijn spotzucht
			 ketele.’ Denk aan je rym, Machteld: ‘vermetele.’
			 Bravo!
		  Een razende drift geeft aan Van Woerden den wonderschoonen optatief
			 in: ‘beef hy!’ De ellendeling Amstel - ik beroep me, wat het
			 predikaat betreft, op 's mans telkens herhaalde allerliefste konfessien -
			 antwoordt hierop: ‘(met waardigheid)’ Het staat er.
		  En wàt zegt de waardige schelm? Eerst ik:
		  Hoort, Vorsten, Volken, hoort! Vermaakt u... toegestaan! Maar...
			 leert wat, Keizer, Prins, Groothertog, onderdaan! Vermaakt u... goed, nog-eens!
			 Maar wilt by 't zinlyk blaken, uw hooger roeping - let op Amstel! - niet
			 verzaken. Hoort hoe de ‘dichter’ - en ‘met
			 waardigheid!’ - u schuwt, opdat gy - en ‘met
			 waardigheid!’ - van de ondeugd gruwt. De man wil leerend - let op
			 Amstel! - u vermaken, en u ‘(met waardigheid!)’ vermakend,
			 wyzer maken. Geen waar vermaak is waardig zonder waard...igheid. Wat
			 zegt de man tot Woerden?
		  
			 ‘denk bedaard!’ 
		  

		  Dat's taal, hè? Taal! Karaktertaal voor Vorsten... en Volken,
			 die... naar 't een-of-ander dorsten. Myn dichtvuur... 
		  
		  Weg met m'n eigen dichtvuur! We zyn aan 
			 Bilderdyk.
		  ‘Denk bedaard!’ zóó staat er:
			 ‘(met waardigheid.)’ 
		  Ook Woerden geeft by-voortduring blyk van ingenomenheid met
			 zonderlinge uitdrukkingen. Ik weet niet of hy ooit 'n treurspel geschreven
			 heeft - iets, byv. als: ‘Bilderdyk van Teisterbant de Eerste
			 letterkundige foppery in vier geslachten met treurig naspel’ - maar
			 zoo ja, ik ben zeker dat het op den Floris gelyken zal. Dezelfde
			 vreemdsoortige kunstvaardigheid echter vertrouw ik àl de personen toe,
			 die onzen Floris om-hals brengen... en hemzelf ook, met Machteld er by. 't
			 Verwonderlykste is dat al die menschen elkaar zoo grif verstaan.
		  Woerden dan, om te kennen te geven dat-i niet meer op z'n horens
			 neemt dan hy dragen kan, verzoekt Amstel, niet te denken dat hy: ‘te
			 moedig draaft.’ Amstel begrypt hem alweer terstond, doch zegt dat hy
			 volstrekt geen lust heeft om 'n: ‘argloos lam te kelen.’ Zoo
			 staat er.
		  Die argelooze lammigheid van Floris is alleraardigst, vooral in den
			 mond van Amstel die nogal te lyden heeft gehad onder de argeloosheid van dat
			 lam. Maar... sic voluere de 
{==154==} {>>pagina-aanduiding<<}
 fata van 't rym. Er is
			 dus niets tegen intebrengen.
		  Hy zegt dat Holland tot één lichaam moet gemaakt
			 worden... 
		  Hier komt helaas iets te zien van myn hoofdknoop. De voorbarige
			 staatkunstkundige toespelling van Amstel is... voorbarig. Ik verzoek den lezer
			 haar nog niet te begrypen. Maar voor m'n knoopen sta ik in. Staatkunde...
			 één! Kuisheid... twee! Neen, neen, ik verklap niets! Maar
			 spannend is 't, niet waar? Nu, dàt wilde ik juist.
		  Holland moet ‘één lichaam’ worden,
			 en wel: ‘ontzaglyk buiten af.’ Af, af, af... 't rymwoord,
			 Machteld!
		  
			 ‘beschermd door 's Graven Staf.’ 
		  

		  Natuurlyk! Dan, zegt-i, zullen wy: ‘tot aanzien...
			 steigeren.’ De rym- en manége-kundige lezer riekt hier
			 immers 't ‘weigeren’ wel?
		  Velzen drukt den overgang van skepticismus tot zekerheid, door de
			 betuiging uit: dat z'n twyfel ‘verbroken’ is, en verzoekt
			 Woerden: ‘uw woeden bij het mijn te voegen.’ 
		  De oneer van Woerdens: ‘spruit’ - konsekwente
			 weerslag op ‘stam.’ Men ziet dat het heele personeel in de
			 Försterei is - die oneer moet hem, den vader: ‘'t kalme
			 bloed verheffen.’ 't Staat er.
		  Woerden antwoordt op de uitnoodiging: ‘waak op, 't is tijd,
			 en wreek uw' en mijnen hoon’ heel lakoniek: ‘ja, 'k sta
			 versteend.’ Deze antediluviaansche pozitie belet hem evenwel niet:
			 ‘al uw woeden te wettigen.’ Het woeden is dus voortaan
			 behoorlyk gelegalizeerd. Als blyk van z'n versteening belooft-i 'n kunststuk te
			 verrichten. Hy zal, als er inderdaad wat hapert aan z'n
			 ‘spruit’... 
		  
		  O goden, 't is zoo niet! Dit zeg ik. Er hapert niets aan
			 Machteld! Niets, niets, niets! Veel minder dan de onschuldigste lezer in z'n
			 alleronschuldigste bui onder kerktyd zou kunnen gissen. Och, m'n
			 ééne ‘knoop’ bezwaart me zoo! De domme Woerden wist
			 niet wat ik weet, omdat hy niet als ik den heelen ‘Floris’
			 heeft uitgelezen. Ik certificeer by dezen dat die Machteld... chut!
		  
		  Hy dan, onze treurspellige petrefakt, wil: ‘'t zwaard in
			 haar eerloos ingewand... wringen.’ Zoo staat er.
		  Ik kan op m'n eer betuigen dat het me zeer dikwyls gelukt is, zoo
			 ongeveer te begrypen wat Bilderdyk trachtte te
			 zeggen. De lezer weet echter dat me dit by zekere reeds aangehaalde zinsnede
		  	over: ‘wulpsch bloed smooren’ niet ge-
{==155==} {>>pagina-aanduiding<<}
lukt  is.
			 En zie, hier stuit ik weer op 'n regel die den kleinen Wouter veel hoofdbreken
			 gekost heeft. Gelukkig dat-i geen ‘Vorst’ is, die z'n
			 vermakelyk onderwys in Bilderdyks treurspel hoeft te zoeken. Maar ook in z'n
			 onvervreemdbare hoedanigheid van volksfragmentje, was 't wel eenigszins jammer
			 voor den jongen.
		  Om 't genot van 't niet-begrypen voor den lezer toegankelyk te
			 maken, moet ik 'n paar regels teruggaan.
		  Amstel had gevraagd of Heusden ook 'n: ‘verrader’
			 was, d.w.z. 'n lid van de bende waartoe hyzelf ‘(met
			 waardigheid)’ behoorde? Woerden, zonder de minste bevreemding te
			 toonen over de kwalifikatie van de vennootschap, antwoordt:
		  
			 ‘Beleedigd is hij in 't gevoeligst van zijne eer.’ 
		  

		  Ik houd dit voor 'n onhistorische leugen, en gis dat Heusden redelyk
			 wel in z'n schik was met het grootvaderschap over Haemstee, die 'n pronk
			 beloofde te worden voor de familie. Er schynt namelyk spraak te zyn geweest van
			 een by Floris bestaand plan, om z'n onechten zoon Witte te doen aannemen als
			 z'n opvolger. Dit beviel Eduard van Engeland niet, die ‘jonkheer
			 Jan’ opvoedde tot schoonzoon en werktuig.
		  Zonder nu te spreken van den politieken invloed dien hy zich
			 door middel van dien kwajongen op 't kontinent wilde verzekeren, behoeft men
			 slechts de gesloten huwelyks-kontrakten te lezen - ook 'n dochter van Floris
			 zou geleverd worden aan 'n engelschen prins! - om intezien:
		  10 hoe infaam de eedle Graaf omging met de belangen van
			 z'n ‘onderdanen.’
		  
		  De ellendeling verkonkelde namelyk z'n graafschap met onderdanen
			 en al, by kwarten te-gelyk of 't niets was.
		  
		  20 Dat-i later toch, wèl beschouwd, de voor z'n
			 kroost beoogde deftige plaatsing wat duur betaald vond.
		  30 Dat het met Frankryk gesloten verbond wel inderdaad
			 het doel hebben kon, zich tegen Eduards klacht over kontraktbreuk te
			 wapenen.
		  40 Dat de verheffing van Haemstee wel degelyk in z'n
			 plannen kon liggen, omdat z'n grafelyke spruit Jan geheel verengelscht was.
		  50 Dat alzoo Eduard van Engeland - de ware is cui
			 prodest van 't crimen! - kan beschouwd worden als de hoofdaanlegger
			 van 't stuk.
		  Romanschryvertjes en dichtvorsten spinnen hun ficelles
			 by-voorkeur uit onkuizigheidjes en dergelyke zaakjes die in 
{==156==} {>>pagina-aanduiding<<}
 ware
			 Historie volstrekt niet meetellen. We zien veel Vorsten onönttroond
			 sterven.
		  Doch dit daargelaten, in den mond van onzen tooneel-Woerden beduidt
			 de aangehaalde regel: ‘Heusden moet zich wel by ons aansluiten.
			 Il est payé pour cela! De man is woedend op Floris. Hy zal dus...
			 enz. Er is inderdaad eenige zin in die woorden, al zy dan de beteekenis
			 onwaar.
		  Amstel is er niet mee tevreden. Hy antwoordt:
		  
			 ‘Beleedigd; maar verzoend. Hy nam hem aan tot Heer. 
			 Bedriegt ge uzelf of my? Neen, Heusden is rechtschapen!’ 
		  

		  Dat is: 'n heel ander man dan gy en ik. Maar op zoo'n klein
			 scheurtje in karakterkundige mogelykheid komt het - vooral in Amstels mond -
			 niet aan. Ziehier nu wat Woerden antwoordt, lezer, en sta me by in 't niet
			 begrypen. Er moet betoogd worden waarom Heusden van de party is.
		  
			 ‘Zoo weiflen zweeren was, ik toonde u 't Kleefsche
				wapen, 
			 De luipaarts van Van Veen, heel 't huis van Teisterbandt, 
			 Mee borgen, nevens ons, in 't bond met Engeland. 
			 Of zouden we, elk, dier kroon verbond en eeden breken, 
			 Om Floris wulpschen aard en Walsche Staatkunsttreken?’ 
		  

		  Hier wordt den toehoorder 'n heel grootmoederlyk gebit als
			 historischen hagel in 't gezicht geworpen, maar... overigens? Wie begrypt de
			 redenen waarom Heusden behoorlyk meeverraden zal? Wie? Wel, Amstel! Hy schynt
			 volkomen overtuigd, en vraagt niet verder. Tooneelmenschen hebben 'n begrip
			 sui generis. Maar... de arme Vorsten en Volken!
		  De uitvoering van 'n plan heet in 't bilderdyksch-tooneelige:
			 ‘uitvoer.’ 't Staat er.
		  Om te kennen te geven dat alle toegangen bezet zyn, verzekert
			 Woerden:
		  
			 't Is alles hier omzet...  
		  

		  De kleeren? Met kant? Met passement? Met fluweel? O, neen. De
			 bisschoppelyke burgt. En - zonderling effekt van 't omzetten! - die borgt is
			 daardoor:
		  
			 ‘van allen toegang vrij.’ 
		  

		  Amstel vraagt of: ‘'t dankbaar Volk’ dat zoo
			 gelukkig is: ‘by zijn wetten’ geen voet voor:
			 ‘hunnen Heer zal verzetten?’ Maar Woerden stelt hem gerust
			 met de verzekering dat het: ‘log Gemeen hunn' nieuwen Heer aanbidden
			 zal.’ Zoo staat er. 'n Ware Hunnenslag!
		  Amstels: ‘boezem... niets van dykgraafschap of
			 Waterstaat, 
{==157==} {>>pagina-aanduiding<<}
 lezer! Neen de ‘boezem’ van den
			 allergodvruchtigsten booswicht Gysbrecht, z'n pectus: ‘acht
			 Van Kuikhoog.’ 
		  Machteld is van Floris: ‘de aanbidbre Nicht.’
			 Ziehier hoe hy met natuurtrouwen eenvoud z'n vreugd uitdrukt over haar
			 viervoet-bezoek:
		  
			 ‘Te meer nog streelt mijn hart de gunst van haar
				begroeting, 
			 't Verrassend heeft een zoet, dat... enz. 
		  

		  Machteld mag dan ook: ‘onverschrokken’ nader
			 treden, zegt Floris. Vooral zeker, omdat ze hem vindt: ‘verzelschapt
			 van uw vader.’ 't Staat er.
		  Hy verzoekt haar te: ‘dulden... 
		  't Woord is goed gekozen. Er komt hier inderdaad
			 ‘dulden’ te-pas. Hy stelt haar iets voor, dat... dat... 
		  Ieder weet dat ik in m'n hoedanigheid van genie, alle goddelyke en
			 menschelyke wetten... enz. Ik schryf deze regelen uit het tuchthuis, waar ik
			 opgesloten zit omdat ik gistr'avend de inwoners van 't gewezen Hertogdom Nassau
			 verraderlyk heb uitgeroeid... op één na, dien ik wel sparen moest
			 omdat ik te genialig lui ben om in eigen persoon m'n gevangenis toetegrendelen.
			 Ik heb my bovendien verstout onlangs 'n stukje te schryven, dat iets minder
			 lamlendig is dan 'n krant. Och, wie telt de misdaden van 't genie!
		  Welnu, ik, genie, ik die tot alles in-staat ben, ik zou me schamen
			 aan 'n dame die... gehoor heeft, het voorstel te komen doen, dat Floris zich
			 veroorlooft ten-aanhore van al die Vorsten en Volken. 't Moet 'n onkuische
			 lampist wezen, die by zoo'n gelegenheid de gas niet half-stok laat waaien!
		  Machteld moet: ‘dulden’ dat Graaf Floris... de g
			 s t r c h t p l c h t b t r c h t. Met de hulp slechts van vyf onnoozele
			 klinkers voert hy dezen uitslag uit, en... leeft daarna nog twee Bedryven
			 voort. Zy ook. Wat onze voorouders taai waren!
		  Nu krygt hy lust naast haar te gaan zitten. Deze begrypelyke
			 wensch... 
		  In alle eer en deugd, lezer! Geloof me, er zit 'n fameuze
			 ‘knoop’ in de kuisheid van die twee... neen, van die
			 ééne... neen, toch van allebeî, maar... verklappen wil ik
			 niets.
		  Bovendien, we zyn niet aan de kuisheid. We zyn aan taal. Om
			 Machteld te schuwen dat-i naast haar zitten wil, zegt de elegante Floris:
			 ‘vergun my midderwijlen, dat ik uw zij bekleed. Het staat
			 er.
		  Machteld, nu eenmaal de bende konsonanten van zoo-even overleefd
			 hebbende, was in de wol geverfd, en laat haar zy geduldig bekleeden.
		  
{==158==} {>>pagina-aanduiding<<}
 
		  Floris beklaagt zich: ‘van de eenzaamheid.’ Het
			 staat er.
		  Nu komen we tot 'n uitdrukking, die ik in bescherming neem. Ze is
			 leelyk. Ze is inkorrekt. Ze is oudmodisch-tooneelspelachtig miserabel. Maar...
			 ik neem haar in bescherming. En wel in 't belang van m'n zoo trouw opgespaarden
			 ‘knoop.’ Want, helaas, vóór 't me eigenlyk schikt,
			 word ik hier getrokken op het terrein dat ik in 't halfdonker laten wou, omdat
			 - om met onzen prins der dichteren te spreken - 't verrassend z'n zoet
			 heeft.
		  Floris - zybekleedend, doch overigens niet geheel krankzinnig -
			 spreekt:
		  
			 ‘Ge kent dit hart, Mevrouw; ge kent zijn' vroeger gloed. 
			 Die vlam waarvan ik eens voor uw verdienste blaakte, 
			 Bedwong ik, toen ze uw Echt misdadig, wraakbaar maakte.’ 
		  

		  ‘Vroeger gloed’ is leelyk. Die - fransche! -
			 ‘vlam’ is leelyk. Dat ‘blaken voor de
			 verdienste’ van 'n dame, is... ook fransch, en leelyk. Die
			 wraakbaarheid nà misdaad, is... misdadig, en misschien wraakbaar,
			 jazelfs volgens strenge critici eenigszins onbehoorlyk, maar... 
		  By alle goden, lezer, ik zweer u, ik verzeker u... ja, ik zou
			 misschien byna durven gissen... 
		  O, Floris, Floris, wat laat ge u taalkunstiglyk-onvoorzichtig uit!
			 Man, wat heb je weinig nut getrokken van de treurspelen die door
			 taalbeheerschende dichterprinsen tot onderricht van Vorsten geschreven zyn!
			 Luister naar 't Volk op de straat, met z'n byvoegelyke-wyssigheid, opdat ge
			 iets leeret, en u beteret, en levet, o Floris!
		  Moeten niet alle Vorsten, Volken en lezers meenen dat ge met uw
			 ‘vlam’ Machtelds echt misdadig - en zelfs wraakbaar - maakt?
			 Och, Floris, of gy leerdet welke taalkennis er noodig zy tot het omzetten der
			 kuisheid eener Edelvrouwe, opdat alle toegang vry mochte blyven voor
			 akkuzatieve verdenking!
		  Nu dan, ik zal m'n plicht doen. Ik zeg den lezer dat
			 Machtelds echt hier noch misdadig is, noch wraakbaar, maar integendeel eerste
			 naamval.
		  De uitdrukking is dus onberispelyk, en de schuld van denkbaar
			 misverstaan ligt aan Floris die zich niet verwaardigde z'n expektoratie
			 toetelichten met wat kommentaar. Wat hebben de Volken wel moeten denken van
			 Machtelds echt!
		  Uit droefheid over de mogelyke gevolgen dezer grafelyke
			 onvoorzichtigheid, sluit ik m'n nummer.
		
		
{==159==} {>>pagina-aanduiding<<}

		  1055b.

		  Zelfde tekst: Bilderdyks taal.
		  Floris zegt dat hy niet onverschillig is voor: Machtelds
			 Noodlot, in den prang van dees uw' huwlyksband.’ Het staat
			 er.
		  Hy beweert Velzens: ‘minnenijd te zien, hoezeer gy 't wilt
			 verzaken.’ Denk aan 't rym, Machteld! ‘Blaken.’
			 Zeer wel.
		  Zy is, volgens hem, 'n ware kurioziteit. - ‘Een parel
			 namelyk in een krans, die in de laagste hut een Rijkskroon blind zou
			 schitteren.’ Het staat er.
		  Floris heeft Velzen: ‘opgehoopt met eer, met weldaân,
			 met genoegen.’ 't Staat er.
		  De tirade waarin dit voorkomt, eindigt met het zonderling voorstel,
			 om hem - Floris - ‘een middel integeven’ en wel omdat
			 Velzens: ‘kwaal toeneemt.’ Het staat er.
		  Machteld spreekt van ‘haar deugd’... chut!
			 Maar toch beklaagt ze zich by Floris niet: ‘van 't hart van myn
			 Gemaal’ waarschynlyk omdat Hollanders - met uitzondering altyd van de
			 zeer speciale taalmonarchen - niet gewoon zyn zich ‘van’ iets te
			 beklagen.
		  Van taalheerschappy gesproken, ziehier hoe imperatorig onze Floris
			 zich aanstelt:
		  
			 ’'k Verban eene achterdocht die u en Velzen hoont; 
			 En die 't u licht zal zijn dat ge ongegrond betoont.’ 
		  

		  Zóó staat het er.
		  Machteld jammert: ‘de zorg dreef my naar herwaart
			 aan.’ En, zegt ze: ‘Velzen zal mijne onschuld
			 weten.’ 't Staat er.
		  Velzen beweert...
		  
		  Geheel te-onrechte, lezer, want Floris was 'n byzonder kuische
			 Graaf. De grootste dichter dien Nederland ooit bezat, heeft over z'n kuisheid
			 'n heel treurspel geschreven.
		  
		  Geheel ten-onrechte dan, is die Velzen van meening dat er:
			 ‘door den boezem’ van Floris een: ‘vlam
			 dartelt.’ En wel 'n vlam die... die... 
		  Maak u gereed, lezer, tot het aanschouwen van 'n rare vlam!
		  
			 ‘Die uit zijn wulpsch gelaat, in zichtbre vonken...  
		  

		  Denk aan 't rym, Machteld!
		  
			 in zichtbre vonken... spartelt.’ 
		  

		  Het staat er zoo.
		  By 'n verdrietige gelegenheid belooft Machteld dat ze zich, onder
			 zekere voorwaarden, met niets meer zal bemoeien. Dit heet in dichterlyke taal -
			 de stumpert moet rymen 
{==160==} {>>pagina-aanduiding<<}
 op: ééne -
			 ‘dan zwijge ik, en versteene.’ 't Staat er.
		  Maar, meent ze, Velzens leven is in gevaar. Ze wil hem, haar
			 echtgenoot... neen, ja toch... nu 't doet er niet toe, ze wil Velzen behoorlyk
			 schuwen, en roept alzoo: ‘wacht, wacht uw leven!’ 't
			 Staat er.
		  Neen, beweert Velzen, 't is u niet te doen om my myn leven te doen
			 wachten, uw toeleg was tot den graaf te gaan: ‘om 't wulpsche vuur te
			 boeten.’ 't Staat er.
		  
		  Arme Wouter!
		  
		  ‘Men dreigt het hoofd’ van Floris. Maar Machteld,
			 waarschynlyk omdat ze deze uitdrukking niet zeer nauwkeurig vindt, wil hem:
			 ‘'t licht hoên.’ 't Staat er.
			  *
		  Om zich te verantwoorden over zeker briefje, verzekert zy dat ze 't
			 ontvangen heeft van: ‘Myn Maagd.’ En, zegt ze:
		  
			 ‘Ik achtte 't U bestemd, wanneer ik d'inhoud zag.’ 
		  

		  Velzen is: ‘'t getroost.’ Het staat er.
		  Om Velzen eens ter deeg op z'n plaats te zetten, noemt ze hem by
			 zekere gelegenheid in 'n paroxysme van akeligheid - er moest gerymd op:
			 ‘voedde’ - ‘verwoedde!’ En... by-uitzondering
			 had ze ongelyk, want juist deze keer scheldt-i haar veel zachtzinniger uit dan
			 gewoonlyk. 't Is waar dat z'n rym hem dit genadig veroorloofde of zelfs
			 voorschreef. Machteld was ditmaal 'n: ‘onnoozel wicht’ omdat
			 ze hem gebracht had: ‘een hoofdeloos bericht’.Maar hy
			 beweert dat ze haar ‘minnaar was toegevlogen’ en ook dat er
			 iets onbehoorlyks geschiedde: ‘wanneer ik binnentrad’ Het
			 staat er.
		  Machteld laat hemzelf beoordeelen: ‘uit wat bron die
			 aandracht zij geschept.’ Ze kan maar niet begrypen hoe:
			 ‘Velzens aadlijk bloed met vuige Vorstenbeulen tot muichelmoord en
			 - klimax! - eedverbreking kan heulen.’ Ook ik begryp niet hoe men
			 met iemand tot iets heulen kan. Maar... 't staat er.
		  Ze gelast nu haar: ‘verdwaasde hersens’ te:
			 ‘beven.’ Haar ziel was, o.a. niet gevormd voor:
			 ‘misvertrouwen.’ Er ‘faalt weinig aan of ze
			 bezwalkt haar grijzen Vader als Staatsverrader.’  
{==161==} {>>pagina-aanduiding<<}
 
		  In-weerwil van dit alles beroemt zy zich... 
		  
		  En ze heeft volkomen gelyk, lezer, al kunt gy, nog altyd m'n
			 éénen ‘knoop’ niet kennende, haar de daarvoor
			 verschuldigde zeer byzondere eer niet geven. Wacht maar!
		  
		  Machteld roemt er op dat ze niet: ‘door Velzens
			 bed... met zijn geest van achterdocht is besmet.’ De
			 allerzuiverste waarheid! Geen Vorst of Volk weet nog ten-halve hoe
			 treurspellig-onbesmet die Bilderdyks Machteld is.
		  Raad er niet naar, lezer. Spaar u de onnoodige vermoeienis. Ze
			 was... o, die ééne knoop! Ik bezwyk onder m'n knoop. En 't is nog
			 niet eens de ware, de groote, de eigenlyke!
		  Neen, Machteld, ge waart niet ‘besmet’ door
			 ‘Velzens bed!’ Jammer dat ge hier, geperst door 't tiranniek rym,
			 dat meubel by den waren naam moest noemen. Hoe burgerlyk! Het ding heet
			 eigenlyk koets, weetje, of... diligence, of omnibus, of kar, fourgon,
			 calèche... kies maar uit, als 't maar iets uit 'n stal is, hoe ge 't dan
			 ook blieft te noemen, doch besmet door dat rytuig zyt ge niet, o Machteld van
			 Mr. 
			 Willem Bilderdyk! De onbesmetheid van
			 uw... bedtyd is - op één na! - de schoonste schoonheid van z'n
			 stuk... op 't rym na! Mensch, houdje daaraan! En ga voort:
		  ‘Het Hof van Floris verstrekt geen val voor vrouwen
			 van mijn staat.’ By herdruk stel ik voor, hier in-plaats van
			 ‘val’ een knip te verstrekken. 't Heeft beter houding voor:
			 ‘Vrouwen van mijn staat’ zich by vogeltjes dan by muizen te
			 vergelyken. Tevens zou hier dan kunnen worden opgegeven welk soort van vrouwen
			 - naar de zedelykheidsbegrippen des godvruchtigen auteurs - wèl mochten
			 geknipt worden in 't ‘Hof’ van zoo'n byzonder eedlen
			 Graaf?
		  't Is: ‘op mijn eeuwigdierbre Nicht’ dat Amstel:
			 ‘de hoop mijns levens - 't rymwoord, Machteld! -
			 sticht.’ Het staat er.
		  Het meer bekende: wacht in 't geweer! en: sauve qui peut,
			 luidt in den mond eener dichterlyk gekonditioneerde Edelvrouw: ‘mijn
			 Maagden! dat ik vlied'!’ 
		  Iets beschermen, verdedigen, heet: ‘veiligen.’
			 
		  Amstel beweert dat zyn dood: ‘baten noch herstellen zou
			 voor 't hem gepleegd verraad.’ 
		  Wat beteekent - let wel: na 'n punt - ‘Ontdekken daar hy
			 rijst?’ Deze alleraardigste uitdrukking is de dichterlyke overzetting
			 van: zou 't ook misschien goed zyn, hem straks by z'n ontwaken de zaak
			 meetedeelen?’ Dit had de lezer zeker niet kunnen raden. Men moet dan ook
			 om den auteur in z'n taalvlucht te volgen, zoo knap zyn als ik, of als 'n lid
			 
{==162==} {>>pagina-aanduiding<<}
 van het treurspelpersoneel. Amstel, byv. valt zichzelf volstrekt
			 niet in de rede, om te vragen: wat zou ik daar eigenlyk hebben willen
			 zeggen?
		  In-plaats hiervan, overweegt de deugd- en godvereerende gauwdief, of
			 't in dit geval zou te-pas komen Floris te: ‘smeeken dat hy lafhartig
			 worde, om my, om laffen moordenares te wettigen? 't Staat er.
		  Floris: ‘wist vorstelijk 't edel hart liefde te
			 ontrukken.’ Een beetje vertaling is hier alweer niet overbodig. De
			 bedoeling van den hoogzedekundigen schelm - 't is weer Amstel die spreekt -
			 schynt te zyn, dat Floris, vorstelyk deugdzaam als immer, in zyn hart de
			 liefde voor Machteld onderdrukt had.
		  Doch hoe men de zaak wende of keere: ‘daar is geen uitkomst
			 aan.’ En zelfs: ‘geen beraân.’ Het -
			 dortsche? - ‘Lot’ heeft Floris' val: ‘bestemd en
			 bezegeld.’ Dat dan ook dit ‘Lot’ hem:
			 ‘der band ontslaak’ en:
		  
			 ‘zoo 't mooglijk is...  
		  

		  Heel lief van den innig godsdienstigen verrader, het
			 ‘Lot’ zooveel speling te gunnen:
		  
			 ‘Zoo 't mooglijk is, herstelle, en voor zijn welzijn
				waak.’ 
		  

		  Dit moet, volgens Amstel, het ‘Lot’ doen. Hyzelf
			 echter moet 'n rymwoord gereed maken voor ‘nader.’ ‘Wanneer
			 't ‘Lot’ zoo krek z'n plicht doet als hy, is Floris subiet
			 gered. Want: ‘dat ik mijn kracht vergader'!’ zegt-i zonder
			 bedenken.
		  Kuik is 'n allerbraafste ridder. Hy heeft o.a. ‘geen
			 eedgespan onderschreven.’ Dit getuigt voor z'n taalkennis. Wel
			 komt-i: ‘als vyand hier, maar waardig aan z'n stam.’ 't Is
			 aan Amstel bekend, zegt hy, dat men op hem wachtte: ‘eer de aanslag
			 werken mocht.’ 
		  By de scène van den Geerteminnebeker - historisch
			 hoekkanteeltandje van grootmama! - toont de kuische Floris dat-i ook
			 huishoudelyk, zindelyk en ordentelyk is. ‘Geef acht om niet te
			 plengen’ zegt-i. Het staat er.
		  Het: ‘paleis waagt van 't schandaal.’ Toch moet
			 Machteld: ‘dit vreezen staken’ en, volgens Kuik, behoort
			 Floris: ‘die fierheid vrij te verbannen.’ Hiertoe was
			 te-meer reden, omdat-i: ‘in zijn Hof verradersch wordt
			 aangerand. 't Staat er.
		  Maar Floris - die z'n degen heeft weggeworpen - is 'n modelheld.
			 ‘Meent ge, zegt-i, dat ik 't licht van een verraâr zou
			 bedelen?’ Dit doet hy niet. Misschien wel uit vrees dat de
			 verraâr meenen zou dat-i om 'n bougie vroeg. By deze 
{==163==} {>>pagina-aanduiding<<}

			 gelegenheid: ‘vervalt de Staf.’ 
		  Het woord: ‘dartel’ wedyvert met:
			 ‘wulpschheid’ in kluchtige frekwentie.
		  Floris is 'n: ‘dartle Koningszoon.’ Hy is
			 schuldig aan: dartle drift.’ 
		  
			 ‘Maar, 't waakt verschriklijk op uit zulk een dartlen
				droom.’ 
		  

		  Met de vlammen die door den boezem ‘dartlen’ en
			 daarna - haar leven beterend zeker - uit het gezicht
			 ‘spartelen’ hebben we reeds vereerende kennis gemaakt. Het
			 spreekt vanzelf, dat al deze beschuldigingen van verregaande dartelheid in den
			 mond der verraârs gelegd worden, en dat ze ongelyk hebben. Wel bezien is
			 onze treurspel-Floris nogal houterig, en 't komt me voor dat 's mans dartelheid
			 wel de laatste reden zou opleveren om hem doodteslaan. Maar z'n verraârs
			 zyn met dit motief volkomen tevreden.
		  De nogal bruikbare imperatief: zwygt! luidt in 'n behoorlyk
			 treurspel: ‘men legg' de tong van wederzijde in toom.’ Toom,
			 zoom, droom... 't rymt!
		  Over 't geheel wordt er 'n ruim gebruik gemaakt van verheven
			 optatieven. De ridders schynen jaloers op de taalkennis van 't gepeupel, en
			 zelfs militaire orders vinden wy in dezen zeer praktischen vorm gegoten. Een
			 verbetering die ik aanbeveel in de attentie van de Specialiteiten die zich
			 bezig houden met defensie-wanhoopsverhandelingen. ‘Men hou den wal
			 bezet!’ kommandeert generaal Woerden. ‘De wachter op den Dom
			 geef seinen... 
		  Van wat? vraagt de domme lezer die geen dichter is.
		  Leer dit van 
			 Bilderdyk, 'n fatsoenlyk
			 treurspeldomwachter geeft geen seinen ‘van’ iets. Hy:
			 ‘geef seinen wat er nadert!’ Zoo staat er, en zoo is
			 het.
		  ‘Dit stemde en nam ik aan’ zegt Kuik. Het staat
			 er.
		  Ziehier weer 'n paar staaltjes van onze Machteld, waaruit men leeren
			 kan hoe de kuisheid zich soms behelpt met niet zeer gekuischt hollandsch.
		  De: ‘Hemel’ weet dat zy zich nooit 'n:
			 ‘zucht veroreloofde, die voedsel was van... 
		  By de hedendaagsche vervalsching van levensmiddelen, en duurte van
			 brandstof, is 't niet onbelangryk eens optemerken wat men in de middeleeuwen
			 voor voedsel gebruikte, en van wat?
		  Een: ‘zucht’ dan, die: ‘voedsel was van
			 't vuur... 
		  
		  Hier volgt 'n allerzonderlingste eigenschap van ‘vuur.’
		  	Waar-
{==164==} {>>pagina-aanduiding<<}
schynlyk  'n gevolg van de rare voeding:
		  
			 ‘vuur, hetgeen mijn plicht verdoofde.’ 
		  

		  In heb dezen keer geen lust dat ‘hetgeen’ te
			 benoemen tot vierden naamval. Er komt 'n eind aan alles, en de rol van
			 Newfoundlander begint me te vermoeien. Als laatste poging dan: de dichter
			 bedoelt dat Machtelds plicht haar vuur verdoofde, en niet omgekeerd.
		  Hierop maakt ze haar sterfplan voor de vyfde Akte gereed, en roept
			 er God by: ‘Gy, Hemel, stem het, gy!’ 
		  Floris: ‘geboren tot den Staf’ houdt 'n zeer
			 belangryke politiek-theokratische redevoering. Maar we zyn aan taal. Hy
			 verhaalt aan God, dat 'n: ‘Wees, die 't gezag aanvaardt na 't uitgaan
			 der Voogdij’ een: ‘vreesselijken stand’ heeft. Hy
			 spreekt van: ‘'s lands ontzagbre toomen’ en van de:
			 ‘slapheid van de vuist die... een ijdlen naam bewaart voor 't rijpend
			 Vorstlijk kind.’ God zal wel begrepen hebben wat Floris eigenlyk
			 bedoelde. En zelfs ik zie nagenoeg kans uitteleggen wat de dichter hier,
			 tot onderwys en vermaak van Vorsten en Volken, aan God herinnert. Maar... ik
			 blyf 't ongepast vinden, iets te doen bewaren door ‘de slapheid van
			 een vuist’ en 'n ‘Voogdij’ te laten
			 ‘uitgaan’ als 'n kaarsje.
		  Prachtig, majestueus en... goddelyk, zyn in dat monologisch
			 kollokwium, de beide volgende regels. Ziehier wat het rypend Vorstlyk kind
			 uitvoert:
		  
			 ‘Het grijpt de teugels, ja; maar machtloos om de rossen 
			 Te dwingen die in 't wild met kar en voerman hossen.’ 
		  

		  Tirons l'échelle, meent ge, na zoo'n
			 dichterlykheid?
		  Neen! Ik moet m'n taak afwerken, ten einde toe. Ik ben zoo omstreeks
			 aan nummer vierhonderd en twintig. Er staan nog maar 'n paar dozyn profeetjes
			 te wachten. Geslacht worden zùllen ze... 
		  
		  't Is m'n plicht!
		
		
{==165==} {>>pagina-aanduiding<<}
 
		  Tweede vervolg op de staatkundige beschouwingen der oorzaken
			 die geleid hebben tot de troonsbeklimming van Koning Lodewyk-Napoleon.
			 En ook iets over Hollandsche taal.

		  1056.

		  Alweder zullen zekere bekrompen betweters het opschrift boven m'n
			 vorig Hoofdstuk af keuren. De vitzucht gaat zoo vèr!
		  Maar ik... ik ga voort. Gezegd, geslacht... tot er de dood op
			 volgt!
		  Heeft de lezer by ongeluk geen staatkundigen blik, 't is myn schuld
			 niet.
		  
		  Engeland had in de dertiende en veertiende eeuw vreemde gewoonten.
			 Het beklaagde zich niet ‘over’ iets, en zelfs niet - zooals
			 Bilderdyks Machteld en hollandsche ridderschap - ‘van’ iets. Het
			 beklaagde zich: ‘op dien voet.’ En dit deed het by-voorkeur
			 als 't rymen wilde op: moet, zoet, gemoet, toet, enz. Zoo'n klacht maakte dan
			 ook in die dagen 'n zeer byzonderen indruk op likdoorns.
		  Om terugtekeeren tot onzen tooneelheld, hy verzekert aan God, dat hy
			 aan Eduard zyn: ‘recht op Schotlands kroon verbleven heeft.’
			 Wat kan men meer verlangen? Ik ken er weinigen die kans zouden zien tot zoo'n
			 kunststuk.
		  Floris veroorlooft zich in dat gesprek meer zonderlingheden.
			 ‘Hy is der dood getroost.’ 't Staat er.
		  Toch blykt er dat de man al deze taalmoorden niet beging zonder
			 eenige inspanning, want wy lezen dat-i, kort na die 
{==166==} {>>pagina-aanduiding<<}
 verzekering,
			 in: ‘eene soort van verbijstering valt.’ De dichter heeft
			 verzuimd de bedoelde soort te omschryven, 't geen voor den schouwspeler die
			 Floris voorstelt, 'n eigenaardige moeielykheid te-weeg brengt. Als hy zich in
			 de soort vergist, valt de heeleFloris. Ik meen 't stuk.
		  Ei, hier zien we op-eens onze Machteld weer, de vrouw van... neen,
			 de vrouw niet, maar toch... iets als... de vrouw van: ‘vloekbren
			 Velzen.’ Ze is ditmaal in manskleeren, en - ik moet het wel
			 bekennen - iets minder kuisch dan gewoonlyk, indien ik althans de hollandsche
			 vertaling mag raadplegen van haar fransche uitdrukking: ‘ik ben aan
			 u.’ Maar dit geef ik om beter. Misschien beteekent het iets
			 anders.
		  Ze zal: ‘quarreel noch speerschoot duchten.’ De
			 historische kleur van die dingen is verblindend.
		  Amstel, die zes regels vroeger met de oprecht-godsdienstige
			 bescheienheid die dezen schelm kenmerkt, Floris verzocht heeft hem:
			 ‘te vertrappen’ - ‘'k ben het waard!’
			 zegt-i - spreekt nu twee regels uit, die ik niet wel vertalen kan. Misschien is
			 de lezer gelukkiger. Er staat:
		  
			 ‘Vergeef me, zoo ik 't uur, het kostlijk uur niet spill' 
			 In eerbetooning of betuiging, slechts verloren 
			 By blijkbre misdaad.’ 
		  

		  Geeft hy hier, uit wrevel over 't mislukt solliciteeren om vertrapt
			 te worden, aan Floris 'n sarrig raadseltjes op? Wie peilt de diepten...
			 enz.
		  Arme Floris! Hadt ge den man maar liever z'n zin gegeven! Dat heeft
			 men van die tirannen. Nooit willen zy iemand 'n pleiziertje doen.
		  Tot z'n straf verneemt Floris dan nu ook dat het:
			 ‘uit’ is met z'n: ‘gebied.’ Maar hy kan
			 zich met deze opinie niet vereenigen. Volgens hem staat die zaak: ‘by
			 't Lot.’ Amstel beweert dat z'n leven gevaar loopt
			 ‘van’ - rym, Machteld, rym! - van 't:
			 ‘muitrenrot’ alzoo.
		  Na vernomen te hebben dat men hem naar Engeland wil voeren, waar
			 z'n: ‘hoede - dat noemden ze: hoede! - den kerkermuur zal
			 worden betrouwd’ vraagt de goeie Floris heel gemoedelyk:
			 ‘voor eeuwig?’ 
		  Uit 'n begrypelyke en geenszins onvorstelyke nieuwsgierigheid, zou
			 't hem aangenaam wezen iets meer van de zaak te vernemen. ‘Weet ge
			 iets meer, dat my hun...
		  Er is volgens de maat nog plaats voor drie sylben. En... er moet
			 gerymd op: trouwd. Genieten wy den heelen regel in 
{==167==} {>>pagina-aanduiding<<}
 al z'n
			 schoonheid: 
		  
			 ‘Voor eeuwig? Weet ge iets meer dat my hun moedwil
				brouwt?’ 
		  

		  Ziedaar hoe 't delikt van die saamgezworen fielten aan versmaat en
			 rym 'n veel zachter kwalifikatie te danken heeft, dan de eisch en konkluzie is
			 van ongerymde en matelooze Historie niet alleen, maar wel degelyk van onzen
			 verzenmaker zelf. Te groote inschikkelykheid voor ‘vuige
			 muitrenrotten’ was waarlyk Bilderdyks hoofdfout niet! En nog bestaan
			 er onverlaten die beweren dat men met dat gevèrs z'n gemoed verdraait,
			 en taal verkracht, en waarheid schendt... foei!
		  Doch zie, nog is deze pronkregel niet geheel afgehandeld. By:
			 ‘eeuwig’ staat 'n sterretje. Wie dit renvooi volgt, komt te
			 weten dat: ‘(Amstel zucht... 
		  Zeer wel! 
			 Kean, 
			 Talma, 
			 Snoek en dergelyken, die de eer zullen
			 hebben den bilderdykschen Amstel op de planken voortestellen, moeten by deze
			 passage... 
		  
			 ‘De régisseur is streng. Beboet... ik zou je
				danken!’ 
		  

		  ... ze zullen zuchten. En dan?
		  Wat meer nog?
		  Onnoozele! Ziehier wat ze volgens den uitdrukkelyken wensch van den
			 auteur, ter leering van Vorsten en Volken te doen hebben. Amstel zucht,
			 ja, maar... hy zucht: ‘in plaats van te antwoorden.’
			 Zóó staat er, en wie er wat afdoet, wordt beboet door den
			 régisseur.
		  De uitdrukking: huis- en rytuigschilder is bekend. Ziehier 'n nieuwe
			 betrekking van die kumuleerende soort. Amstel is: ‘verraad- en
			 oproersmeder.’ Zoo betitelt hem Floris, en hoogstwaarschynlyk heeft
			 de man z'n visitekaartjes in dien geest doen veranderen. Misschien ook z'n
			 smidswapen.
		  Floris weigert het snood ontwerp te: ‘wettigen.’
			 Hy wil: ‘geen afstand doen van: ‘d' aangeboren Staf.’
			 En waarom ook zou hy dit? Immers niet:
		  
			 ‘Om gruwbren moordenaren 
			 Den vloek van 't Nageslacht, den beul van 't hart, te
				sparen?’ 
		  

		  Waarachtig, ik weet ten-naaste-by wat 
			 Bilderdyk hier heeft willen zeggen.
			 Jazelfs ik zou kans zien het eenigszins begrypelyk te maken aan Vorsten en
			 Volken. Maar er staan nog altyd eenige paren profeten op de exekutie te
			 wachten... de belhamels, lezer! ‘Vloek’ en
			 ‘beul’ mogen dus voor myn deel ‘gespaard’
			 blyven. Vooruit! 
{==168==} {>>pagina-aanduiding<<}
 
		  Amstel spreekt:
		  
			 ‘Zie, zie mijn wroeging, zie mijn ijslijke angst. Mijn
				bloed 
			 Wenscht, wenscht te stroomen voor uw redding...  
		  

		  Denk aan 't rym, Machteld!
		  
			 ...word behoed!’ 
		  

		  Is dit perfektilisch-kwakzalflorisch, of niet, lezer?
		  Deze beide regels van Amstel geven my gepaste aanleiding tot 'n
			 korte verhandeling over stoplappen. De leergierige lezer heeft niet onopgemerkt
			 gelaten dat Floris hier driemaal ‘zien’ moet, en dat Amstels
			 bloed twee keeren, en wel kort achter elkaar, iets verricht dat aan 't bloed
			 van gewone menschen zwaar vallen zou éénmaal te doen, al ware 't
			 na wat voorbereiding. Dit zyn schoonheden van 'n niet gemakkelyk te bepalen
			 soort. Wie ze maar dichterlyk vindt, vergist zich. Ze staan hooger, veel
			 hooger.
		  Onze dichtervorst en taalbeheerscher betoont zich overal, ook in
			 maatvulsels van meer gebruikelyk allooi, 'n ware monarch. Doch op 't gebied der
			 stoplappige verdubbeling waarvan Amstel ons hier zoo gul 'n paar voorbeelden
			 levert, regeert hy met byzondere autokratie. 't Is 'n privatief domein van den
			 vèrsmonarch.
		  Voor leerling en gezel in de verzenmakery kan 't z'n nut hebben,
			 hierop acht te geven. Zoodra de maat wat hinkt...
		  
			 Weg, weg van hier, die zich om zond stand kommert! 
		  

		  ...zoodra men verlegen is om 'n voet, of al ware 't maar om 'n duim
			 of wat... poëzie, behoeft men slechts 'n lettergreep - ja, twee
			 of drie des-noods - tweemaal te doen verschynen op den sterktestaat van z'n
			 dichterlyke verrukking, en... klaar is de godentaal! Weerspannige hersens en
			 verstopte dichtaders die 't kunstje nu nòg niet vatten, moeten maar 'n
			 voorbeeld nemen aan den rekruut die op 't appèl ‘present!’
			 roept voor z'n gedrosten broêr.
		  Wie 't wèl vat, moet zich niet terstond gaan inbeelden dat-i
			 nu hierom alleen 'n dichter wezen zou. Volstrekt niet. Ook op andere manieren
			 behoort hy telkens blyk te geven dat-i niet recht weet wat-i zegt, of althans
			 dat hem de ware beteekenis der woorden onverschillig is. Wie dit uit het oog
			 verliest, deed beter zich te houden aan gemeen menschelyk proza.
		  
		  M'n verhandeling over stoplappen is uit.
		  
		  Na 't pronkrym: ‘word behoed!’ valt Amstel op z'n
			 knieën, 
{==169==} {>>pagina-aanduiding<<}
 't geen Floris aanleiding schynt te geven, hem
			 byzonder brutaal te vinden. De nederige Amstel meende zeker dat-i de zaak niet
			 lager behandelen kon. En wat is z'n dank? ‘Laat af,
			 Vermeetle!’ roept Floris. Wat zou de eedle Graaf wel gezegd
			 hebben, als Amstel by deze gelegenheid op 'n stoel geklommen was, of 'n menuet
			 had gedanst?
		  Als vervolg op z'n vermetelheid belooft de man: ‘(met
			 schaamte oprijzende)’ dat hy de vlucht van Floris zal:
			 ‘bedekken’ en dat hy voor hem sterven wil, met... 
		  Raad eens met wat, lezer?
		  ...met: ‘wellust!’ 
		  Où diable la volupté va-t-elle se
			 nîcher!
		  't Spreekt vanzelf dat er niets van komt. Wy weten dat Floris 'n
			 kuische Graaf is, en zulke onbehoorlykheden niet zou aanmoedigen.
		  Wat Vorsten en Volken aangaat, is Amstels voorstel vol leering en
			 vermakelykheid. Ze ontvangen hier zoo'n genoegelyk-afschuwelyken indruk van
			 wellust, dat die roman- en tooneelhebbelykheid nu wel eens-vooral kan beschouwd
			 worden als behoorlyk uitgeroeid.
		  Maar... onze Wouter heeft lang over dien regel zitten tobben. Wel
			 besloot hy ernstig, zich aan Amstel te spiegelen - en aan de juffrouw boven den
			 spekslager! - doch... begrypen, wat men zou kunnen noemen: begrypen,
			 deed-i Amstels voorstel niet. En ik ook niet. Maar 't staat er.
		  ‘Floris verwijderde zich... 
		  De gewone lezer vindt dit onbescheiden in 'n Graaf die:
			 ‘aan handen en voeten geboeid’ 'n gevangenis bewoont. De zin
			 is evenwel niet uit. Hy verwydert zich, en: ‘zet zich
			 neder.’ Dit kàn. Maar weinigen peilen de diepte van de
			 dichterlyke fantazie, waaruit die ‘verwydering’ is
			 ‘opgedonderd.’ Tot m'n smart vind ik het laatste woord niet in dit
			 treurspel - de eenige schoonheid dan ook, die er aan ontbreekt - maar
			 bilderdyksch is 't wèl. De voortreffelyke rymvatbaarheid valt ook den
			 onkundigste in 't oog.
		  Uit die ‘verwijdering’ dan van Floris is 'n
			 fameuze korrektie opgedonderd voor de Historie. Ik kan den lezer verzekeren dat
			 Clio's ‘staf’ finaal is komen te vervallen.
		  Ziehier hoe de zaak in elkaar zit.
		  Naar de opvatting van gewoon denkende menschen was Floris 'n gemeene
			 kerel. Daar ik niet hoef te rymen, lezer, vraag ik vergunning me eenigszins
			 duidelyker uittedrukken dan 'n verzenmaker. Over z'n gesjacher met
			 ‘Englands Vorst’ sprak ik reeds. Lees voorts - in òngerymde
			 stukken, ja al ware het 
{==170==} {>>pagina-aanduiding<<}
 in den ver goêlykenden Melis! - hoe
			 hy altyd bezig was met gevangen nemen en houden: ridderlyk-losgeld-industrie!
			 Met het grissen van sterkten en sloten, om die te bewaren als pand. Hoe hy, na
			 't innemen van kasteelen, de bezetting uitmoordde. Hoe infaam hy z'n moei
			 Aleid, aan wie hy in z'n jeugd zooveel te danken had, behandelde zoodra hy
			 meende haar hulp te kunnen missen. Enz. Enz.
			  *
		  Clio verzekert uitdrukkelyk dat de eedle Graaf 'n allergemeenst
			 
{==171==} {>>pagina-aanduiding<<}
 heer was.
		  Welnu, Clio loog.
		  Ze loog: Want... hy: ‘verwijderde zich... en:
			 ‘zet zich neêr’ nu ja, maar... ‘hy verwijdert
			 zich.’ 
		  Hieruit alleen reeds kan de menschkundige lezer de onwaarachtigheid
			 van die Clio bewyzen.
		  't Is op psychologische gronden onmogelyk, dat dezelfde man 'n
			 woesteling kan geweest zyn, dien we hier - onder Bilderdyks dichterlyke leiding
			 - zoo prettig betrappen op 'n inschikkelykheid, als waartoe 'n onlangs uit
			 godvreezende ouders geboren lid van 'n christelyke jongelings-vereeniging zich
			 te barbaarsch voelen zou in z'n onschuldigsten middagslaap.
		  Ziehier wat Floris deed, en waarom?
		  De hoogvorstelyke intelligentie die in alle treurspelen samengaat
			 met stamgoedhartigheid, deed hem inzien dat booswicht Amstel nu wel weer eens
			 'n apartje te rymen zou hebben met z'n God. De eedle Graaf had in 't livret
			 gelezen hoe 't rendez-vous zou plaats hebben: ‘(Voor op 't
			 tooneel.)’ Zou hy dit storen? Neen! Een fâcheux
			 troisième zyn? Neen! Zou hy Vorsten en Volken berooven van de
			 allerverwonderlykste alleen-samenspraak die z'n rymkollega gereed maakte voor
			 God en 't voetlicht? Neen! Dit alles doet geen eedle Graaf uit 'n treurspel van
			 Mr. Bilderdyk.
		  ‘Aan handen en voeten geboeid’ - denk eens,
			 lezer! - ‘verwijdert’ hy zich.
		  Als dàt niet grandioos is, en delikaat, dan... 
		  Amstel is wel 'n schelm en zeer vroom, maar toch te-gelykertyd nogal
			 onbeleefd. Hy bedankt Floris niet eens. Met onbesuisde godsdienstigheid werpt
			 hy den ‘Hemel’ die hem zoo trouw aan al z'n schelmery
			 geholpen had, de volgende ontevreden rymen op 't lyf:
		  
			 ‘ò Hemel, laat Ge op de aard dan enkel
				gruwelstukken...  
		  

		  Men begrypt immers dat de man hier van z'n eigen zaken spreekt?
		  
			 ...en mag rechtschapenheid geen enkle daad gelukken! 
			 De stugge Woerden blaast...  
		  

		  Ik denk dat de ‘Hemel’ dit bericht eenigszins vreemd zal
			 gevonden hebben.
		  
			 ... blaast den meineed en 't verraad. 
			 Verwoede Velzen, moord - ! 
		  

		  Zóó staat er. Velzen blaast:
		  
			 ...moord -! en - redding wordt versmaad! 
			 Verberg ik my voor 't licht! Voor 't menschdom! voor
				my-zelven! 
			 En, Hemel! mocht me uw val het schuldig hoofd bedelven!’ 
		  
 
{==172==} {>>pagina-aanduiding<<}
 
		  De wensch is billyk. Maar 't zal den ‘Hemel’
			 verwonderd hebben dat hyzelf zoo aandringt op die exekutie, omdat andere
			 fielten gewoon zyn zulke verzoeken overtelaten aan hun slachtoffers. Men houde
			 echter in 't oog dat Amstel om vele redenen 'n schelm was van zeer byzondere
			 soort. Zeer met den ‘Hemel’ bevriend, en lid van 'n
			 bilderdyksch treurspelpersoneel, was hy wel eenigszins gerechtigd tot 'n
			 eigenaardige behandeling van zaken. We maakten reeds vroeger de opmerking dat
			 hy z'n godsdienstige tooneelkarrière begon met het stichtelyk
			 galgeberouw dat door andere booswichten - en treurspeldichters - voor 't slot
			 bewaard wordt. Alle beoefenaars van zielkunde zyn hiervoor aan den auteur
			 grooten dank schuldig, wyl hy uit die schynbaar averechtsche opvatting de
			 gelegenheid put, ons te onthalen op allerliefste godebehagelyke verzuchtingen.
			 Men zou er 'n gestudeerden dominee voor laten staan.
		  Wie met deze opheldering der oorzaken van Amstels qui perd
			 gagne nog niet tevreden is, bedenke dat elk welgeschapen mensch zondig
			 ter-wereld komt, en dus eigenlyk reeds in de wieg moest beginnen zich te
			 oefenen in de zaligmakende schavotsstemming. Wel beschouwd alzoo, scheen
			 Amstel's geweten eer nà dan vóór te loopen.
		  En... er bestaat nog 'n reden voor z'n ongewoonheid. De auteur was
			 zoo dom niet! Dit zal terstond blyken.
		  Na dat laatste gebed bleef de ‘Hemel’ waar-i was.
			 Er viel niets, en Amstels hoofd bleef onbedolven. Heel verdrietig hierover -
			 misschien ook om Floris te verlossen uit z'n al te diskrete
			 ‘verwijdering’ - verlaat hy de gevangenis en het tooneel. We
			 zien den allergodvruchtigsten schelm niet terug, daar onze schryver hem geen
			 deel laat nemen aan den moord. Juist hèm niet, dien hyzelf toch
			 genoodzaakt was by-gelegenheid van den Judas-dronk voortestellen als den
			 laaghartigsten der verraders. Juist hèm niet, die dan toch volgens de
			 historie òf ‘hoofddryver van 't stuk’ was, gelyk 
			 Huydecoper hem noemt, òf althans de
			 yverigste onder de beulen die door Eduard van Engeland gehuurd waren. Hoe komt
			 het dat dit weggoochelen van 'n hoofdpersoon nooit in 't oog viel? Ieder toch
			 zou 't vreemd vinden Brutus te missen by Cezar's dood, niet waar? De reden van
			 dit zonderling verzuim...
		  Lezer, 't is geen verzuim! Het is opzet. Het is bedrog. Het is 'n
			 laaghartigheid van onzen rymelaar. Hy schreef z'n stuk met de bedoeling dat 't
			 zou worden opgevoerd... te Amsterdam! Vanhier dan ook, wat dien Amstel
			 betreft, het geknoei met godsdienst. Geheel-en-al kòn de schurk niet
		  	ach-
{==173==} {>>pagina-aanduiding<<}
terwege  blyven. Het werd dus de eisch der ‘Kunst’
			 z'n schelmery zóó toetesuikeren met 'n theologischen
			 ‘Heer’ dat het amsterdamsch Publiek ‘met
			 God’ de schande zou kunnen slikken van z'n edelen voorzaat uit de
			 Dirk-van-Hasselt-steeg.
		  Is 't niet treurig dat kunstjes van dit allooi altyd gelukt zyn?
			 Wordt het niet tyd, ons te wapenen tegen zulke bedriegeryen ‘met
			 God?’ En begint de lezer 't analogisch verband te beseffen, tusschen
			 kreupele rymen, verdraaide zinsneden, om-hals gebrachte taal en... verkrachte
			 zedelykheid?
		  ‘Taal? We zyn byna gereed. Men meene echter niet dat ik
			 't onderwerp heb uitgeput. Er ware uit den éénen ‘Floris
			 de Vyfde’ zeer gemakkelyk een nieuwe lyst optestellen van
			 bilderdyksche schooljongensfouten, langer nog dan deze! Ik was wel genoodzaakt
			 meer dan de helft overteslaan!
		  
		  Na 't vertrek dan van den huilenden biddenden preekenden Amstel,
			 verschynt nu ter afwisseling de Edelknaap: ‘van bevoorens.’
			 Zoo staat er.
		  Men ziet en parenthèse hoe 't gevangeniswezen is
			 achteruitgegaan. In den goeden ouden riddertyd waren die etablissementen voor
			 ieder toegankelyk. Of de cipiers patent betaalden als ondernemers van publieke
			 vermakelykheden, weet ik niet, maar 't was er heel gezellig.
		  De eedle Graaf maakt aan den Edelknaap ‘van
			 bevoorens’ zeer beleefd z'n exkuses, dat hy 'n paar bedryven geleden
			 weigerde dat omineuze briefje te lezen. Maar, zegt-i: ‘ik moest mijn
			 deugd bewaren.’ Dàt was de reden. Z'n ‘deugd’ ach
			 ja, en... den treurspelknoop! Om den page ‘van bevoorens’
			 geheel tevreden te stellen, onthaalt hy hem op 'n paar prachtige rympjes:
		  
			 ‘Thans sterve ik rein van hart...  
		  

		  Hoe fyn schildert hier de dichter de hooggrafelyke vlekkeloosheid!
			 Reken maar na, lezer. Als Floris de indiskretigheid begaan had, het
			 levenreddende briefje te lezen, zou dàt z'n eenige, héél
			 eenige, zonde geweest zyn. Maar... hy heeft het niet gedaan. De Edelknaap van
			 bevoorens kan 't by God getuigen! Alzoo... enz.
		  De topografie van 't Sticht moet sedert de 13e eeuw zeer veranderd
			 zyn. 't Getrouwe Volk bestormt onder kommando van den auteur, een:
			 ‘ravijn.’ 't Staat er. Avis aan aardrykskundige
			 woordenboekschryvers die zeker niet weten dat er ooit zulke dingen in Nederland
			 geweest zyn. Ook uit 'n militair oogpunt heeft het:
			 ‘bestormen’ van 'n ‘ravijn’ al 't
			 betooverende der nieuwheid. 
{==174==} {>>pagina-aanduiding<<}
 
		  Eindelyk begint hier de krygshaftige Woerden imperativo modo
			 te kommandeeren. Hy gebruikt deze taal- en soldaatkundige verandering om
			 Floris' voeten te doen: ‘los boeien.’ 
		  Een ‘Wapenknecht’ wilden Graaf aangrypen, maar
			 schynt onthutst door de zonderlinge manier waarop deze hem die gemeenzaamheid
			 afraadt. De kerel heeft geen verstand van rym, en begrypt dus niet dat de
			 benauwde Floris niet anders zeggen kòn dan: ‘sta af,
			 Verwaten!’ Het staten.
		  Men ‘wederried mijn doel.’ Het stoel.
		  Floris had groot ongelyk zich zoo vreemd uittedrukken, want:
			 ‘het staat aan Englands Vorst’ - zoo verzekert Woerden -
			 ‘om van uw lot te schikken.’ Hy moet dus, volgens de opinie
			 van dien spreker, de: ‘dierbre oogenblikken niet aan ons - d.i.
			 aan de schelmen in wier naam Woerden 't woord voert - ontrooven.’
			 Dit zou Floris heel leelyk staan.
		  Hy blyft altyd ontevreden, en: ‘zal geen Engeland
			 zien.’ Ook wil hy niet: ‘met een beulenrot
			 ontvliên.’ Dit... enz. ‘rot’ isschuldig aan:
			 ‘vuigen Vadermoord.’ 
		  Ter belooning van z'n halsbrekende taalkunsten - en om 't nageslacht
			 te schuwen tegen germanismen - wordt de stervende Graaf door 'n wapenknecht:
			 ‘ondervangen.’ Uit dankbaarheid en:
			 ‘(bezwijkende)’ geeft-i nog 'n paar optatieven ten-beste,
			 waarvan één met het afsnydingsteeken versierd is, dat Pennewip in
			 den zevenden hemel bracht, maar my den indruk geeft van sarkastische toespeling
			 op 't snoeien van z'n leven. ‘Men legg' my neêr!’ en:
			 ‘men woede op geen misleide.’ Juist! Zóó
			 spreekt 'n doode... op heeterdaad naar 't leven geteekend.
		  Z'n allerlaatste tooneeldaad zou van groot effekt zyn, als we maar
			 akteurs hadden, die haar aanschouwelyk wisten te maken. Ik zou er alweer geen
			 kans toe zien. ‘Hy drukt haar - onze Machteld - de
			 hand.’ Het staat er.
		  De ‘Wapenknecht’ die hem
			 ‘ondervangen’ heeft, toont aanleg. Sedert zoo-even toen-i
			 niet begreep waarom men hem aansprak als flankeur verwaten, heeft de
			 man groote vorderingen in de kunst gemaakt. Hy rymt als de slagen van 'n klok.
			 Men moet dan ook erkennen dat Machteld hem braaf op den weg hielp. Ziehier hoe
			 ze 't aanleî:
		  
			 ‘Vorst, o mocht ik met mijn leven 
			 Het uwe... Floris 
			 't Is vergeefs. 
			   
			 (hy sterft.) 
			   Wapenknecht. 
			 Hy heeft den geest gegeven! 
		  
 
{==175==} {>>pagina-aanduiding<<}
 
		  Zóó rymden in 1296, de zoo-even ondervangen hebbende
			 wapenknechten. Zie nu eens daarby de militie van ònze dagen! Ja zelfs de
			 schuttery, of de mannen van de Weerbaarheid! Is 't niet bedroevend? Ja, 't is
			 bedroevend.
		  Machteld neemt heel alleen 't laatste rympje voor haar rekening.
			 Maar 't schynt haar niet makkelyk te vallen. Het mensch is uitgeput. Toch
			 vervult ze haar edelvrouwelyke tooneelplicht. Met
			 kunstvaardiglyk-regisseur-ontevredenheid-vreezende boeteschuwende stiptheid,
			 herinnert ze zich de schoone regels:
		  
			 ’ Wy stamluî vallen niet als boeren door elkaar: 
			 Hier lig ik... en daar jy... de page dáár...  
		  

		  en:
		  
			 ‘Zorg in het laatst Bedryf fatsoenlyk straks te
				sterven!’ 
		  

		  Ze doet het! Waarachtig... krek! En ik, zegt ze:
		  
			 ‘En ik! Ik sterf niet meê op 't dierbaar
				Vorstenlijk! 
			 Ik leef, en adem nog...  
		  

		  Wel zeker, mensch! Je rymt zelfs. Luister maar:
		  
			 ’Dank Hemel! Ik bezwijk!’ 
			   
			 Zoo was haar laatste snik een rym op Bilderdyk! 
		  

		  Hy had het wel aan haar verdiend.
		  De dichter heeft verzuimd ons te zeggen, aan welke soort van dood ze
			 zich eigenlyk schuldig maakte. Zoo als 't er stáát, zouden we
			 moeten aannemen dat ze gestorven is aan verwondering dat ze nog leefde. Maar 'n
			 behoorlyke schouwing van 't lyk schynt in de pen gebleven te zyn. We mogen dus
			 eenige speelruimte gunnen aan veronderstellingen, mits ze niet al te bar
			 indruischen tegen de historische onmogelykheid van 'n wel toegetakeld
			 treurspel. Is het wat veel gewaagd te gissen dat het mensch na haar bezwyken
			 nog iets heeft willen zeggen, en aan 't rym gestikt is?
		  Mocht dit juist geraden zyn, dan keur ik haar sterven volkomen goed.
			 Er is leering in. En... vermaak ook. 't Is 'n amusant caveat voor de
			 verzenmakende jonkheid.
		  Overigens?
		  Och, dat heel Nederland uitriepe by zeker soort van verzen die zich
			 aan de pers wisten te... ontzwachtelen:
‘Vriendelyk dank! We zyn
			 godlof mondig, weetje, in 't jaar 0.H. 
{==176==} {>>pagina-aanduiding<<}
 achttien honderd
			 drie en zeventig, en verkiezen ons niet langer door zottepraat te laten...
			 
		  O goden, 'n rym! Drie vellen druks voor 'n rym!
		  
		  ...bemachtelen, ziedaar!
		  
		  Met het zeer ernstig doel hiertoe het myne bytedragen, getroostte ik
			 my 't schryven van deze hoofdstukken.
		
		
{==177==} {>>pagina-aanduiding<<}
 
		  De belangstellende lezer komt eindelyk te weten waarom 
			 Lodewyk Napoleon Koning van Holland is
			 geworden.

		  1057.

		  Ik heb bewezen dat het ellendig geschapen staat met Bilderdyks
			 taal en versifikatie. Hy was hierin geen meester niet alleen, maar staat
			 zelfs ver beneden 't gewone peil van verzenmakers.
		  Met de aantooning dáárvan moest ik beginnen. En... ik
			 had geen keus in de methode van bewysvoering.
		  Wie in de analyse waaraan ik z'n Floris de
			 Vyfde onderwierp, een eigenlyk gezegde recensie meent te zien, 'n
		  leerzame Boek- of Kunstbeschouwing in goeden zin, zou zich vergissen.
		  Het prul is beneden Kritiek.
		  In-plaats - en tevens ten-bewyze - daarvan, moest ik 'n lyst van
			 fouten leveren, die tot Kritiek staat als 't policiedossier van 'n vagebond
			 tot 'n plutarchische levensbeschryving of 'n karakterkundigEssay.
		  En daarom ook is de lyst zoo lang.
		  Ik had niet te bewyzen dat ook zelfs de groote 
			 Bilderdyk wel eens 'n foutje maakt. Ik
			 moest aantoonen dat de schryver Bilderdyk 'n knoeier is van de ergste
			 soort.
		  Met meer of min ‘verwondering’ - dit is me onverschillig
			 geworden - zal nu de lezer wel genoodzaakt zyn deze stelling aantenemen, en de
			 buitenwerken der vesting: ‘qui ne veut pas être
			 étonnée’ zyn in m'n macht. Ik kan nu verder gaan zonder
			 me langer om die verwondering te bekommeren. 
{==178==} {>>pagina-aanduiding<<}
 
		  Niet grondig en uitputtend, maar voldoende toch naar ik meen, heb ik
			 tevens opgewekt tot het beoordeelen van de manier waarop Bilderdyk omspringt
			 met menschkunde en historische voorstelling. Juist door de
			 opmerkingen daaromtrent als 't ware te vermengen met de staaltjes van z'n
			 taal, mocht ik me onthouden van dieper onderzoek of verdere
			 ontwikkeling. Misschien zou ik me hier mogen beroepen op 
			 269. Het ligt immers in de rede, dat de man
			 die blyk geeft niet in-staat te zyn de allereenvoudigste gedachte behoorlyk
			 intekleeden, tevens alle bevoegdheid mist tot het schilderen van toestanden,
			 waarvan de beoordeeling iets meer vordert dan àllerlaagste schoolkennis.
			 Waar deze zoo ten-eenen-male ontbreekt, mogen we noch litterarische bekwaamheid
			 verwachten, noch historischen blik, noch zielkundige scherpzinnigheid, noch
			 aesthetische ontwikkeling. En... er is nog iets - het voornaamste! - dat men by
			 den zoodanige altyd te-vergeefs zoeken zal: de integriteit.
		  Ziehier alzoo weder de stelling die ik meermalen behandelde, omdat
			 ze my voorkomt van hoog belang te zyn: ‘de wyze van uitdrukking een
			 kenmerk der moraliteit.
		  Geenszins om deze stelling, wat Bilderdyk aangaat, te staven -
			 hyzelf levert de bewyzen, en ik zal die aantoonen - doch om de analogie te doen
			 in 't oog vallen, beroep ik my op 
			 734 en eenige volgenden nummers in den
			 IIIn Bundel. Ook m'n opmerkingen over Thorbecke's
			 ‘Historische Schetsen’ (452) en van der Palms hofredenary (516) kunnen, naar ik meen, met vrucht worden geraadpleegd.
		  In dat laatste nummer vooral wordt op 'n ziekteverschynsel gewezen, dat zeer
		  nauwkeurig overeenstemt met de onzedelykheid die ik aan Bilderdyk en aan
		  zeer veel andere schryvers ten-laste leg.
		  Doch eerst nog 'n enkel woord over de gebrekkige uitoefening van 't
			 schryvers-ambacht als zoodanig.
		  Wie werkt, maakt fouten. Om géén fouten te maken, zou
			 men niet moeten werken. Wie veel werkt, loopt gevaar veel fouten te maken.
			 Dwalen is menschelyk. Enz. enz. Niemand is van al deze waarheden meer
			 doordrongen dan ik, die ze by verdrietige ondervinding ken.
		  Doch er is verschil tusschen het maken van fouten, en doorgaande
			 slordigheid. Het bekende quandoque dormitat mag niet worden
			 ingeroepen door iemand die slechts by uitzondering wakker is.
		  Om 't nauw verband tusschen moraliteit en de wyze van uitdrukking te
		  	doen in 't oog vallen, beroep ik my op voor-
{==179==} {>>pagina-aanduiding<<}
beelden  uit het
			 dagelyksch leven. Zou men een wisselbrief voor echt houden, die van taalfouten
			 krioelt? Zou men vertrouwen stellen in de financieele soliditeit van iemand die
			 zich in kleeding, gebaren en taal doet kennen als 'n straatlooper? Zou men
			 te-biecht gaan by iemand die zich aanstelt als 'n dronken matroos? De
			 behandeling van 'n rechtszaak opdragen aan gemachtigden die niet schryven
			 kunnen? 
		  ‘Die niet schryven kunnen.’ We zyn er.
		  Op-zichzelf zou dit, even als die andere min loffelyke
			 eigenschappen, slechts grond geven tot 'n beschuldiging van negatieven
			 aard. Doch wanneer zulke personen zich als advokaat, als geestelyke, als mannen
			 van zaken, als rechtmatige trekkers of houders van 'n wisselbrief
			 voordoen... wanneer zy pogen zich meester te maken van de uit die
			 hoedanigheden voortvloeiende winsten en onderscheiding, dan levert hun onkunde
			 of linksheid wel degelyk grond tot de verdenking dat zepozitieve
			 bedriegers zyn. Om van deze verdenking tot zekerheid te geraken, is slechts
			 één stap noodig.
		  Wie 't Bilderdyk vergeeft dat-i niet behoorlyk schryven kan, mag
			 daarom nog geen genoegen nemen met de oneerlykheid waarmee hy zich als schryver
			 opdringt. En dit deed hy. In al z'n werken heerscht de eigenaardige toon van
			 iemand die meent iets belangryks te zeggen, van 'n wegwyzer, van 'n leeraar,
			 van 'n Ziener. In 'n stuk dat straks volgt, noemt hy z'n gerymel:
			 ‘goede verzen.’
		  Wist hy niet beter? In dit geval ware hy alleen schuldig aan
			 onjuiste schatting zyner gaven, en z'n vergissing zou slechts getuigenis geven
			 van scheef oordeel, niet van bedrog. Maar hy levert te-gelyker-tyd zulke
			 doorslaande blyken van opzettelyke valsheid, dat wy 't recht hebben hem te
			 veroordeelen als oneerlyk. We betrappen hem op 't uitgeven van valsche munt.
			 Dit kòn op-zichzelf beschouwd in onwetendheid geschied zyn. Er
			 blykt echter:
		  l0 dat-i coutumier du fait is, en:
		  20 dat hy die munt tracht aan den man te brengen in 'n
			 transaktie, even schandelyk als de muntvervalsching zelf.
		  
		  ‘Floris de Vyfde’ namelyk zou 'n slechte daad
			 blyven, al werd het stuk in behoorlyk Hollandsch overgezet.
		  
		  Het is my zeer wel bekend dat de verplichtingen van iemand die zich
			 op publiek terrein beweegt, zeer verschillend worden opgevat. Wat my betreft,
			 ik blyf er by, de roeping van 'n schryver zeer hoog te stellen. Dit blykt, naar
			 ik vertrouw uit al m'n werken, en nu weder uit het 
{==180==} {>>pagina-aanduiding<<}
 verband dat ik
			 meen te vinden tusschen den toestand eens Volks, en de litteratuur-periode die
			 dezen toestand voorafging. De dwalingen der kleinkinderen zyn de
			 digestie-verschynsels van de denkbeelden waarmee de grootouders gevoed werden.
			 Welnu 't hoofdbestanddeel der letterkunde die het tegenwoordig tydperk
			 voorafging, was Leugen.
		  Het is - in-weerwil dan van 't opzettelyk verknoeien der figuur van
			 Amstel - nog altyd mogelyk, dat sommige lezers deze verregaande onzedelykheid
			 niet bemerkt hebben in het stuk dat ik tot staal koos. Me dunkt ik hoor zeggen:
			 ‘nu ja, als voorbeeld van slechtschryvery kan die Floris dienen.
			 De taal is ellendig... 
		  
		  Dit is nu toegegeven, niet waar?
		  
		  ...de karakterkundige ontwikkeling is slecht... 
		  
		  Toegegeven, niet waar?
		  
		  ...maar... onzedelyk?
		  Ja, lezer. Bilderdyks moraal staat op één laagte met
			 z'n kikkans en de rest. Ik hoop dat ge nu den afkeer van verwondering
			 eenigszins moogt te-boven zyn. Doch al ware dit zoo niet, met of zonder
			 verbazing zult ge wel genoodzaakt wezen te erkennen dat onze door byna vier
			 geslachten geprezen schryver zich niet schaamde in 'n ethisch opzicht even
			 valsche munt te slaan als met z'n taal.
		  Er is tendenz, er is 'n oneerlyke strekking van
			 eigenbaat in 't schoonwasschen van dien Floris. De verdraaide opvatting van
			 't karakter des dommen woestelings, was in 
			 Bilderdyk geenszins 'n fout tegen
			 historische, menschkundige of aesthetische waarheid alleen, ze was 'n
			 welberekende gauwdievenstreek: hy maakte daarmee z'n hof aan 'n
			 ‘Vorst.’ 
		  De beschuldiging is zwaar. Ik zou ze dan ook niet inbrengen, indien
			 het bewys niet voor de hand lag. Slechte menschen zyn altyd dom, en dom
			 wàs onze verzenmaker! Hy erkent z'n felonie met 'n plompheid... of,
			 moeten we 't finesse noemen dat-i blyk gaf z'n Publiek te kennen?
			 Rekende hy er op, dat de menigte altyd genoegen neemt met bedrog, mits 't maar
			 behoorlyk grof is? Gedurende de vyf-en-zestig jaren die er sedert de
			 verschyning van z'n prachtstuk verliepen, heeft niemand hem z'n laagheid voorde
			 voeten geworpen.
		  Men heeft 
			 Bilderdyk vereerd met tegenwerking op alle
			 terreinen. Er is gekibbeld over z'n spelling - de hoogstbelangryke y- of
			 ij-, ch- of g-kwestien, e.d. - over z'n
		  	predestinatie-leer, over z'n juridische meeningen, over z'n be-
{==181==} {>>pagina-aanduiding<<}
handeling
			  der Vaderlandsche Geschiedenis... maar nooit heeft men hem de
			 walgelyke vleiery verweten, waarmee hy - de Vaderlander by-uitnemendheid! - de
			 gunst trachtte te winnen van... 
			 Lodewyk Napoleon.
		  Want aan dien Koning is 't ‘vaderlandsch
			 historisch’ stuk opgedragen! Ten-behoeve van dien vreemdeling moest
			 de hollandsche Graaf Floris worden omgeknoeid in 'n kraamkind van
			 onnoozelheid! Om Lodewyk genoegen te doen, haalt het middeleeuwsch
			 potentaatje de artikels aan uit het goddelyk Wetboek van Strafrecht, die
			 irremissibel straf bedreigen tegen: ‘Staatsverraad en
			 Vorstenmoord!’ 
		  Ziehier de misselyke opdracht van 't vod:
		  ‘SIRE,
 
De tout temps la Tragédie a
			 été considerée comme l'école et l'amusement des
			 Princes et des Peuples, parce qu'elle réunit le mâle
			 caractère de l'histoire aux agrémens de la
			 poésie.’
		  Mannelyk. Karakter. Geschiedenis. Poëzie. We noteeren
			 die woorden voor memorie.
		  ’La pièce que j'ai l'honneur de mettre à Vos
			 pieds, SIRE... 
		  ‘A Vos pieds.’ Zegge: mannelyk! Zegge: karakter!
			 Zegge: historie! Zegge: poëzie! Dit is de
			 mannelyk-historische-karaktertaal van 'n dichter.
		  ...intéresse la Majesté du trône que Vous
			 occupez. Le sujet que je traite, est... 
		  De aanbeveling die nu volgt, kan sommigen eenigszins vreemd
			 voorkomen. Om te behagen aan 'n Korsikaan, die door de verdiensten van
			 z'n broeder carrière had gemaakt in franschen dienst, verzekert
			 'n hollandsche dichter in vreemde taal, dat het door hem
			 behandeld onderwerp was:
		  ...national. C'est la chûte de l'ancienne maison des Comtes
			 de Hollande; c'est la gloire de notre nom ternie par un lâche
			 attentat; c'est l'envie et l'orgueil des Grands, ligués contre un Prince
			 aimable, rempli de vertu, et l'amour de son Peuple... 
		  Wat zegt hier de edele dichter? Was Floris: l'amour de son
			 Peuple? Het staat er. Een Volkskupidootjen alzoo. Precies als ‘lamme
			 Louis’ zeker. Aan hèm immers zyn al die aardigheden
			 geadresseerd.
		  ...c'est la lutte de ces petits tyrans du mogen âge,
			 oppresseurs par principe comme par intérêt, avec la
			 magnanimité, la douceur et la bienfaisance d'un maître
			 adoré.’ 
{==182==} {>>pagina-aanduiding<<}
 
		  Adoré! De hollandsche Floris? De fransche Louis?
			 Floris èn Louis? Om 't even. De lezer ziet wel dat we hier in de buurt
			 komen van den ouden-heer Baäl uit Koningen zóóveel?
			 Er wordt geadoreerd.
		  ‘Souffrez, SIRE, que je retrace les malheurs de ces temps ou
			 la vie du meilleur des Princes fut à la merci de quelques Barons
			 sanguinaires, ne respirant que le désordre et l'anarchie.’
		  Hier volgt het hoogzedelyk politisch fabula docet tengebruike
			 des Volks... naar de hof-exigentie van den jare achttienhonderd en
			 acht.
		  ‘Instruit par de semblabes tableaux, que le Hollandais
			 sâche apprécier la tranquillité d'un règne
			 paisible... 
		  Paisible! Zoo staat er!
		  ...d'un pouvoir légitime et juste... 
		  Légitime et juste! Zoo staat er. Men vergelyke deze
			 uitdrukkingen met Bilderdyks pedant- juridische beschouwingen over 't droit
			 divin in z'n ‘Geschiedenis des
			 Vaderlands.’ Dáár, byv. waar hy 't erfrecht der
		  ongelukkige Jakoba op zyn manier aantast! Het: ‘pouvoir
		  légitime et juste’ van Louis is, volgens hem:
		  ...assis sur les lois, affermi par les bienfaits, soutenu par la
			 force prépondérante du sceptre.’
		  Dit alles behoort ‘le Hollandais’ te beseffen!
			 Et, volgt er:
		  ‘Et, qu'en jouissant des avantages d'une constitution
			 monarchique, il se pénètre bien de cette importante
			 vérité, qu'après les excès de la licence
			 démocratique, rien n'est plus détestable que la puissance
			 aristocratique des Grands, et qu'il n'y a de bonheur assuré et durable
			 que sous la royauté.
 
Je suis avec le plus profond
			 respect,
 
SIRE,
 
DE VOTRE MAJESTÉ
le
			 très-humble, très-obéissant, très-fidèle et
			 très-dévoué serviteur et
			 sujet.
BILDERDYK.’
 
Leyde, ce 1 Juin 1808.
		  Zóó schreef de aanstaande auteur van de
			 ‘Vaderlandsche 
{==183==} {>>pagina-aanduiding<<}
 Oranjezucht’ en van den
			 bundel rympjes op ‘Hollands Verlossing!’ 
		  Om de laaghartigheid van zulke flikvlooiery te vatten, behoort men
			 zich niet te plaatsen op 't denkbaar standpunt van iemand die in den naam van
			 't regeerend stamhuis nu juist geen hoofdmoment vindt van wysgeerig opgevatte
			 Staatkunde. Ook komt hier geen beschouwing te-pas van de - zeer betrekkelyke! -
			 verdiensten van Koning Louis. De plaats die 
			 Bilderdyk overal tracht intenemen onder de
			 verdedigers der ‘Vorsten van d'aangeboren Stam’... onder de
			 theokratizeerende politici... onder ‘onverbasterde Bataven’
			 - obligaat-rym: geen slaven - onder ‘oprechte
			 Vaderlanders’... rym: van God gevloekte tegenstanders... door Satan
			 afgezonderd... uit een-of-andren afgrond opgedonderd... dit alles ontneemt ons
			 het recht, hem op hooger standpunt te plaatsen dan de gewone meeloopers van den
			 dag. Ook hier alweer komt 's mans taal ons uitnemend te-stade tot het
			 bepalen van de zedelyke kathegorie waarin hy behoort geplaatst te
			 worden.
		  Hyzelf erkent dan ook dat-i z'n stuk schreef aan 't adres van
			 ‘Zyne Majesteit.’ Ziehier de plompe konfessie:
		  ‘AAN DEN LEZER.
 
Dit Treurspel was door my
			 vervaardigd in verwachting dat het op den Amsterdamschen Schouwburg, door
			 Vondel's oude Treurspelen in vroeger dagen zoo verheerlijkt, voor den Koning by
			 zijne intrede aldaar zou kunnen vertoond worden. Dit mislukte. Daar was geen
			 tijd. Het verwonderde my, dat een stuk in driemaal vier en twintig uren
			 ontworpen en opgesteld, in drie weken (want zoo veel tusschentijd bleef den
			 Tooneellisten) niet zou kunnen geleerd worden: ook weet ik niet hoe men aan
			 eene uitspanning van nog geen drie uren tijds, en die sints lang door de
			 vodderyen onzer eeuw by ons wel tot de geringste soort van kunstoefeningen
			 verlaagd is, meerder tijd zou willen toewijden.’
		  Die man klaagt over de ‘vodderyen dezer
			 eeuw!’ Ook het beroep op den korten tyd waarin-i z'n stuk
			 samenflanste, is kurieus. Uit achting voor z'n woord behoeft men hem nu juist
			 niet te gelooven, maar wel bestaan er andere redenen die ons nopen den
			 opgegeven arbeidstyd voor den waren te houden. Is 't niet om te duizelen,
			 wanneer men bedenkt wat, zóó'n genie had kunnen leveren, indien
			 hy eens twaalf uren meer, 'n volle halfweek, of langer tyd nog, besteed had aan
			 'n Vorst- en Volk-onderwyzend Treurspel? Welnu, dat heeft-i gedaan! Vorsten en
			 Volken verheugen zich in 't bezit van 'n bundel Tragedien van Mr. Willem 
			 Bilderdyk en z'n ega, 'n waar
			 echtkoets-produkt! We hebben voor 't oogenblik aan den Floris genoeg,
			 niet waar? Ex ungue!
		   
{==184==} {>>pagina-aanduiding<<}
 
		  Ik ga voort met den brief: ‘aan den Lezer’
			 waaruit we nu - in keurig proza - zullen vernemen hoe ‘goed’ de
			 verzen zyn, waarmee Vorsten en Volken doorBilderdyk
			 vermaakt en onderwezen worden:
		  ‘Doch my is het wel, die, aartsvijand van het mishandelen van
			 goede verzen, waarvan men sints lang de Dichterlijke en welluidende uitspraak
			 wel heeft moeten verliezen, nooit voor het Tooneel heb gewerkt, noch ooit voor
			 gehad het te doen; maar, aan ZIJNE MAJESTEIT eene erkentenis voor genotene
			 onderscheidingen en weldaden verschuldigd, my van die plicht dacht te kwijten.
			 Eene omstandigheid, die het ook thands het licht doet zien.’
		  Natuurlyk! Er dreigde een: operam et... mel perdidisse! Het
			 vod moest Lodewyk worden aangeboden. Deze of gene frans-hollandsche hoveling
			 kon dan ‘zijne majesteit’ overbrieven wat hèm
			 aanging. Wat dan ook wel allerunterthänigst geschied zal zyn.
		  De nobele ‘Dichter’ besluit z'n bericht:
			 ‘aan den lezer’ aldus:
		  ‘De Voorafspraak aan den Koning (In Vondel's tijd noemde men
			 het Voorspel) welke hier by behoorde, beware ik voor eene andere
			 Verzameling van Dichtstukken, die misschien meer byzonderheden behelzen zal.
			 Mijn Treurspel kon wellicht van meer andere gevolgd worden; en het geen ik er
			 over te melden heb, blijft tot zoo lang onder my. Vaar wel!’
			  *
		  Het doet my leed, de in dit stuk genoemde Voorafspraak aan den
			 Koning niet te bezitten. Ik weet zelfs niet of die ooit gepubliceerd is.
			 Dat het daarin niet ontbroken heeft aan den noodigen honig, kunnen wy opmaken
			 uit 'n tour de force dien de auteur z'n held laat verrichten in het
			 treurspel zelf.
		  Wy hebben gezien dat de brave Floris zeer bevriend was met God, en
		  	van die relatie gebruik maakt om 'n brok Ne-
{==185==} {>>pagina-aanduiding<<}
derlandsche 
			 Geschiedenis in de verre toekomst te prepareeren. 
		  In het begin der Vyfde Akte houdt Floris in de gevangenis 'n
			 monoloog waaruit ik reeds een-en-ander aanhaalde, en waarin hy met God overlegt
			 hoe nu de zaken eigenlyk staan, wat er al zoo geschied is, en wat er geschieden
			 moet?
		  Na, o.a. aan God te hebben duidelyk gemaakt, hoe hy wel genoodzaakt
			 was geweest een verbond aantegaan met Frankryk, omdat:
		  
			 ‘ik moest elders steunsel zoeken, 
			 Eer Englands ontrouw my op 't schendigst mocht
				verkloeken:’ 
		  

		  gaat hy aldus over op het hoofdonderwerp van 't Stuk, op den knoop
			 die door den ‘dichter’... gedraaid is.
		  
			 ‘Maar Hemel! Gy, ô gy, doorgronder der gedachten! 
			 ô Laat me in dezen boei niet lavingloos versmachten! 
			 Ik vraag u 't leven niet, ik ben der dood getroost, 
			 Indien 't Uw Wil gehengt. Maar ô! vergeef myn
				kroost! 
			 Dien Zoon, dien Eduard tot vadermoord mocht brengen, 
			 Wijt dien de misdaad niet, schoon hy mijn bloed doe plengen!  
			 Straf Holland (want ik weet, Uw recht gedoogt het
				niet, 
			 Dat strafloos Vorstenmoord en Staatsverraad
				geschied'); 
			 Maar matig in die straf de hardheid van uw slagen: 
			 Doe uit den nacht van ramp een' blijden morgen dagen! 
			 Schenk, schenk een' heerscher, die in 't wettige
				Gezag 
			 De Koningskroon op 't hoofd, en schittrend, dragen
				mag! 
			 Mijn' zetel drukken, maar met eedler glans omgeven 
			 Dan Koning Willem-zelf op Romens throon verheven; 
			 Die (moet zijn Stam vergaan, brengt uw besluit dit
				meê 
			 En baat aan 't schuldig kroost geen Vaderlijke
				beê) 
			 In 't eind de woestaardy en 't oproer moog vertreden; 
			 Een Rijk in Holland stichte, als Vader aangebeden; 
			 Zijn throon bevestige tot 's aardrijks laatsten
				stond! 
			 Hoor, Hemel! hoor deez bede uit Floris' veegen
				mond!’ 
			   
			 (Hy zet zich neder, en na eenige tusschenpoozing zich
				weêr opheffende, vervolgt.) 
			   
			 ‘Mijn ziel is los van de aard...  
		  

		  Heel braaf van Floris! Ook 
			 Bilderdyk raakt hier ‘los van de
			 aard.’ De verzenmaker wordt Ziener. Maar de lezer zal weldoen
			 zich gelykvloers te houden. Wie zich hier liet mee-opheffen, zou allicht het
			 ware besef verliezen van den mirakuleuzen sprong des
			 ‘Dichters’ die - op 'n heel, heel klein verbindinkje met het
			 Amsterdamsch Paleis na - ‘los van de aard’ is. Floris dan,
			 ‘kan nu:
		  
			 gemoedigd sterven! 
			 Mocht Holland door mijn dood gewenschter lot verwerven! 
			 Ja, 'k zie, ik zie van verr' dien blijden dageraad! 
			 Wat eedle Majesteit verkondt dit fier gelaat...  
		  
 
{==186==} {>>pagina-aanduiding<<}
 
		  Het fiere gelaat van lammen Louis!
		  
			 Leef, Koning, leef en bloei, mijn boezem juicht u tegen! 
			 Uw' schepter! heel uw' Stam! De Hemel regent zegen! 
			 Bloei welig, dierbaar Volk! Word machtig, groeiend
				Rijk, 
			 En voer tot 's warelds kim den naam van...
				LODEWYK! 
		  

		  Is 't genoeg, lezer?
		  
		  Ik onthoud me van kommentaar, en bepaal me in naam van:
		  
		  mannelykheid,
		  karakter,
		  historie, en
		  poëzie,
		  
		  tot 'n welgemeende vervloeking. Vivant sequentes!
		
		
{==187==} {>>pagina-aanduiding<<}
 
		  De moraliteit der ‘Verstand- en
			 Hart-litteratuur.

		  1058.

		  't Spreekt vanzelf dat de dichtvuurspranken van onzen integren
			 poëet terstond nà 1813 'n heel anderen weg uitspartelden, en de
			 verdiensten van Oranje omdartelden. Het leveren van al de stalen der
			 laaghartigheid waarmee hy de opgaande zon aanbad, zou my te ver leiden. Een
			 paar slechts:
		  Prins Willem Frederik was natuurlyk 'n
			 allerverschrikkelykst deugdzame held. Een: ‘VORST voor wien de harten
			 blaken.’
		  Hy was bovendien - en dit had-i vóór op Louis! -
			 het kroost... zoo staat er.
		  
			 ‘het kroost van zoo veel Vorsten, 
			 Die, des menschdoms lust en vreugd, 
			 Kronen voerden, scepters torschten 
			 En vereerden door hun...  
		  

		  Rym maar toe, lezer! Ge zult het kunstje nu wel kennen.
		  ‘Door hun deugd’ alzoo. Precies!
		  We vernemen dat: ‘Kronen ontëdeld, ontluisterd en
			 verlaagd kunnen zyn... ja:
		  
			 ‘Ja, een Dwingland afgebedeld, 
			 Of onteerd door die ze draagt...  
		  
 
{==188==} {>>pagina-aanduiding<<}
 
		  Maar:
		  
			 ‘Aangeboôn door Vrije Volken, 
			 Zijn zy op het Vorstlijk hair, 
			 Liefdepanden, hartentolken 
			 Van een dankbre Burgerschaar.’ 
		  

		  ‘ORANJE’ zou dus verkeerd doen: ‘heur gewijde
			 banden niet aantenemen.’ Ze voegen by z'n:
			 ‘lauwerbladen.’ Bovendien:
		  
			 ‘Gaan zijn ouderlijke rechten...  
		  

		  Dat's wat ànders dan met Lodewyk, die toch wel beschouwd niet
			 van 'n behoorlyken ‘Stam’ was, niet waar?
		  
			 ‘Gaan zijn ouderlijke rechten 
			 Met de wenschen niet vereend, 
			 Die zijn heldenkruin omvlechten 
			 Met het Vorstlijk praalgesteent'?’ 
		  

		  ‘Wenschen die 'n heldenkruin met gesteent' omvlechten.’
			 De lezer gelieve by voortduring acht te geven op de overeenstemming van
			 karakter en uitdrukkingswyze. Wie zóó voelt, moet
			 zóó spreken!
		  Die ORANJE is: ‘Hollands redder.’ En:
		  
			 ‘Volken die hun juk verbreken 
			 Keeren tot hun oorsprong weêr.’ 
		  

		  Ik begryp dit niet recht, maar op 'n weinig min of meer
			 onbegrypelykheid komt het in zulke voddery niet aan. De nieuwe Baäl is:
			 ‘gehuld in de rijkskroon.’ 't Staat er. Maar de:
			 ‘robynen’ die daarin: ‘flikkeren’ zullen
			 de: ‘deugd niet te boven schynen, die den heldenborst
			 vervult.’ 
		  
			 ‘Nimmer zal hun luister halen 
			 By de vlam van 't dankbre hart 
			 't Geen u 't Nakroost zal...  
		  

		  Rym, Machteld! rym!
		  
			 ... zal betalen 
			 Dat door U behouden werd.’ 
		  

		  ORANJE heeft het nakroost behouden, en dit zal daarvoor een hart
			 betalen. 't Staat er.
		  
			 Ja, die vlam zal eeuwig duren, 
			 Wáár Bataafsche boezems slaan; 
			 Heiliger dan Vestaas vuren 
			 Tot den Naneef overgaan.  
{==189==} {>>pagina-aanduiding<<}
 
			 Ja, bewaakt haar, Hollands telgen! 
			 Had zy eenmaal uitgebrand, 
			 De aard zou gapend u verzwelgen, 
			 En 't ware uit met Nederland! 
		  

		  Dit klopt niet precies met de afspraak tusschen Floris en God, toen
			 ze met hun beidjes in de gevangenis besloten: ‘zegen te
			 regenen’ onder de auspices van Lodewyk, wiens naam zou gevoerd worden
			 tot 's: ‘warelds eind’ en die den Hollandschen troon had
			 ingehuurd:
		  
			 ‘tot 's aardrijks laatsten stond.’ 
		  

		  Uit 'n theologisch oogpunt is het volgende nogal belangryk. In zeker
			 vers van 1821 ‘aan den Prinse van Oranje’ - onzen 
			 Willem II, later - zegtBilderdyk, o.a. dat de: ‘Almacht’ door
			 't restaureeren van de familie: ‘zijn zegenbeê verhoord
			 heeft.’ Toch niet die van 1808 uit den Floris, niet waar? Het
			 is voor zoo'n ‘Almacht’ niet gemakkelyk telkens te beslissen aan
			 welke ‘zegenbeé’ ze zich te houden heeft, als de
			 zegenbidders zoo van front veranderen.
		  Ik kan niet àl de zonderlingheden aanhalen die 't stuk
			 doorwemelen, maar vind het slot de moeite van 't citeeren waard, om zekere
			 verwarring tusschen de persoonlykheid van Jezus en die van den prillen Prins,
			 welke ik ter oplossing aanbeveel in de aandacht van alle rechtzinnige dominees.
			 Ziehier:
		  
			 ‘De zon van heil herschijnt in 't zaligst tydsgewricht! 
			 't Zwicht alles voor den throon die 's warelds Heiland
				sticht!’ 
		  

		  Slaat dit op 't oude Koninkryk der Hemelen of 't nieuwe Koninkryk
			 der Nederlanden? Uit de regels die er onmiddelyk volgen, zou men moeten
			 besluiten tot het laatste. Er staat:
		  
			 ‘En gy, getrouw aan 't bloed der Vaderen, 
			 Gy met hun heldengeest in de aderen, 
			 Verwinnaar van uzelv' en 't heir der Godsverraderen, 
			 Zult heerschen in Zijn naam zoo verr' de morgen licht.’ 
		  

		  Prins Willem schynt hier tot 'n soort van zaakwaarnemer benoemd te
			 worden. Maar 't vervolg en slot brengt ons weer in den war. Daar wordt
			 uitdrukkelyk gezegd dat Jezus zelf gekomen is.
		  
			 ‘Gy, Aarde hoort, ja hoort my spellen! 
			 't Beslissend oogenblik breekt in verwoesting uit! 
			 Der Eeuwen zwangre schoot, in barensnood aan 't zwellen, 
			 Der Eeuwen schoot ontsluit! 
			 De Vorst der Vrede daalt. Buigt neder, 
			 
{==190==} {>>pagina-aanduiding<<}
 
			 Gy, Volken, Vorsten buigt en legt uw scepter af! 
			 't Is JEZUS, dien gy wacht, gy hebt uw Heiland weder, 
			 O, Aarde, ô Menschdom; ja, knielt neder. 
			 HEM is de roem, de kracht, met aarde- en
				hemelstaf.’ 
		  

		  Hèm? Wien? Den Zoon van God of van Willem I?
		  Om de navorschers dezer theologisch-politische verborgenheid
			 eenigszins te-hulp te komen, diene de opmerking dat volgens 'n ander stuk van
			 onzen ‘dichter’ de: ‘Oppermacht van het Doorluchtig
		  en Koninklijk Stamhuis van Oranje een leen is
		  van Gods gezalfden Zoon.’ Het zou mogelyk kunnen wezen dat
		  deze heraldische byzonderheid de zaak ophelderde, vooral daar er uitdrukkelyk
		  wordt verklaard dat de vorsten uit genoemd huis niet moeten:
		  ‘hooren naar Godverlateren’ en verkeerd zouden doen
		  hun: ‘leen, Hem ten hoon, te verheffen van Zijn
		  hateren.’
		  
		  De lezer heeft gelieven optemerken dat ook in deze stukken,
			 Taal en Uitdrukkingswyze niets te benyden hebben aan den keurigen
			 Floris, en dat ook hier deze kenmerken van karakter wel degelyk overeenstemmen
			 met den inhoud.
		  Doch genoeg van al dien zinneloozen praat! Wie lust heeft in nog
			 meer misselykheid, kan zich van de karakterloosheid onzer verzenmakers
			 overtuigen, door 't inzien van byna àl de rymelary die na de
			 restauratie de pers bevuilde, en den waarheidszin der Natie verwrong. Ook de
			 fabrikanten van niet rymend proza deden dapper mee, gelyk we by 't behandelen
			 der heldendaden van Scheltema's prillen prins in bundel III gezien hebben.
		  Welnu, deze soort van onwaarheden was de ergste niet! De
			 algemeene strekking der bedoelde leugen-litteratuur openbaarde zich - en
			 openbaart zich nog heden-ten-dage! - op veel uitgebreider terrein.
		  Oppervlakkig zou men kunnen meenen dat het er weinig toe doet, of 'n
			 Volk by 't keeren van den politieken wind geloovig meedraait, en telkens 't
			 afgodje van gister voor dat van vandaag verwisselt. 't Staat ieder immers vry,
			 zullen sommigen denken, den waan van verleden week bespottelyk te vinden...
			 
		  Alsof daarmee de scha geboet ware!
		  Wat baat het of men telkens op-nieuw inziet dat men òf
			 zichzelf bedroog òf zich bedriegen liet door anderen, wanneer daaruit
			 geen leering wordt geput voor het tegenwoordige, voor de toekomst? Meent men
			 dat er geen gevaar ligt in 't gewoon raken aan leugen?
		  Ik geloof dat de voorbeelden die ik leverde van 't infaam
			 
{==191==} {>>pagina-aanduiding<<}
 spekuleeren op de dwalingen van den dag... 
		  
		  Juist het onverzettelyk te-keer gaan van die dwalingen is de taak
			 des Dichters. Juist dáárom behoort hy te doorgronden wat
			 anderen niet helder is, te kunnen wat de kracht van anderen te boven gaat, te
			 durven wat door anderen wordt nagelaten uit lafhartigheid. Juist
			 dáárom heeft hy behoefte aan Gevoel,
			 Verbeelding en vooral aan Moed!
		  
		  ...ik meen dat de bewyzen die ik leverde van 't zeer
			 òndichterlyk meeheulen met de afgodery du jour, treffend zyn. En
			 ik zou my de moeite niet getroost hebben, noch om dit aantetoonen, noch om den
			 lezer in-staat te stellen door 't achtslaan op taal en
			 uitdrukkingswyze, in 't vervolg zulke opmerkingen te maken zònder
			 hulp, indien niet m'n beschouwingen daaromtrent nog altyd van volle toepassing
			 waren op den dag van heden. By-wyze van spreken neem ik geen boek op, geen
			 tydschrift, geen dagblad vooral, zonder dat het gemoed me gloeit van
			 verontwaardiging over 't bedrog dat de Natie zich laat welgevallen. Men klaagt
			 - en te-recht, waarachtig, maar niet luid genoeg! - over de vervalsching van
			 levensmiddelen... eilieve, lezers, Nederlanders, Menschen, scheelt het u
			 niet hoe de geest gevoed wordt?
		  Er zou veel gewonnen zyn - men versmade 't middel niet om de
			 eenvoudigheid! - indien de lezer de gewoonte aannam by elke zinsnee zich de
			 vraag voorteleggen: wat zegt hier de schryver? Enkele bladzyden,
			 zóó gelezen, kunnen meer nut stichten dan 't verslinden van
			 gansche boekdeelen, zonder kritiek.
		
		
		  1058a.

		  Ik heb te wyzen op de infame strekking van zeker soort van
			 litteratuur.
		  Myn aanklacht treft niet 
			 Bilderdyk alleen. Hy leverde slechts 'n
			 voorbeeld dat me byzonder bruikbaar toescheen, omdat het door de ellendige taal
			 en 't onbeschaamd erkennen der baatzuchtige bedoeling van den schryver,
			 geleidelyk voorbereidt tot het staven eener beschuldiging van meer algemeenen
			 aard.
		  In stukken als zoo'n ‘Floris’ wordt hof gemaakt
			 aan 'n heel ànderen potentaat nog dan dien armen koning van
			 één dag! Aan 'n ànderen Baäl! Aan de
			 alleronzedelykste zedelykheids-begrippen van Mr. Publiek! Aan 'n
			 Monster!
		  Niet om deze konkluzie te bewyzen, maar om de verwondering over m'n
			 stelling uit den weg te ruimen, moest ik den vervelenden weg afleggen langs al
			 die harten en smarten, 
{==192==} {>>pagina-aanduiding<<}
 dien onzin en die wartaal,
			 die leugens, die laaghartigheid en die kikkans, waarmee onze
			 ‘dichter’ van uit z'n Leidsch rym-atelier zoo'n brutalen storm
			 waagde op Lodewyks allergenadigste gunst.
		  Pauzen en huisvaders houden er 'n lyst van verboden boeken op na. En
			 we mogen de Pauzen op hun standpunt geen ongelyk geven. Juist hierin ligt een
			 der vele redenen waarom ik geen Paus zou kunnen zyn. Zoolang ik dit niet ben,
			 keur ik 't af dat men aan menschen en kinderen het lezen van zekere werken
			 verbiedt. Men behoorde hun het wapen der kritiek in-handen te geven... 
		  
		  ‘Wat zegt hier de schryver?’ 
		  
		  ...en daardoor te bewerken dat geen boek ter-wereld hun schaden
			 kan. Wie evenwel meent dat deIndex nog altyd niet kan gemist worden
			 by 't opvoedings-systeem van Menschdom en kroost, zou moeten omzien naar 'n
			 geheel andere methode van uitsluiting, dan tot-nog-toe gevolgd is. LevePaul de Kock! Nu ja... vergelykender-wyze!
		  Godbewaarme dat ik de aardige romannetjes van dien zeer
			 goeden man - wie vond ooit 'n Bilderdyksche laagheid in z'n onnoozel
			 geschryf? - hooger stellen zou dan 'n handboek over Statistiek, dan
			 Reisbeschryvingen, dan 'n ‘Beginselen der Algebra’ enz, enz,
			 maar... vergeleken met de Litteratuur voor ‘Verstand en
			 Hart’ waarmee we sedert 'n eeuw geplaagd werden... nog-eens: leve 
			 Paul de Kock!
		  Ik herhaal dat ik niet 
			 Bilderdyk alleen beschuldig. Jazelfs, ik
			 houd hem niet voor den ergsten. Ook in 't spekuleeren op valsche zedelykheid
			 was hy maar 'n brekebeen, gelyk ik later door het ten-toon stellen van andere
			 schryvers hoop aantetoonen. Voor 't oogenblik evenwel bepaal ik my tot
			 hèm en tot z'n Floris.
		  Met voordacht begon ik met het aanhalen van 'n paar voorschriften
			 uit Feiths verhandeling. Ik wilde doen in 't oog vallen dat onze fabrikant naar
			 de ‘regels van de Kunst’ is te-werk gegaan. Van bezieling, van
			 geestvervoering, van overtuiging, van oorspronkelykheid in gedachte of uiting,
			 vinden we geen spoor. Gelyk 'n keukenmeid zùlke ingrediënten neemt
			 tot het leveren van zùlke hutspot, vinden we hier
			 vorschriftsmässig zóóveel ‘knoop’
			 zóóveel ‘ontroering’ zóóveel
			 incidenten, zóóveel ontwikkeling, zóóveel
			 katastrofe... 
		  Is dit op-zichzelf 'n fout? Waarlyk niet. Maar 't wordt fout
			 door de strekking. Het stond Bilderdyk vry,
			 ficelles te gebruiken. Maar zoodra de auteur het draadwerk dat z'n
			 mekaniek 
{==193==} {>>pagina-aanduiding<<}
 in beweging brengen moet, tot 'n koord draait waarmee hy
			 zich tracht optehyschen aan hofgunst, zondigt hy niet alleen tegen zedelyke
			 integriteit, hy bederft ook uit 'nambachtelyk oogpunt de bruikbaarheid
			 zyner ficelles. Kunst is met valsheid niet gediend, en elke
			 splitsing van oogmerk is 'n valsheid. Wat uit 'n vuile bron vloeit, kan niet
			 zuiver zyn. Men zegge niet: ‘dit of dat zou schoon wezen, indien
			 't niet ware geschreven met onedele bybedoeling.’ Juist
			 dóór die onzuivere nevenbedoeling wordt alle schoonheid per
			 se uitgesloten. Vleitaal, valsheid, verwrongen voorstelling...
			 leugen, in één woord, kàn niet schoon zyn. Dit
			 kan bewezen worden uit alle tendenz-stukken die ooit door hofpredikers,
			 officieele historiografen, hofdichters en dergelyk volkje geleverd werden. Al
			 dat geschryf is zoowel voddery uit 'n oogpunt van Kunst, als vergryp
			 tegen zedelykheid. Wie lust heeft staaltjes daarvan te verzamelen,
			 schaffe zich de redevoeringen der Académie Française aan.
			 Ze zyn - nu eenmaal reglementair loftuitend - als kunstprodukten beneden
			 kritiek. Een ander voorbeeld leverde ik in den IIn bundel. De officieele
			 wèlspreker 
			 Van der Palm - ook 'n vleier van Lodewyk!
			 - toonde hoe onmogelyk het is, adel van uitdrukking te ontleenen aan
			 laaghartigen indruk. En er blykt uit de gezwollenheid van z'n praatjes, hoe hy
			 zich uitsloofde om iets voorttebrengen dat op bezieling gelyken moest!
		  In deze onmacht van de leugen, om zich te kleeden in 't
			 gewaad van het ware, ligt 'n heerlyke triumf voor den oprechten
			 kunstenaar.
		  Maar... niet alle beoordeelaars zien dit in. Integendeel. Slechts
			 zeer enkelen bezitten genoegartistieke en zedelyke ontwikkeling,
			 om 't verschil te beseffen tusschen ware en onware Kunst, d.i. tusschen de
			 Kunst die haar kracht aan waarheid ontleent, en de kunstigheid
			 waarmeeleugen als waarheid moet worden voorgesteld. Valsche Kunst
			 heeft behoefte aan knoeiery, aan kunstjes.
		  We zagen hoe die Floris - 'n wildeman die in geen opzicht uitstak
			 boven z'n tyd - ten-behoeve vanbybedoelingen werd opgeschikt met
			 allerlei hoedanigheden die hem niet passen. Wat zou men zeggen van den schilder
			 die 'n ridder uit 12- of 1300, in frak en pantalon kleedde?
		  Floris is beleefd, diskreet, kuisch, vroom... 
		  Dit laatste is voldoende om de artistieke onmacht van de
			 leugen aantetoonen. Wie iets verhaalt, getuigt, voorstelt of schetst,
			 dat-i niet kent, niet weet, niet gezien, niet gehoord, gevoeld, of doorgrond
			 heeft... liegt. En wie liegt, moet zich 
{==194==} {>>pagina-aanduiding<<}
 vergissen. Hy
			 ‘praat zich vast.’
		  Hoe is 't nu met de gelogen vroomheid van dien Floris gesteld? De
			 man is van top tot teen in den godzalige, o ja, maar... op z'n protestants!
			 Verder kan de leugenaar 
			 Bilderdyk 't niet brengen. Ware hy
			 inderdaad Dichter geweest, en doordrongen van z'n onderwerp, we hadden
			 'n graaf uit de middeleeuwen te-zien gekregen, òf in 't karakterkostuum
			 van 'n plompen vechtman die om God noch gebod gaf, òf als 'n volslagen
			 katholiek, òf - en zóó zou 't portret misschien gelykend
			 geweest zyn - als 'n vry barok mengsel van die beide hoofdtrekken. In-plaats
			 hiervan betrappen we telkens onzen Floris op 'n kompleete godsgenadelyke
			 voorbeschikkingsleer, op onvervalschte dordrechtery. 
			 Bilderdyk, onwaar als mensch, miste ook
			 als artist de uit waarheidsgevoel voortvloeiende bekwaamheid. Hy
			 kòn niet anders dan z'n ridder, door misteekening omknoeien in 'n
			 Gomarist. Er blykt dat de pretense Ziener den heelen graaf Floris nooit
			 gezien had, en dat hy dus loog toen-i voorgaf dat sujet aan z'n publiek
			 te vertoonen.
		  De lezer wordt uitgenoodigd deze opmerking over valschgeteekende
			 vroomheid toetepassen op 't geheele kostuum, op alle andere hoedanigheden en
			 denkbeelden die door den auteur aan dat graafje worden toegekend.
		  Die hoedanigheden waren eens-vooral allerliefst. Daar de dichter zoo
			 goed is, uit eigen beweging 't adres optegeven waaraan die loftuitery gericht
			 was, hebben we ons by de aanleiding tot al die valsheid niet langer optehouden,
			 dan voor zooverre ze ook gevonden wordt in stukken die niet zoo à
			 brûle-pourpoint aan 'n machthebbende grootheid gericht... schynen. Ik
			 zeg ‘niet schynen’ want in werkelykheid is de strekking van
			 zulke dingen byna overal van 'tzelfde allooi.
		  Lodewyk vond het zeker pleizierig dat men 't aanranden der
			 ‘Vorstelyke’ waardigheid voorstelde als 'n gruwel by uitnemendheid.
			 Als de gruwel, dien God - by-wyze van uitzondering zeker - niet vergeven
			 kon. Welnu, we vinden in 't stuk 'n gelyksoortigen afkeer van alles wat niet
			 behaagde aan... Publiek. De dynastieke belangen van Z.M. vooroordeel
			 worden met dezelfde oogendienende drift verdedigd als die van Koning
			 Lodewyk.
		  
		  Op den voorgrond zien we: goddienery, kuisheid: de deugd.
		  
		  De schryver is zóó vervuld van z'n begeerte om toch
			 vooral de mode van den dag te vleien, dat-i 't niet laten 
{==195==} {>>pagina-aanduiding<<}
 kan,
			 preeken en theologische verhandelingen in den mond te leggen, zelfs van z'n
			 booswichten. De gemeene Amstel is geen grein minder familiaar met den
			 ‘Heer’ dan dominee Floris zelf. God speelt overal mee.
		  Hoe religieus, niet waar?
		  Mr. Publiek houdt daarvan. Och, men kan er te-huis, en op de beurs,
			 en in de Kamer, en... overal waar de zonde wat opbrengt, zoo onbeschroomd op
			 toezondigen, als men zich zoo-even ‘recht innig gesticht’ voelde
			 door 'n theologisch kletspraatje!
		  Zou 't stuk niet ‘mooi’ zyn, waarin zooveel voorkomt van
			 God?
		  Of die ‘God’ zich daar vertoont in misteekend kostuum,
			 of-i daar 'n onmogelyke rol speelt, of-i zich leent tot medeplichtigheid aan
			 Amstels verraad zoowel, als aan de baatzucht van den auteur... dit alles doet
			 er niet toe. De klank ‘God’ overstemt alle bedenkingen van moreelen
			 of artistieken aard. Goddienery is de door Publiek begeerde saus waarmee
			 èlk gerecht, hoe vuil ook en hoe onhandig toebereid, smakelyk wordt
			 gemaakt voor bedorven magen.
		  Pennewip was tolk toen hy 
			 Bilderdyk tot den ‘eersten
			 vaderlandschen dichter’ proklameerde, en tot 'n ‘man die in
			 godzaligheid voor niemand behoeft uit den weg te gaan!’
		  Waarlyk: ‘zoolang ons vaderland zulke personen in deszelfs
			 boezem draagt... 
		  Hier begin ik van m'n vrind Pennewip te verschillen. Myn opinie is
			 dat het vaderland deszelfs boezem hoe eer hoe liever van zulke kwakzalvers
			 behoort te ontlasten.
		  
		  De godsdienst dus! En de deugd!
		  
		  Over 't algemeen worden deze beide zaken voor identisch gehouden. En
			 ik heb vrede met die spraakverwarring, wanneer we 't woord: deugd
			 opvatten in de beteekenis die daaraan doorverstand- en hart-schryvers
			 byna zonder uitzondering gegeven wordt. 't Een is zoo vuil als 't ander.
		  
		  Wat is eigenlyk in al dat prulwerk: de deugd?
		  
		  Ook op deze vraag vinden we 't antwoord in onzen kostbaren
			 Floris.
		  't Spreekt vanzelf dat er onder de ingrediënten van de
			 treurspelhutspot behoefte was aantegenstelling. Verraad en moord zyn wel
			 heel tooneelachtige zaken, maar men vult er geen vyf bedryven mee. En zelfs de
			 eischen der knoop-theorie worden door deze beide gegevens niet bevredigd. Ieder
		  	toe-
{==196==} {>>pagina-aanduiding<<}
schouwer  immers weet hoe 't met dien Floris zal
			 afloopen. Het gewurm van den auteur met de ficelle: ‘zullen we
			 moorden of zullen we niet moorden... verraden, of niet verraden... doodslaan,
			 of niet doodslaan?’ is wel medelydenswaardig, maar wel beschouwd is deze
			 reeds in Stoke's rymkroniek en op de schoolbanken ontwikkelde knoop, niet...
			 knooperig genoeg, en dus eigenlyk géén knoop.
		  Komaan, 'n andere verwikkeling! Toeschouwer en lezer weten met
			 wanhopige zekerheid wat er met Floris geschieden zal, maar... zyn ze ook zoo
			 verdrietig uitgestudeerd in Machtelds deugd? Dáárvan is wat
			 nieuws te fabriceeren, juicht de auteur, en hy levert den nieuwsgierige 'n
			 hysterisch probleem in vyf allerdeugdzaamste Bedryven.
		  Ziedaar 'n ‘knoop’ die langer duren zal dan alle
			 Lodewyken van de wereld! Onder elk nieuw stamhuis, ja onder 'n republiek zelfs,
			 zullen jongelingen en jonge dochters - voire hun ouweluî als ze
			 niet geheel versteend zyn - zich bezig houden met de kittelende spanning: hoe
			 't dan toch eigenlyk geschapen staat met de geslachtsdeelen van die fameuze
			 Machteld?
		  Op 't voorleggen van zùlke vraagstukken komen de finesses der
			 Litteratuur voor ‘Verstand en Hart’ neer. Het afgezaagde:
			 ‘zal ze wèl... zal ze niet?’ ‘Is ze wel...
			 is ze niet?’ moet schering en inslag leveren van al dergelyke
			 voddery. Het heen-en-weer trekken van dàt knoopjen is de armoedige
			 hoofd-ficelle van zùlk maakwerk!
		  
		  En de naam van dit vervelend gehaspel is: de deugd.
		  
		  De lezer weet dat ik de zeer byzondere kuizigheid van die Machteld
			 gebruiken wou voor myn knoop. Ik mag immers ook wel boeien, spannen,
			 prikkelen, niet waar?
		  De ontwikkeling?
		  Ziehier. Volgens de geniaal-dichterlyke ontdekking van Mr. Willem 
			 Bilderdyk... 
		  
		  Weg, weg van hier, onnoozelen die u bezig-hieldt met de vraag of
			 Stoke's ‘over’ en ‘spel’ elkaar in overspelige
			 gemeenzaamheid moeten naderen? Weg, weg van hier, ergdenkers, kwaadsprekers,
			 demokraten, die meenen kondet dat aan 'n hollandschen Graaf en 'n
			 ‘Edelvrouwe’ iets menschelyks kon bejegend zyn, als waren ze
			 stervelingen, burgerluî of remonstrant! En nog eenige anderen... weg,
			 weg, weg van hier, ontzinden!
		  
		  Machteld reprezenteert de deugd. Dáárom is
		  	zy... zy, Me-
{==197==} {>>pagina-aanduiding<<}
vrouw  Van Velzen, geboren Van Woerden... 
		  
		  Zou 't mensch inderdaad ooit geboren geweest zyn? Is deze
			 veronderstelling niet wat menschelyk? Denkt eens welke ondeugdzaamachtige
			 denkbeelden kunnen worden vastgeknoopt aan zoo'n gebeurtenis!
		  
		  Geboren of niet geboren... gehuwd wàs ze! Dit is
			 ‘historisch.’ Maar... in weerwil van dat huwelyk bleef ze... 
		  
		  Denk aan de deugd, Machteld!
		  
		  Ze was 'n maagd!
		  
		  Ja, ja, ze was maagd, toen ze in 't Ve Bedryf zich
			 aan Floris kwam prezenteeren: ‘'k ben aan U!’ 
		  Dit had de scherpzinnigste toeschouwer niet kunnen gissen. En Floris
			 ook niet. 't Blyft de vraag of-i haar begrepen heeft? De eedle Graaf was zoo
			 onnoozel! Ziehier nu de aptytelyke manier waarop ze ‘tot leering van
			 Vorsten en Volken’ en om den toeschouwer behoorlyk te
			 ‘ontroeren’ haar zonderlingen toestand blootlegt.
		  Ze had zoo-even betuigd dat ze altyd: ‘heimlijk
			 geblaakt’ had, en dat ze nu verzocht: Floris' ‘voeten te
			 mogen genaken’ haar lippen te: ‘kleven aan zijn
			 voetstap’ enz.
		  Maat en ‘knoop’ schynen meetebrengen dat Floris z'n
			 deugdzame weigering inkleedt in 't halfvers:
		  
			 ‘Neen, al te dierbre Vrouw!’ 
		  

		  Dit onschuldig woordje - de weigering niet, maar 't vrouwschap -
			 levert aan onze deugdheldin den gedurende vier Akten vergeefs gezochten of
			 kunst-voorbedachtelyk vermeden tekst tot 'n obstetrische geloofsbelydenis.
			 Floris had het woord ‘vrouw’ niet mogen gebruiken, meent ze. Hy had
			 ‘jonge-juffrouw’ moeten zeggen. Zy 'n vrouw? Wat
			 denkt de eedle Graaf wel? Foei! Zoo slecht is ze niet! Ter-nauwernood vergeeft
			 ze zich de gewoonheid dat ze in de eerste Akte als 'n ordinair menschenkind 'n
			 oogenblikje ‘ter zijde 't trapportaal gezeten heeft. Maar...
			 vrouw?
		  Met verontwaardiging wyst ze die benaming af. Ze vloekt:
		  vre... ve... vle... bre... vle:
		  
			 ‘Ik Vrouw... van vloekbren Velzen? 
			 Nooit mocht zijn gruwzame arm my op de koets omhelzen.’ 
		  

		  Ziedaar eindelyk, lezer, de doorgesneden echtkoets die ik u beloofde
			 op blz. 152. Wees billyk, en erken dat ik u 't fragment van dit huwelyksmeubel
			 volgens alle kunstregels op ‘spanning en ontroering’ niet vroeger
			 geven mòcht. Ik 
{==198==} {>>pagina-aanduiding<<}
 zeide u immers dat Machtelds...
			 byzonderheid een der schoonste schoonheden van 't stuk uitmaakte? Ge kondet
			 toch niet vergen dat ik daarmee knoopbedervend begonnen was, niet waar? Nu weet
			 ge 't. Het hooge woord is er uit!
		  Met gloeiende belangstelling luistert elk weldenkende naar 't
			 vervolg van de vreemde konfidentie. Machteld is aan Vorsten, Volken en parterre
			 wat opheldering schuldig. Dit gevoelt de eedle...vrouw, mag ik niet
			 zeggen. 't Schepsel, dan. Ze gaat aldus voort:
		  
			 ‘Nooit heeft zijn wreevle ziel, nooit heeft mijn hart
				vermocht...  
			 Ik bloos...  
		  

		  't Werd tyd!
		  
			 ...daar is geen band die me aan zijn lot verknocht.’ 
		  

		  Floris zegt: ‘wat hoore ik!’ En de toeschouwer
			 ook. Daarom was 't den auteur te doen. ‘'t Verrassend heeft zijn
			 zoet.’ 
		  Als dàt nu niet ‘mooi’ is, en publiekerig
			 deugdzaam!
		  Ziedaar dan eindelyk de hoogdichterlyke beteekenis van haar klacht
			 in de protase, dat die leelyke Velzen zich verstoutte met de
			 ‘echtkoets te spotten.’ Ziedaar de onthulling der
			 allerbelangrykste mysterie, hoe 't dan toch mogelyk wezen kon dat ze na
			 langdurig verblyf in Velzens: ‘bed’ met niemendal was:
			 ‘besmet.’ Ziedaar de verrukkelyke belooning van Floris'
			 deugd, neen... ziedaar de deugd, de deugd zelf in al haar
			 hoogsteigen treurspellige publiekbehagende volkomenheid!
		  Met vitten houden we ons niet op. Eerbied voor zoo'n reusachtige
			 maagdelykheid verbiedt ons de vraag: waarom ze vroeger aan Velzens
			 echtkoets-spotterny verweet, wat ze nu op eens voor rekening neemt van haar
			 eigen afkeer? Die Velzen is 'n vorstenmoorder, en mag dus volgens alle mogelyke
			 treurspel-moraal belast worden met de fouten en kuren van 'n ander. Vooral van
			 iemand die de deugd voorstelt.
		
		
		  1058c.

		  De Deugd! Het besef onzer Verstand-en-hart-schryvers
			 gaat in dit artikel niet boven de teeldelen. Daarin studeeren ze. Daarmee
			 pronken ze. Daarmee werken ze. Daarop beroepen zy zich. Daarvan leven ze.
			 Daarmee onderwyzen ze Vorsten en Volken. Daar draaien ze hun
			 ‘knoopen’ van. Daarop spekuleeren ze. Daarmee prikkelen zy... 
		  
		  Hefboomen en werktuigen van den waren Dichter zyn:
			 Verbeelding, Gevoel en Moed!
		  
{==199==} {>>pagina-aanduiding<<}

		  ...daarmee prikkelen zy hysterische gevoelighedens. Daarmee
			 bedekken ze hunlafhartigheid die, terugschrikkend voor de verkondiging
			 van het ware, steun zoekt... zooal niet in 't oordeel van
			 Publiek, noch zelfs in z'n smaak, dan toch in z'n
			 bedorvenmoralizeerende zinnelykheid!
		  De heele litteratuur van deze soort, even als de byna uitsluitend op
			 't geslachtsleven gegronde zedelykheids-idee van 't Publiek, die door haar
			 gevleid wordt, is één doorgaande leerschool
			 vanzelfbevlekking.
		  Sla ze maar na, de duizende en duizende ‘oorspronkelyke’
			 romannetjes die er geschreven werden en worden naar de prototype der
			 Pamela's, der Clarisse Harlowe's, der Grandison's,
			 derWillem Levend's , der Susanna Bronkhorsten, der Sara
			 Burgerhart's, en let er op of niet de heele veredeling van ‘Verstand
			 en Hart’ ten-slotte neerkomt op zoo'n kittelend: zal ze... zal ze
			 niet? Is ze wel... is ze niet?
		  Wordt niet gedurig en telkens de heele heldinnigheid der vrouwelyke
			 deugdmodellen saamgeperst tot de vraag: of de jonge-juffrouw tot het laatste
			 blaadje toe - by onze Machteld met inbegrip zelfs van bruiloft en huwelyk! -
			 inderdaad, anatomisch gesproken, jonge-juffrouw gebleven is? Bemerkt ge dan
			 niet, lezers, dat de schryf-moralisten uw heele litteratuur-deugd tot 'n
			 onderwerp van vroedkunde hebben gemaakt? Stuit u de plompheid niet, waarmee
			 zulke theorien - ook uit 'n oogpunt van Kunst zoo bitter armoedig! -
			 aandruischen tegen menschenwaarde, tegen karakter, tegen ontwikkeling? Zult ge
			 dan nooit u verzadigd afwenden van de grofheid der ficelles waarmee men
			 uw belangstelling heensleept naar dat eene ééne punt? Naar dat
			 onderdeel van 't mensch-zyn? Moogt ge langer de beleediging dulden van
			 de overal blykende meening dat uw aandacht slechts te mynen is door 't
			 goochelen met 'n deugdzaamachtigheid, die geen anderen prikkel kent dan
			 't heen-en-weer seulen van den ‘knoop’ der telkens uitgestelde tot
			 de uiterste grens van wellust opgeschroefde hoerery?
		  En de kinderachtigheid! ‘Ei kyk, hy heeft 'n meisje
			 gezoend!’ Of... ‘niet gezoend!’ 't Is eigenlyk volkomen om 't
			 even hoe zùlke ‘knoopen’ ontward worden.
		  En de Onwaarheid! Elke fout komt op leugen neer. Ieder
			 schryver en ieder lezer wéét toch immers hoe 't inderdaad
			 toegaat in de wereld? Waartoe dan dat onophoudelyk pronken met voorgewende
			 onnoozelheid, veel viezer ten-slotte - en gevaarlyker vooral - dan 't ruwst
			 priapismus?
			Waartoe? Wel, daarin zoeken de kunstenaars van bilder-
{==200==} {>>pagina-aanduiding<<}
dyks-rang
			  hun ‘knoopen.’ Daarmee brengen ze toeschouwer en
			 lezer in: ‘spanning en ontroering.’ Daarin ligt de taktiek
			 van 't métier. ‘Verstand?’ Eilieve, om 't verstand
			 bezig te houden, is... verstand noodig. ‘Hart?’ Maar... wie kan tot
			 het hart spreken, zonder eerst zelf iets in 't gemoed te voelen dat de moeite
			 van 't uiten waard is? Lager dus, lager! Zoo zakken ze af, de heeren
			 kunstmoralisten, en met al hun deugdgepronk zien ze niet in - of weten
			 ze 't? - dat ze zich precies op één lyn stellen met de schryvers
			 die franchement ontuchtig zyn... op den moed na! Zoo'n 
			 De Saadebeschreef... 't een-of-ander.
			 Deugdzame schryvers vertellen lang en breed hoe dat een-of-ander... niet
			 gebeurde.
			  * Het verschil is ten-nadeele van de
			 braafheidsventers. Zy huichelen. Zy verraden. En... ze prikkelen oneindig
			 sterker dan hun erkend-onfatsoenlyke kollegaas.
		  Dat varen onder valsche vlag schaadt evenzeer de kunstwaarde - m'n
			 oud thema! - als de zedelykheid. Met valsche gegevens brengt men nooit iets
			 goeds voort, al werkt men dan ook, op z'n bilderdyks, ter-dege ‘met
			 God.’
		  Dit ‘met God’ zelf is oorzaak, uitvloeisel en kenmerk
			 van de Leugen. Geloof en hysterie, 't spekuleeren òp geloof en 't
			 spekuleeren òp hysterie, gingen ten-allen-tyde hand aan hand. De
			 teeldeelen-deugd in onze romans heeft dezelfde strekking als de onverstoorbare
			 jonkvrouwelykheid der ‘Moeder Gods’ en van de islamsche
			 paradys-houri's. Rykdom van verbeelding schynt niet juist de hoofdeigenschap
			 van godverkondigers geweest te zyn. Ze kopieerden elkaar, en durfden hoogstens
			 zich bezondigen aan de variant van 'n beetje transpozitie. 't Pozitief
			 prentje waarop 'n ruw - doch natuurlyk! - priapismus geteekend stond,
			 verhanselden ze ‘met God’ in 'n negatief beeld van sterker
			 kittelende - niet natuurlyke! - onthouding. Als symbool van alles
			 verteerende wellust, is Origenes sprekender figuur dan alle Aspasiaas van de
			 wereld... al waren ze zelfs gekleed. De naakten zyn volkomen
			 onschadelyk, en misstaan niet, noch als kunstprodukt, noch uit 'n oogpunt van
			 zedelykheid, terwyl Origenes... teeken maar uit, lezer! Even als
			 Bilderdykstaal dienen kon om langs z'n denkbeelden en
			 kunstbesef aftedalen in 't hol waar z'n zedelykheid huisde,
			 zullen de lynen van die pop u den weg wyzen naar den afgrond van
		  	immoraliteit die door zoo'n smee-
{==201==} {>>pagina-aanduiding<<}
rig  verminkt kerkmonster
			 wordt voorgesteld. Alles is in alles!
		  
		  Alles in alles! De laaghartige bedoeling waarmee het stuk
			 ‘Floris’ geschreven werd, is mede-oorzaak dat de figuur van
			 graaf Floris misteekend werd, en in 't boelen met Publieks
			 mooiheids-begrippen vinden wy de aanleiding tot het omknoeien van die Machteld
			 in 'n onmogelyk wanschepsel.
		  
		  ‘Teeken ons 'n ‘Floris V!’ wordt er geroepen.
			 ‘Dat kan ik niet!’ mompelt de onbekwame werkman. Maar de leugenaar
			 wacht zich wel dit openhartig te bekennen. Te onhandig, te vals-voornaam en te
			 kleinzeerig om metselen te leeren of de straat te vegen... 
		  
		  Zulke wezens achten zich, godbetert, daartoe te goed! En m'nheer
			 Publiek die uit overmaat van God en Kuisheid geen verstand van verdienste
			 heeft, steunt hen in die malingre verwaandheid.
		  
		  ...te lui en te ondichterlyk om na lange moeielyke studie -
			 er moet gewerkt zyn heeren! (1002, 
			 1003) - door zes dikke eeuwen heenteboren,
			 en 't oude potentaatje met z'n deugden, fouten, en eigenaardigheden, voor 't
			 oog van den Ziener te dagen, tracht de bedrieger 't met z'n klanten op
			 'n akkoordje te gooien, en teekent ‘met God’ 'n preutsche
			 kostschool-jongejuffrouw, zonder 't minste vlekjen op haar jurk. Dit lykt nu
			 wel niet op Floris, maar... 't poppetjen is deugdzaam... ‘met God.’
			 En - ‘met God’ altyd! - wryft-i die deugd zoolang heen-en-weer, tot
			 het hem gelukt de klanten zelf - ook ‘met God’ natuurlyk - in 'n...
			 spanning te brengen, die hun doet vergeten welke figuur ze eigenlyk besteld
			 hadden.
		  
		  ‘Teeken ons ridders, wordt er geroepen, 'n
			 ridder!’De kunstigheid hokt weer. Een ridder, zegt ge? Hm!
		  
		  Onze fabrikant huurt 'n katechizeermeester tot model, legt hem
			 ‘met God’ wat ouwyvenpraat in den mond, en... klaar is z'n
			 ridder!
		  
		  ‘Teeken ons 'n Edelvrouw uit de middeleeuwen!’
			 Daar zit weer onze knoeier. Maar... ‘met God’ en de noodige
			 teeldeel-taktiek zal 't wel lukken, meent hy. Uit armoed aan Kunst,
			 zweept-i z'n kreupele verbeelding aan tot het uitdenken van 'n nieuw kunstjen
			 op 't gebied zyner afgezaagde 
{==202==} {>>pagina-aanduiding<<}
 echtkoets-poëzie, en
			 ‘met God’ verkracht hy 't getrouwde schepsel tot 'nmaagd!
			 Prikkeling spanning en bedrog als boven. M'nheer publiek is volkomen
			 tevreden. Z.Ed. gaat allergodsvruchtelykst geonanizeerd naar-huis. Wat wil men
			 meer?
		  
		  Vindt ge my ruw, lezer? Goddank dan! Op harden knoest, 'n scherpe
			 byl! De Baäls-profeten uitI Koningen 18zullen
			 waarschynlyk den ouden Elias ook niet beschuldigd hebben van zachtzinnigheid.
			 Goddank, nog-eens! En gy, lezer, dank ook gy uwen God, dat er eens eindelyk
			 iemand opstond, die den moed had... 
		  Hoe staat er ook?
		  ‘En hy voerde hen af naar de beek Kison, en hy slachtte ze
			 aldaar.’
		  Ik deed wat ik kon. Maar m'n taak is niet afgeloopen. Er wandelen
			 nog altyd veel profeten rond, die gespysd werden - en worden! - van Jezebels
			 tafel, en die 't in spekulatie op valsche deugd verder brachten dan 
			 Bilderdyk. Ook zelfs in dit vak muntte de
			 man niet uit. Z'n Kunst was armoedig tot in de kunstjes toe. Ik zal dit
			 later door 't aanhalen van voorbeelden uit andere godzalige schryvers bewyzen,
			 en hoop by diezelfde gelegenheid de middelen optegeven, waardoor we verlost
			 kunnen worden van de liederlyke kuizighedens die als 'n nachtmerrie liggen te
			 ronken op ons opvoedingsysteem. Dìt zeg ik nu reeds: als m'n middelen
			 niet eenvoudig zyn, deugen ze niet.
		  Dat ik ditmaal me zoo in 't byzonder bezig-hield met Bilderdyk, was
			 omdat z'n ‘Floris’ my uitstekend voorkwam als model van
			 beroerdheid. Erkent de lezer niet dat de stof ryker bleek dan-i aanvankelyk
			 meende?
		  Bovendien, is niet 
			 Bilderdyk 'n ‘Prins der
			 Dichteren?
		  A tout Seigneur tout honneur! Dat z'n prachtige
			 ‘Floris de Vijfde’ in vuiligheid te-kort schiet by sommige
			 produkten van z'n konkurrenten en navolgers, was geen reden om niet hèm
			 't eerst te slachten. De goede wil om ‘met God’ z'n Publiek zoo
			 laag mogelyk aantevatten, ontbrak niet. En ik vond zyn: in pessimis
			 voluisse, voor m'n tegenwoordig doel volkomen sat.
		  
		  Wie over de laatste hoofdstukken ontevreden is, wordt verzocht z'n
			 denkbeelden over taal, poëzie, kunst, zedelykheid en
			 godsvrucht, eenigszins anders intekleeden dan met de betuiging dat ik
			 zoo'n ‘byzonder slecht mensch’ ben, of met 
{==203==} {>>pagina-aanduiding<<}
 de seurige
			 klacht over 't brandmerken der ‘Vaderen.’
		  Ik ben 'n zeer goed mensch, en juist daarom gloei ik van
			 verontwaardiging by 't opmerken hoe die ‘Vaderen’ zich door
			 kwakzalvers lieten bedriegen. Naar myn opvatting der plichten van 't
			 Vaderenschap moeten ze 't goedvinden dat ik hun Nakroost waarschuw.
		  Doch al ware dit zoo niet! ‘Vaderen’ of geen
			 ‘Vaderen’ ik ben zoo vry te zeggen wat ik voor waarheid
			 houd. Dit is myn godsdienst, myn P.G. En ik vervloek van ganscher
			 harte ieder die zich veroorlooft 'n àndere religie aantekleven.
		  Dachten de ‘Vaderen’ of denken de Neven daarover anders,
			 dan dachten en denken die Vaderen en die Neven verkeerd, en 't wordt hoog tyd
			 dat de Neven van gedachten veranderen.
		  Er is nog altyd ruim plaats by de beek Kison, voor valsche profeten
			 zoowel, als voor de drekgoden die ze in leven houden om... in 't leven te
			 blyven.
		  
		  Op de zotte beschuldiging dat ik ‘alles aanval, antwoord ik
			 met verwyzing naar 
			 253. Zeker, myn Godsdienst schryft me voor,
			 alles aantevallen wat er spyst aan Jezebels tafel.
		  
		  En wie dáárover klaagt... 
		  
		  Zou ik niet gerechtigd zyn tot het vermoeden dat de zoodanige gewoon
			 is in die restauratie z'n middagmaal te gebruiken?
		  
		  Wien de schoen past... enz.
		  
		  Als nu voortaan zekere schryvertjes de jour blootsvoets
			 loopen, is 't hun eigen schuld.
			 Noot van 1877. De theologische doctor en
				gewezen letterprofesser 
				Van Vloten heeft de schoen behoorlyk
				aangetrokken. Prosit!
		
		
{==204==} {>>pagina-aanduiding<<}
 
		  Over middelpuntschuwende en aantrekkende krachten, negatieve
			 en pozitieve polen of zoo-iets, blykbaar in 'n paar bezoeken die Wouter
			 byna niet aflegt.

		  1059.

		  Wouters kerkgang was achter den rug. De dominee had by deze
			 gelegenheid zoo byzonder mooi gepreekt, zei Stoffel. En: ‘alles was zoo
			 toepasselyk!’
		  
		  - 't Is nu maar te hopen, moeder, dat het vruchten draagt.
		  - Zeker, Stoffel!En dat-i me niet weer z'n nieuwen broek scheurt. Er
			 moet zoo zuur voor gewerkt worden.
		  
		  Dit was wel weer eenigszins hyperbolisch gesproken, want ‘zuur
			 gewerkt’ werd er in den huize Pieterse niet. Dat Wouters moeder zich met
			 haar huishouden zooveel onnoodige drukte op den hals haalde, geschiedde uit
			 pure liefhebbery. 't Mensch meende, dit hoorde er zoo by. Ook 't klagen
			 daarover, of liever 't roemen op die bereddering, lag in haar mond bestorven.
			 Ze zou vreemd hebben opgezien als men haar gezegd had dat ze best kon gemist
			 worden in de huishouding van 't Heelal.
		  Dat Wouter de bezoeken die hy had afteleggen, moest uitstellen tot
			 na z'n kerkgang, was 'n gevolg der bygeloovige vrees voor de dreigementen van
			 Juffrouw Laps. Deze had zich beroepen opII Kronieken 16, vers
			 12, en tegen zulke argumenten was de ontkiemende liberalistery van
			 juffrouw Pieterse niet bestand. Wel bleef ze er by dat men nu juist niet
			 alles wat in de Schrift stond, zoo precies op 
{==205==} {>>pagina-aanduiding<<}
 iedereen kon
			 toepassen... 
		  
		  - Ja, ja, ja, dat kan de Mensch wel, als 't ware geloof er maar is,
			 en... de Genade! Waarom anders, m'n lieve mensch, zou de Heer die verdoemelyke
			 zwakheid van Koning Asa hebben laten te-boek stellen door den H. Geest? Alles
			 heeft z'n beteekenis, weetje!
		  - Och ik ben zóó niet, of ik wil wel naar raad
			 luisteren... 
		  - Dat 's 't ware! Dan ben je gered, mensch! En... stuur 'm eens by
			 me, na zondag. Of... al wàs 't zondag, maar na kerktyd dan. Dan kan-i me
			 met-een wat van de preek vertellen, schoon die dominees... och wat weet zoo'n
			 kind daarvan!
		  
		  Juffrouw Laps hield niet van dominees. Als velen zag ze die heeren
			 voor ‘geleerd’ aan, en ze meende dat geleerdhedens niet te-pas
			 kwamen. ‘Gods Woord, zei ze, was zoo ingericht dat ieder 't begrypen kon
			 zonder grieks of latyns... als-i de genade maar had. Dáárop kwam
			 alles neer.’ Op den broodnyd na, die haar deze meening in 't gemoed
			 leî, ben ik dit geheel met haar eens. En juist hierom vind ik die
			 ‘Genade’ zoo'n leelyk ding. Om konsekwent te zyn, moeten de Lapsen
			 zich weinig bekommeren over ‘goede werken’ en zelfs niet erg opzien
			 tegen de kwade. Nu, konsekwent wàs onze oefenaarster.
		  
		  - Ja, ja, zondag na kerktyd! Ik reken er vast op... 
		  
		  En, om de uitnoodiging dringender te maken, sprak ze van de
			 lekkernyen die ze gewoon was haar gasten op dat uur voortezetten.
		  Wanneer wy aannemen - en dit mogen we - dat juffrouw Laps op 'n
			 bezoek van Wouter byzonder gesteld was, moet men erkennen dat er diepe
			 kinderkennis lag in het toevoegen van gebakjes aan de voorgespiegelde napreek.
			 Als waarheidlievend geschiedschryver mag ik niet verhelen dat m'n held voor
			 verlokkingen van deze soort geenszins ongevoelig was. En... er was wel zoo-iets
			 noodig om de vurige godsdienst-oefenaarster in zyn oogen beminnelyk te maken,
			 of althans niet ten-eenen-male afschuwelyk. Hy was bang voor haar, doch 't
			 spreekt vanzelf dat-i dit niet durfde zeggen. Ook blyft het de vraag of-i 't
			 wist, want de tyd was nog ver, dat hy beginnen zou zich rekenschap van z'n
			 aandoeningen te geven. Een tyd die voor velen nooit aanbreekt!
		  Instinktmatig voelde hy angst voor 't alleen-zyn met dat schepsel.
			 Ze was hem de levendige voorstelling van al de 
{==206==} {>>pagina-aanduiding<<}
 akeligheden die
			 Jehovah noodig had om van tyd tot-tyd wat respekt inteboezemen aan Israel...
			 donder en bliksem, pestilentie, verzwelgende afgronden, booze zweeren,
			 vlammende zwaarden en verder goddelyk gereedschap. Indien hy den moed had gehad
			 rond-uit te spreken, zoud-i haar verzocht hebben de beloofde versnaperingen
			 hier-of-daar neerteleggen buiten haar woning. Hy zou die dan wel vinden, meende
			 hy. Maar dezen moed had-i niet, en hy moest er dus wel in berusten dat z'n
			 moeder over hem beschikte, en 't bezoek toezei.
		  
		  - En waarom ben je 'r nu niet heengegaan? vroeg ze, toen Stoffels
			 opgetogenheid over de preek wat begon te bedaren.
		  
		  Wouter beriep zich op de bekende erge buikpyn die alle kinderen
			 ten-dienste staat, zoodra ze zich aan onaangename plichtjes willen onttrekken.
			 Deze ziekte zou te genezen zyn door 't aankweeken van eenige vertrouwelykheid
			 tusschen ouders en kroost. Waarom toch durfde Wouter niet erkennen dat het
			 bezoek van Juffrouw Laps hem tegen de borst stuitte? Hy wist immers zeer goed
			 dat in zyn omgeving de sympathie met z'n speciale vyandin zoo byzonder groot
			 niet was?
		
		
		  1059a.

		  Velen vergissen zich in de meening dat de leugen altyd 'n
			 uitvloeisel wezen zou van 'tbelang. Aanvankelyk is ze, even als sommige
			 lichamelyke wanstaltigheden, slechts 'n gevolg van knelling. Een kind dat geen
			 weerklank verneemt op de uiting zyner aandoeningen, wordt beschroomd, en vreest
			 zich belachelyk te maken. Het gedurig vermanen, onderwyzen, berispen, werkt
			 verlammend. De jonge ziel trekt schuw haar begeerige voelhoorntjes in, en sluit
			 weldra ook de onschuldigste gewaarwordingen in haar binnenste op. Hieruit
			 vloeit dat hygen naar 't onbekende voort, naar 't verre - dikwyls naar 't
			 onbereikbare - dat mensch en Menschdom kenmerkt. Want de Maatschappy werkt
			 hierin op gelyke wyze als het gezin en 't ouderlyk toezicht. ‘Dat mag
			 niet!’ en: ‘dat is onbehoorlyk!’ wordt er van alle kanten
			 geroepen, zoodra iemand zich veroorlooft zichzelf te zyn. ‘Hoe
			 dwaas!’ is terstond het algemeene oordeel over alles wat afwykt van den
			 regel waaraan men gewend is. De meesten gaan 'n wyden stap verder, en noemen 't
			 ‘misdadig’ wanneer de eenling zich aanmatigt z'n individualiteit te
			 bewaren, of zelfs wanneer-i blyk geeft daarnaar te streven.
		  't Gevolg is: leugen. Want de lust om zich te verzetten
			 
{==207==} {>>pagina-aanduiding<<}
 tegen overmacht, is weinigen gegeven. En de kracht!
		  Opmerkelyk is 't dat de enkele die dit beproeft, niet het minst
			 wordt uitgejouwd door de velen die eenmaal dezelfde aandrift voelden, doch uit
			 lafhartigheid en gemakzucht het strydperk ontweken of verlieten. Wie 'n
			 waarheid verkondigt die tegen den gewonen sleur inloopt, vindt z'n gevaarlykste
			 tegenstanders niet onder de aanhangers der bestreden dwaling, maar onder hen
			 die, in den grond van hun gemoed zyn meening toegedaan, niet verdragen kunnen
			 dat 'n ander den moed had die meening te openbaren. Het vóórgaan
			 wordt door achterblyvers opgenomen als verwyt. Er zyn duizenden en duizenden
			 die evenmin als Wouter lust zouden hebben Juffrouw Laps te bezoeken, maar
			 Woutertje had buikpyn noodig om zich te vrywaren tegen verkettering over z'n
			 tegenzin. En dit lukt niet eens altyd, want:
		
		
		  1059b.

		  Ik geloof niets van je buikpyn, zei de moeder. 't Is maar weer omdat
			 je 'n ondeugend kind bent, die nooit wil doen wat men hem zegt.
		  
		  Daar Stoffel dit ook vond, werd er krygsraad gehouden, en Wouter
			 veroordeeld den zwaren tocht te ondernemen. De katechizatie die hem te wachten
			 stond... och, 't leek niets naar 'n katechizatie! Hy werd ontvangen met 'n
			 vriendelykheid die hem verbaasde, en heelemaal in de war bracht.
		  
		  - Zoo, lieve jongen, ben je daar? Wat kom je laat! De kerk is lang
			 uit. Ga zitten, ventje. Kyk eens wat ik voor je bewaard heb, expres voor
			 jou!
		  
		  Ze drukte hem op 'n stoel, en schoof hem allerlei lekkernyen toe.
			 Wouter was verlegen. En dit werd er niet beter op, toen ze hem streelde en
			 liefkoosde.
		  
		  - En vertel nu eens wat van de preek, zeide zy toen het kind zich
			 aan haar onverwachte vriendelykheid zoo goed mogelyk poogde te onttrekken. Wat
			 heeft de dominee al zoo gezegd?
		  - De tekst was...
		  - Nu ja, straks als je mond leeg is. Eet maar eerst 'n paar
			 taartjes. 'n Mensch kan niet alles te-gelyk doen. Daar is chokola, en 'n
			 likeurtje kryg je-n-ook. Ik heb altyd gezegd dat je 'n lieve jongen bent, maar
			 ze moeten niet zoo op je hakketeeren. Sla maar toe, m'n jongen, en doe gerust
			 of je 
{==208==} {>>pagina-aanduiding<<}
thuis was... 
		  
		  Nu, dit was eigenlyk 't ware woord niet om Wouter op z'n gemak te
			 zetten. Thuis!
		  Na de eerste verrassing over de vreemde ontvangst, begon hy angstig
			 te worden. Zonder de minste redeneering, en alleen om... om... ja waarom?
			 Op-eens stond-i op, en verzekerde dat z'n moeder hem bevolen had niet lang
			 uitteblyven.
		  Er was weer geen woord van waar. Juffrouw Laps protesteerde, maar
			 Wouter hield vol. In-weerwil van haar dringende vriendelykheid wist-i zich door
			 den vyand heenteslaan.
		  Na beloofd te hebben dat-i zeer spoedig ‘eens zou
			 terugkomen’ raakte hy den trap af, en op-straat. Hier doorstroomde hem 'n
			 onbeschryfelyk gevoel van verlossing. Onbeschryfelyk vooral voor hemzelf. Nooit
			 was hy zoo... hartelyk behandeld, nooit althans bejegend met zooveel vertoon
			 van hartelykheid. Vanwaar dan z'n tegenzin? Hy herinnerde zich dat ze hem by
			 z'n vertrek 'n kus had willen geven, en dat-i zich door 'n snelle wending
			 daaraan onttrokken had. Waarom? Dit wist-i alweer niet, maar het denken hieraan
			 verzaakte hem 'n zenuwachtige rilling, zooals de schok waardoor we soms in den
			 overgang van waken tot slapen worden gestoord.
		  En zoud-i nu terstond naar huis gaan? Wat zou hy opgeven als reden
			 van z'n spoedige terugkomst?
		  Onwillekeurig richtte hy z'n schreden naar de aschpoort. Het was z'n
			 voornemen niet, Femke te bezoeken, volstrekt niet, waarlyk niet! Hy had z'n
			 gekleurde Ophelia immers niet by zich? Ligt hierin niet 'n duidelyk bewys dat-i
			 by 't verlaten van z'n woning niet aan Femke gedacht had?
		  En zelfs toen-i op den buitensingel z'n molens in 't gezicht
			 kreeg... 
		  
		  Ach, ze zwegen! Was er geen wind, of hielden ze zondag?
		  
		  De buitensingel was vol wandelaars. Juister gezegd, en vooral
			 amsterdamscher: er was veel volk op de been, dat daar ‘kuierde.’
			 Gewandeld wordt er door de zondagsmenschen eigenlyk niet. Woord en zaak
			 zyn te voornaam voor de burgerluî die daar heen-en-weer slenteren, en
			 zich verbeelden dat ze ‘buiten’ zyn, omdat ze stoffig zand
			 in-plaats van straatsteenen onder de voeten hebben. Het zondagsgenoegen van de
			 meesten is heel melankoliek! Of schynt dit maar zoo? Genieten de wandelaars
			 meer of iets anders dan op hun gelaat te lezen staat? We willen dit hopen.
		   
{==209==} {>>pagina-aanduiding<<}
 
		  Wouter volgde een der stroomingen, en wel juist die waardoor hy
			 Femke's huisje nader gedreven werd. Toen hy voor de lage omheining stond, die
			 't erfjen afschutte aan den wegkant, durfde hy niet binnengaan, en daar hy dit
			 niet aan zichzelf bekennen wilde, schoof hy de schuld van z'n beschroomdheid op
			 Ophelia die thuis gebleven was.
		  
		  - O, als ik m'n prent maar hier had! zuchtte hy. Dan zou ik zeker...
			 
		  
		  Dit is de vraag! Ik geloof dat Wouter, met prent en al, even schuw
			 zou geweest zyn. Hy wist niet wat-i zeggen zou, en zelfs niet of hy iets te
			 zeggen had. Wat zoud-i antwoorden als Femke's moeder hem vroeg: ‘maar,
			 mannetje, wat kom je hier eigenlyk doen?
		  Wy, schryver en lezer, wy zouden misschien kunnen antwoorden.
			 En 't is de vraag of onze wysheid wyzer wezen zou dan de domheid van 't kind
			 dat daar weifelend stond te leunen op 't lage hekje. Hy staarde met open mond
			 het huisjen aan. Z'n knieën knikten, 't hart bonsde, tong en verhemelte
			 waren droog. Waarom toch?
		  Een klein zuiltje rook dat uit den schoorsteen opsteeg, maakte hem
			 wakker. Als er eens brand kwam in Femke's huisje! Dàn immers moest-i wel
			 binnen gaan! Dàn zou 't hem vrystaan haar te redden, haar in z'n armen
			 te nemen, haar wegtedragen, ver weg, heel ver... tot aan 't einde der wereld,
			 of buiten de stad ten-minste! Hier-of-daar waar men gekleed gaat in rood
			 fluweel en groene zyde, ergens waar de heeren groote zwaarden dragen, de dames
			 lange sleepen! Wat zoo'n sleep Femke goed zou staan! En ze zou te-paard zitten,
			 en hy zou haar volgen... neen, naast haar ryden met 'n valk op z'n vuist!
		  
		  - Als er maar brand kwam!
		  
		  Maar er kwam geen brand. Dit zag Wouter ook wel. Die rook... och, 't
			 was zoo'n gewoon huishoudelyk rookje! Hy staarde op andere huisjes in de buurt,
			 waar ook iets scheen gekookt te worden, en overal veroorloofden zich de
			 schoorsteenen getuigenis afteleggen van 'n bezigheid, die niet van Femke's
			 bezigheid scheen te verschillen. Hoe was 't mogelyk!
		  Eén onderscheid bleef er toch, al wisten die domme wolkjes
			 zelf het niet: zy hadden Femke gezien! Ze waren gezien door Femke! Zoo-even nog
			 huisden ze in de turven die door háár hand waren geschikt op de
			 vuurplaat! Warlend hadden ze dat verblyf verlaten, bly misschien dat ze werden
		  	opge-
{==210==} {>>pagina-aanduiding<<}
zonden  om straks Wouter van haar te groeten... ach waarom
			 steeg ze niet mee op, zyzelf! 't Zou juist hebben gepast by z'n aandoeningen.
			 En al hadden alle wandelaars geroepen: ‘zie, daar geschiedt 'n wonder.
			 Een meisje stygt uit den schoorsteen ten-hemel!’... Wouter zou gezworen
			 hebben dat het geen wonder was, maar Femke die omhoog zweefde, gedragen door de
			 opgetogenheid van z'n hart.
		  Hèm kwam 't eer als wonder voor, dat ze niet scheen te weten
			 dat hy dáár stond, zoo vurig verlangende haar te zien, zoo
			 getergd half-voldaan door 't aanschouwen van iets dat misschien door haar
			 gezien was, en toch, toch te schuw om 't erf optegaan, den klink van de deur te
			 lichten, en binnentredend te roepen: ‘Femke, hier ben ik... waarlyk, ik
			 kon niet eer, maar nu, zoodra ik kòn: hier ben ik!’
		  
		  Want hy had 'n gevoel alsof hy zich over z'n lang wegblyven
			 verontschuldigen moest. Juist andersom dan by veel andere verhoudingen waarin
			 men zich van gemaakte afspraken tracht te ontslaan, voelde hy zich als 't ware
			 gebonden door afspraken die niet gemaakt waren.
		  
		  Daar naderde 'n troep wandelaars die te lang schenen gerust te
			 hebben in een der etablissementen langs den weg, waar men
			 ‘ververschingen’ bekomen kon. Al te ververscht, plukten zy in 't
			 voorbygaan Wouter van z'n hekje, en namen hem in de vlucht van hun sukkeldrafje
			 mee.
		  Nu, dit was zoo kwaad niet. Waarom toch zoud-i daar langer staan
			 kyken naar dat huisjen en dien rook? 't Zou wel zonderling wezen als nu juist
			 op dit oogenblik de zoo vurig gewenschte brand kwam. En... zonder brand?
			 Bovendien, daar-i Ophelia niet by zich had... 
		  Maar... morgen! Morgen zoud-i zeker z'n prent meenemen. En hy
			 beloofde zichzelf dat-i dan niet zoo kinderachtig zou blyven staan voor dat
			 hekje!
		  Hy voelde schaamte tegenover de bonte heerschappen met pluimen,
			 zwaarden en harnassen, op z'n prenten. Zeker hadden zy moed, al die koningen,
			 ridders en pages... waarom anders zou men ze hebben uitgeteekend, en zoo
			 prachtig opgetooid? Als 't niet beterde, zou men nooit hèm op 'n prent
			 zetten, zoo'n laffen durfniet!
		  Maar hy zou zich beteren, ongetwyfeld, waarlyk, zeker, heusch! Hoe
			 verder hy zich verwyderde, hoe mannelyker hy zich voornam den volgenden dag
			 onvervaard het huisjen intestappen, en flink tot Femke's moeder te zeggen:
			 goeien dag, juffrouw, hoe vaart u! 
{==211==} {>>pagina-aanduiding<<}
 
		  Het viel hem moeielyker te bepalen wat-i aan Femke zelf zeggen zou.
			 Telkens maakte hy lange redevoeringen gereed, die sterk naar boeken en boekjes
			 riekten, en dus niet veel deugden. Nu-en-dan zelfs betrapte hy zich op 'n regel
			 uit Bilderdyks ‘Floris’ en voorziende dat het meisje hem
			 niet begrypen zou, wapende hy zich in de voorbaat met de verzekering dat dit de
			 woorden waren van onzen grootsten dichter.
		  
		  Of ze dáárvoor gevoelig wezen zou?
		  
		  En by dezelfde gelegenheid zoud-i dan tevens haar vragen wat 'n
			 ‘wulp’ was, en 'n ‘echtkoets’ en ‘kuisheid’
			 en zoo al voort. Al wat-i niet wist en toch zoo gaarne weten wilde, zoud-i aan
			 haar vragen, en al verwachtte hy dan niet dat het ongeleerde meisje hem op den
			 weg helpen kon, het was hem reeds 'n heerlyk vooruitzicht al die mysterien met
			 haar te zullen bespreken.
		  Aldus begon zich in den knaap het in-eenvloeien te openbaren der
			 verschillende soorten van ontwikkeling, waarop ik vroeger gewezen heb. Ik
			 beweer nog altyd niet dat we hier met eigenlyke liefde te doen hebben, maar
			 zeker is het dat Wouters neiging voor Femke, welken rang die dan ook mocht
			 innemen op zielkundig, en - waarom zouden we 't ontkennen? - ook op stoffelyk
			 gebied, zich vereenzelvigde met lust tot onderzoek. Och, hy wist wel dat er van
			 haar niets te leeren viel, vooral niet omtrent zaken die te-huis behooren in 'n
			 boek. Maar er waren er ook van andere soort, en Femke kwam hem zoo heel groot
			 voor, of liever: ‘groot.’ Ze was volwassen, en dit brengt in de
			 oogen van 'n kind 'n hooge waardigheid mee.
		  Doch al zou er blyken dat ze in geen enkel opzicht instaat was z'n
			 nieuwsgierigheid te bevredigen, dan nog voelde hy zich sterk tot haar getrokken
			 door de begeerte háár iets meetedeelen van zynkennis. En,
			 waar deze te kort schoot, zoud-i met onbeperkte gulheid Femke deelgenoot maken
			 van z'n onkunde. Ook dan toch gàf hy haar wat, en ze zouden iets in
			 gemeenschap bezitten. Het kwam hem verrukkkelyk voor, te-zamen met haar iets
			 niet te weten, waaruit natuurlyk 'n vereenigd streven naar kennis moest
			 voortvloeien.
		  Hy was brandend nieuwsgierig naar alles wat ze hem zou te zeggen
			 hebben, daar-i 't waarschynlyk vond dat ook zy levenslang al haar aandoeningen
			 had opgespaard voor haar eerste vrindje. Met schrik bedacht-i nu dat hy van die
		  	vriendschap niet zeker was! Ze had in z'n ziekte naar hem ge-
{==212==} {>>pagina-aanduiding<<}
vraagd...
			  nu ja, maar misschien was ze juist toevallig voorby z'n huis
			 gekomen, en dan was 't zoo heel moeielyk niet, even aanteschellen, en te
			 vragen: hoe vaart Wouter?
		  
		  O, dat valsche mensch-exemplaartje! Hyzelf durfde niet binnengaan.
			 Femke had wèl gedurfd, en toch... toch mocht ze niet al de eer hebben
			 van den moed die Wouter zoo onbereikbaar toescheen toen ze gevorderd werd van
			 hemzelf. Zoo zyn we. Het doet niet tot de zaak dat het meisje, niet als Wouter
			 geplaagd door aandoeningen die ze meende te moeten verbergen, minder moed
			 behoefde dan hèm voor zoo'n bezoek noodig voorkwam. Want dit verschil
			 was hem onbekend. Hy had evenmin besef van haar eenvoudigheid, als bewustzyn
			 van de oorzaken die hem beletten eenvoudig te zyn, en 't ware dus eerlyk
			 geweest haar te bewonderen met dezelfde overdryving als waarmee hy zichzelf
			 beschuldigde van lafheid. Maar dit deed-i niet. Hoogstens verdiepte hy zich in
			 gissingen omtrent de manier waarop ze hem had weten te vinden.
		  
		  't Is waar ook, dacht-i, hoe wist ze waar ik woonde? Hy berekende
			 dat ze zich veel moeite moest getroost hebben om dit uittevorschen, en hieruit
			 putte hy weer wat hoop dat-i wel inderdaad Femke's vrindje was. Haar
			 éérste vrindje? Wie kon dit weten? Zoo'n groot meisje heeft al
			 zoolang geleefd met haar moeder, en met schoolkameraadjes, en met jongetjes die
			 haar komen bezoeken by de bleek! En met pater Jansen... 
		  Dien pater Jansen had-i graag 'n hartelyken stomp gegeven. Wat moet
			 men doen om pater te worden, Femke's pater? Als er mogelykheid was op
			 zoo-iets! Met het grootst genoegen zoud-i dan aan Femke uitleggen al wat maar
			 eenigszins dienen kon voor haar zaligheid, en hy wou haar graag 'n zoen geven,
			 elken keer als ze haar ‘vragen’ goed had opgezegd. Jazelfs, hy zou
			 haar 'n zoen geven als daaraan wat haperde, of ook al wist ze 't eerste woord
			 niet van haar lesjes met die ivoren torens. Och hy zou voor Femke zoo'n
			 vriendelyke pater zyn!
		  Hoe legt men het toch aan, om 't zoover te brengen in de wereld? En
			 kon men er zeker van zyn, dat 'n pater altyd durfde binnengaan als-i ergens
			 wezen wilde?
		  Hy zag duidelyk in, dat-i vóór alles die gekke
			 beschroomdheid moest overwinnen. Wat zou Mungo Park wel gezegd hebben, als-i
			 hem daar zoo besluiteloos had zien staan voor dat hekje? Zeker, zeker, dit
			 begreep hyzelf wel, zóó kon 
{==213==} {>>pagina-aanduiding<<}
 men geen werelddeelen
			 innemen. O, meende hy, als 't maar om Afrika ware te doen geweest, dan zoud-i
			 wel doorgedrongen zyn tot in 't binnenste binnenland, nog veel dieper-in dan
			 ver over de blauwe bergen die den achtergrond vormden van al de prentjes in z'n
			 boekje. Maar... dat hekje? En... Femke's moeder? En... Femke zelf? Ware hy maar
			 zeker geweest háár te vinden, alléén haar!
			 ‘Toch niet, antwoordde hy zichzelf, dàn juist zou ik niet hebben
			 durven binnengaan!
		  
		  Nu kwam 't hem voor, dat-i liever Femke's moeder had gevonden. Hy
			 zou dan aan die vrouw gezegd hebben... ja wat? Neen, neen, zoo heel aanlokkelyk
			 was de ontmoeting met Femke's moeder niet!
		  Zou men ook aan 
			 Mungo Park gevraagd hebben: wat kom je
			 hier in Afrika eigenlyk doen?
		  En... àls men 't gevraagd had... welnu, hy kon
			 makkelyk antwoorden. Zoo'n reiziger in 'n boek met prentjes is nooit
			 verlegen.
		  Hier begon Wouter schoone toespraken te houden tot al de
			 negerkoningen die hy met lans en zwaard overwonnen had. En al de vrouwen des
			 lands kusten hem de handen terwyl-i voorby reed, zittende op 'n schimmel met
			 vuurrooden schabrak. En hy informeerde zich heel minzaam naar de lieve meisjes
			 die Park hadden verpleegd in z'n ziekte: ‘omdat de vreemde witte man ver
			 was van moeder of zusters, en geen huis had.’ Hy zou ze koninklyk
			 beloonen... 
		  
		  Want Wouter was koning in al dat veroverde land. Koning, en... Femke
			 koningin! Wat de groote fluweelen mantel haar prachtig staan zou! En die gouden
			 diadeem!
		  
		  Ach, er was ter-nauwernood verf genoeg in Wouters gemoed, om al die
			 heerlykheid naar behooren te kleuren! Maar wàt er mocht overschieten,
			 zy kwam niet te-kort. Háár sierde hy op in z'n vlammende
			 verbeelding, haar 't eerst, haar 't meest, haar byna alleen. Byna, ja... want
			 hyzelf was er by, maar kon dit anders? Hoe zou ze koningin van heel Afrika
			 kunnen wezen, zonder 'n koning! En wie anders kon dit zyn dan hy, Wouter, haar
			 vrindje?
		  Och dat veroveren van werelddeelen was zoo'n gemakkelyke zaak,
			 meende hy. Wel speet het hem zeer dat-i pas dertien jaren oud was, en dus
			 gevaar liep dat anderen hem vóórkwamen en Afrika bezetten, terwyl
			 hy door den verraderlyken Pennewip werd opgehouden met verbuigingen en
{==214==} {>>pagina-aanduiding<<}
 die vervloekte regula de tri! En hy wist zeer goed dat er nog
			 zooveel andere zaken moesten geleerd worden, voor men werelddeelen veroveren
			 kan, of zelfs koning worden van 'n kleiner land. Ook z'n zakgeld moest eenige
			 verandering ondergaan, want zes duiten in de week waren by de grootste
			 zuinigheid inderdaad niet toereikend voor z'n plannen. De Hallemannetjes... nu
			 ja, die kinderen ontvingen hooger toelaag, maar ze dachten gelukkig niet aan
			 Afrika. Voorloopig vreesde hy hun konkurrentie niet, doch wel dat misschien
			 hier-of-daar 'n ander kind, iets nader aan 't groot-zyn dan hy, hem den pas zou
			 afsnyden. En nog meer belemmeringen sloegen z'n vlucht neer. Hoe moest hy 't
			 aanleggen, dacht-i, om niet bekeven te worden door z'n moeder, wanneer hy op
			 z'n tochten in dat onmetelyk binnenland eens wat langer uitbleef dan de
			 huistocht der Pietersens veroorloofde?
		  Inderdaad, al die moeielykheden waren niet te miskennen. Onze kleine
			 droomer zag geen kans ze uit den weg te ruimen, en daar toch z'n verbeelding
			 niet verkoos zich te laten stuiten, sprong ze er over heen.
		  Al wat er met hem en Femke in Afrika geschiedde, zou beschreven
			 worden in fraaie boeken met gekleurde plaatjes. Hy zag zich op 'n salomonischen
			 troon waarvan 't model aan z'n prentenbybel ontleend was, en ze zat naast
			 hem... zy! En groots was ze niet, want ze wilde 't heel wel weten ‘voor
			 't aangezicht van 't geheele volk’ dat ze vroeger maar 'n bleekmeisje
			 zonder kroon of statie was geweest, even buiten de aschpoort. Dit mocht bekend
			 zyn aan allen die daar geknield lagen voor haar troon, en ieder mocht het
			 vertellen aan... ieder, wanneer men dan maar nooit vergat er by te zeggen dat
			 ze koningin was geworden omdat Wouter haar had liefgehad. En 't volk hoefde nu
			 voortaan niet te knielen, zou ze zeggen... 
		  Nu ja, dacht Wouter, by buitengewone gelegenheden staat dat zoo
			 kwaad niet. Als hy bezoek ontving van z'n moeder en van Stoffel, by-voorbeeld.
			 Die twee mochten 't wel eens zien, vond-i, hoe al die menschen hem vereerden,
			 en... háár vooral, haar die zoo onheusch was bejegend toen ze in
			 z'n ongesteldheid naar hem was komen vragen. Maar als moeder en Stoffel 't
			 éénmaal gezien hadden, was 't genoeg. Dan zou-d-i alles vergeven,
			 en voor z'n moeder 'n groot huis laten bouwen, vol regenbakken en waschtobbes.
			 Ook besloot-i 'n ruime school te laten oprichten voor Pennewip, met groote
		  	zwarte borden, inktkokers, schryfboekjes en kleurige land-
{==215==} {>>pagina-aanduiding<<}
kaarten 
			 van Europa, en tabellen van 't vervelende nieuwematenstelsel. En hy zou z'n
			 ouden meester vergunnen daarin den ganschen dag onderwys te geven, van 's
			 morgens vroeg tot 's avends laat... ja, den geheelen nacht dóór!
			 Mocht dit soms de jongetjes vervelen... 
		  
		  Wouter was bezig met de moeielyke oplossing van 't vraagstuk hoe hy
			 te-gelyker-tyd Meester Pennewip en de afrikaansche jeugd zou tevreden stellen,
			 toen Leentje de deur opende. Zonder het te weten namelyk had-i z'n woning
			 bereikt, en daar aangescheld, zoodat hy zich vry onverwachts zag overgeplaatst
			 in 'n geheel anderen kring dan waarin hy sedert 'n half uur zich bewoog. Hy had
			 inderdaad eenige inspanning noodig om te begrypen wat z'n moeder bedoelde, toen
			 ze hem vroeg hoe z'n bezoek was afgeloopen, en of Juffrouw Laps tevreden was
			 geweest over 't verslag van de preek?
		  
		  Preek? Laps? Och, wat was dit alles ver! Stamelend en zonder
			 eigenlyk te weten wat-i zeide, sprak hy eenige woorden uit die z'n moeder en
			 Stoffel in den waan brachten dat het door hem afgelegd examen niet naar den
			 eisch was afgeloopen. Wat zoud-i dan ook over den uitslag van z'n bezoek uit 'n
			 godgeleerd oogpunt kunnen zeggen? De heele theologie was immers
			 allerschandelykst achterwege gebleven. En ook dit kon-i niet erkennen zonder
			 zekere gaping te doen in 't oog vallen, die z'n relaas heel onvolkomen maken
			 zou. Hy was lang genoeg uitgebleven om de vier boeken Mosisaftehandelen,
			 en begreep dat die tydruimte niet te vullen was met twee taartjes en 'n kop
			 chocola. Voorbereid op 't na-examen dat hem te-huis wachtte, was hy volstrekt
			 niet. Van 't oogenblik af dat-i de aschpoort en z'n molens had weergezien,
			 had-i zoo weinig aan juffrouw Laps gedacht, dat 't mensch zonder genade zou
			 gestikt zyn, als hy belast ware geweest met het leveren van haar adem.
		  't Was 'n geluk dat-i niet van pater Jansen sprak, of van dien rook,
			 of van Afrika. Een geluk dat-i gedeeltelyk te danken had aan z'n hakkelen, want
			 wie goed luisterde naar z'n mededeelingen, kon in waarheid betuigen dat-i
			 volstrekt niemendal zei.
		  Behalve de niet geheel willekeurige tegenzin om melding te maken van
			 dat uitstapje naar den buitensingel, bestond er nog 'n reden die Wouter belette
			 'n duidelyk verslag te geven van z'n bezoek. Hy was even verlegen iets te
			 zeggen over de ondervonden vriendelykheid, als-i over die onverwachte
			 vriendelykheid zelf geweest was. Ze had hem zeer 
{==216==} {>>pagina-aanduiding<<}
 gestuit, en nu
			 kwam 't hem voor dat er iets laakbaars lag in 'n aandoening die hy zeker nog
			 minder by z'n moeder en Stoffel zou kunnen rechtvaardigen dan by zichzelf.
			 ‘De jongen lykt wel mal, meende hy te hooren zeggen. Als men hem beleefd
			 ontvangt, loopt-i boos weg. Wat is er aantevangen met zoo'n kind?’
		  Z'n stamelen bracht evenwel 'n heel andere werking voort dan-i
			 verwachten kon. Er scheen 'n reaktie te hebben plaats gehad sedert men hem de
			 deur uitzond. Misschien hadden z'n beide inkwiziteurs zich bezig gehouden met
			 wat ergernis over de schriftgeleerdheid van de oefenaarster, althans Stoffel
			 brak Wouters gehakkel af met z'n gewoon:
		  
		  - Zie je wel, moeder, juist wat ik altyd zei. Daar hoort wat toe om
			 't háár naar den zin te maken. Ze weet altyd alles beter dan 'n
			 ander... 
		  
		  - Zóó is het, riep de moeder. 't Mensch is gek en
			 verwaand, dat zeg ik! En zeg jyzelf nu eens, Stoffel, of men van zoo'n kind
			 vergen kan dat-i alles precies onthoudt, wat de dominee gezegd heeft? Dat kan
			 ikzelf niet. En jy ook niet. En de meester ook niet. En ik zeg dat geen mensch
			 dit kan. En dit dan te verlangen van zoo'n kind! Ze doet het maar om den
			 profester te spelen... dáárom doet ze 't!
		  
		  Dit was Stoffels gevoelen ook, en de moeder werd welsprekend door
			 z'n byval.
		  
		  - Wat verbeeldt ze zich wel, ging ze voort. Meent ze misschien dat
			 zyzelf 'n dominee is, omdat ze zooveel teksten uit het hoofd kent? Het mocht
			 wat! En dan met al die wysheid te liggen sikkeneeren op 'n kind dat pas ziek
			 geweest is! 't Is 'n ware schande! Wat hoefje ook daarheen te gaan, Wouter? Je
			 hebt niks met het mensch te maken. Wat doe je in haar huis? Ik zeg maar
			 altyd... 
		  
		  Hier bedacht de redenaarster dat zyzelf Woutertje tot z'n bezoek
			 gedwongen had. Ze viel zich daarom in de rede met 'n vermaning om z'n
			 zondagschen broek uittetrekken. En haar ontevredenheid over de verkeerde
			 richting die ze aan haar oratie gegeven had, uitte zich in 'n splinternieuwe
			 zooveelste lykrede op Wouters vorig pakje: ‘waarvan ze zoo weinig
			 pleizier had gehad, omdat-i zoo sleetsch was. Er moest zoo zuur voor
			 gewerkt worden!’
		  
		  - En dan zoo'n kind 'n heel uur lang op 'n droogje te laten zitten!
			 En ze had nogal gezegd... 
		   
{==217==} {>>pagina-aanduiding<<}
 
		  Dit was nu toch meer dan Wouters rechtsgevoel verdragen kon. Hy viel
			 z'n moeder in de rede, en verzekerde dat juist integendeel z'n gastvrouw hem
			 zeer gul ontvangen had, en dat ze zelfs...
		  Hier stuitte hy weer op de bovenmatige vriendelykheid waaraan-i geen
			 naam geven kon. Waarom toch?
		  Uit verlegenheid weidde hy breed uit over de chokolade... 
		  
		  - Zoo? Wel, jongen, waarom sprak je daar dan niet terstond van? Nu,
			 dat's hetzelfde. Ik wil maar zeggen: dàt had er dan ook nog moeten
			 bykomen, dat ze je niet eens wat voorgezet had! Want... zóó zyn
			 die menschen! Altyd hebben ze wat te vitten op 'n ander, maar naar zichzelf
			 kyken ze nooit. Ik geloof óók wel aan de Genade, en ik houd er
			 óók wel van zoo nu-en-dan eens, als m'n huishouden aan-kant is,
			 wat degelyks te hooren uit de Schrift, of van 't Geloof, of zoowat, maar om nu
			 juist eeuwig en altyd daarover te praten... neen! In 't praten zit 't 'm niet,
			 wat zeg jy, Stoffel? Ik zeg dat 'n mensch z'n werk moet doen in de wereld, en
			 jy, Wouter, trek toch je nieuwen broek uit, dat heb ik je nu wel al honderdmaal
			 gezegd. Trui, geef 'm z'n ouwe!
		  
		  Trui gehoorzaamde. En Wouter ook. Maar hy beloofde zich vast en
			 zeker, dat-i in Afrika alle dagen op z'n zondags zou gekleed gaan.
		
		
{==218==} {>>pagina-aanduiding<<}
 
		  Onze held legt weer 'n bezoek af, en woont akelige tooneelen
			 by. Sporen van kannibalismus in Europa. Saturnalie op dokters
			 studeerkamer. Vreeselyk tafreel van kinderen die hun vader mishandelen. De
			 lotgevallen van 'n vlâlepel, met 'n handleiding tot het begraven van
			 ongelukken. Olivier van Noort kan den doortocht naar 't gesprek niet
			 vinden.

		  1060.

		  Den volgenden dag schelde Wouter by den dokter aan. Z'n hartje
			 beefde, want dat huis zag er heel voornaam uit. Hy werd binnen gelaten en, na
			 aangemeld te zyn, uitgenoodigd: ‘maar boven te komen.’ Dit
			 ‘maar’ is 'n onbeminnelyk uitvindsel van amsterdamsche
			 dienstmeiden. Ik gis dat ze hiermee geen ander kwaad bedoelen dan zekere
			 voorbereidende oefening in 't gebruik van stopwoorden, met het plan om eerlang
			 aan 't verzenmaken te gaan, en historische treurspelen te schryven.
		  
		  Dokters-Kaatje was nog zoo ver niet. Ze geleidde Wouter heel
			 prozaïsch naar de ‘studeerkamer’ waar dokter Holsma bezig was
			 met het vervullen van den natuurlyken vaderplicht: hy onderwees z'n
			 kinderen.
		  Er waren er drie. Een jongen, wat ouder dan onze Wouter, zat alleen
			 in 'n hoek aan 'n klein tafeltje te schryven of te rekenen. De beide anderen,
			 'n knaapje van Wouters leeftyd, en 'n meisje dat een paar jaar jonger scheen,
			 stonden by de tafel waaraan de dokter gezeten was, en waarop 'n groote
			 aardglobe stond, die blykbaar 't onderwerp was van de les. Dit begreep Wouter
			 eerst later, want hy had nooit 
{==219==} {>>pagina-aanduiding<<}
 met kennis zoo'n grooten ronden
			 bol gezien. Hy wist niet dat er nog 'n andere manier bestond om de ligging van
			 landen aanschouwelyk voortestellen, dan op platte kaarten. Zoo was er meer in
			 de kamer, dat-i wel zag, maar ternauwernood waarnam, en niet opmerkte. Toch
			 prentte zich alles diep in z'n geheugen, en later, veel later eerst, geraakte
			 hy in-staat zich rekenschap te geven van de indrukken die hy by z'n
			 binnentreden opving.
		  Toen de meid de deur der kamer opende, vernam hy de stemmen der
			 kinderen, en ook die van den vader. Zelfs hoorde hy lachen, maar zoodra hy z'n
			 figuurtje vertoonde, werd alles als door 'n tooverslag op-eens doodstil. De
			 twee kinderen by de groote tafel stonden als soldaatjes. Er was iets styfs in
			 hun voorkomen, dat Wouter zeker zou hebben doen lachen, als-i niet te verlegen
			 geweest was om 't komieke daarvan te vatten. Zelfs het meisje zette haar lief
			 gezichtjen in 'n plooi van officieelen ernst... o deftiger dan hy ooit by de
			 oudste menschen had waargenomen, zelfs in de kerk. Gedurende den tyd dat de
			 dokter Wouter verwelkomde, en hem 'n stoel aanwees, stond de kleine jongen
			 zoo-waar met den pink op den naad van den broek, als wachtte hy op 'n:
			 ingerukt... marsch! of: rechts-om... keert!
		  De grootere die alleen zat, had by Wouters binnentreden steelsgewys
			 'n oogenblik opgekeken, en hem aangezien met de eigenaardige uitdrukking van
			 vyandelykheid jegens onbekenden, die den mensch zoo ongunstig onderscheidt van
			 sommige andere diersoorten, en die we vooral kunnen waarnemen by wilden,
			 kinderen en... sommige vrouwen. Het onuitgesproken: ‘wie ben
			 jy?’ heeft by zulke gelegenheden den rang van stilzwygende
			 oorlogsverklaring.
		  
		  By kinderen is dit verschynsel dagelyks waartenemen, en ik geloof
			 dat het aan weinigen onbekend is. Om 't optemerken by de mensch-exemplaren die
			 in de aardrykskundige schoolboekjes uitdrukkelyk ‘wilden’ genaamd
			 worden, zou de Europeaan op-reis moeten gaan. Wat de derde soort van individuen
			 betreft, die zich aan deze specifiek-humane ongerymdheid schuldig maken... men
			 behoeft slechts acht te geven op de blikken waarmee ‘dames’ die
			 elkander op 'n wandeling ontmoeten, dit kenmerk van haar al te primitieve
			 menschelykheid ten-toon spreiden. Ze meten elkaar, wegen elkaar, oordeelen,
			 beoordeelen, veroordeelen, en verdoemen elkaar. We zien daaruit dat de
			 slagtanden van 't kannibalismus nog altyd niet geheel-en-al zyn uitgevallen.
			 Laat ons
{==220==} {>>pagina-aanduiding<<}
 aannemen dat de lieve Natuur dit aldus heeft verordend,
			 opdat we niet te grootsch zouden wezen tegenover honden en engelen. Zy bewaarde
			 de rudera uit 'n lang verloopen tydperk onzer ontwikkeling, als om ons
			 toeteroepen: ‘vergeet niet dat ge eenmaal zoo geweest zyt. Ge ziet wel,
			 als niet die Mevr. A, B, C, enz. 'n zyden japon aan 't lyf, en 'n heer aan den
			 arm hadden, zouden ze elkaar opeten!’
		  't Is mogelyk dat die ‘dames’ zoo kwaad niet meenen, en
			 dat enkelen, ook zonder heer of zyden lappen, zich wel van anthropofagie zouden
			 onthouden. Ik heb de hier bedoelde mene-mene-tekel-woede waargenomen by
			 zachtmoedige schepsels, die in gewone omstandigheden waarlyk niet in-staat
			 zouden zyn 'n levend konyn te verslinden. Om evenwel deze zachtmoedigheid niet
			 meer eer te geven dan haar toekomt, moet men hierby niet uit het oog verliezen,
			 dat zoo'n beestje zich nooit schuldig maakte aan... ja, waaraan?
		  Wat is dan toch eigenlyk de misdaad van 'n dame die op de wandeling
			 mededames ontmoet? Haar misdaad? Wel, men kent haar niet. Is dit niet
			 onvergeeflyk? Ze veroorlooft zich te bestaan, dáár te zyn, te
			 loopen, te ademen, zeker soort van jurk te dragen zelfs, en... men kent haar
			 niet!
		  Het is te verklaren dat soms de lintjes van Mevrouw A. niet behagen
			 aan Juffrouw B. 't Is verschoonbaar dat de hoed van Freule C. niet in den smaak
			 valt van Miss D. Het is begrypelyk dat de Wede E. 'n heel ander
			 streepje zou gekozen hebben dan dat waarmee Mlle F vandaag zoo
			 byzonder mooi schynt te willen wezen... maar toch, ligt er in dit alles 'n
			 reden om elkaar zoo boos aantezien, en maar heel-eventjes-byna niet te
			 byten?
		  In dat: ‘ik ken je niet, dus: vyandig!’ openbaart zich
			 'n zonderlinge opvatting van humaniteit. Misschien noemde ik die ten-onrechte:
			 primitief. Wel schynt ze te dagteekenen uit den tyd toen we in holen of op
			 boomen woonden, maar 't is te veronderstellen dat ze door andere gewoonten van
			 liefelyker aard is voorafgegaan. Het kan zyn dat die kleinsteedsche
			 barbaarsheid eenmaal iets nieuws was, en voor beschaving doorging. Ze wyst op
			 stamgemeenschap, die 'n gevolg was van wryving. Op aansluiting, die samenging
			 met afzondering. Op gebrek aan voedingsmiddelen, dat elken vreemde deed aanzien
			 als 'n indringer, als 'n veroveraar, als 'n dief. Eenmaal moet dit anders
			 geweest zyn. Geheel onvervalscht primitief zyn alzoo onze wilden, dames en
			 kinderen niet! De geslachtsboom hunner wreede schuwheid klimt hoogstens op tot
		  	de troglodieten, maar gewis niet tot het pa-
{==221==} {>>pagina-aanduiding<<}
 radys.
		   
		  Zoo... damesachtig dan, had Willem Holsma den kleinen bezoeker even
			 aangekeken, heel even! Wouter zelf bemerkte het niet, maar Dr. Holsma wel. En
			 Willem scheen te weten dat z'n vader scherp zag. Vandaar de haast om
			 voorttegaan met de sinussen waaraan-i bezig was, of met den 
			 Titus Livius die hem vandaag begunstigde
			 met 'n pensum.
		  
		  - Zoo, ventje, ben je daar, zei de dokter. Komaan, dat's heel braaf
			 van je. Wat heb je daar?
		  
		  En op-eens zich tot de soldaatjes keerende:
		  
		  Help me onthouden, jongens, dat ik je straks aan-tafel iets vertel
			 van... Olivier van Noort. Jy ook, Willem, denk er aan.
		  
		  Wouter kneep verlegen in de opgerolde hooggekleurde Lady
			 Macbeth, en wist niet recht hoe hy z'n geschenk aan den man zou brengen. Hy
			 vond die kamer zoo prachtig, en die meubels, en die groote kasten vol boeken...
			 och, z'n prent kwam hem zoo leelyk voor! Hy had het ding wel willen
			 inslikken.
		  Men had hem van-huis allerlei lessen meegegeven, en voorgeschreven
			 hoe hy staan, zitten en spreken moest. Hy stond daar dus vry links, en sprak
			 bedremmeld. Met groote moeite bracht-i er uit, dat hy den dokter kwam bedanken
			 ‘voor z'n beterschap... naast God.’
		  Het was koddig te zien hoe de beide soldaatjes zich op de lip beten,
			 en ik moet erkennen dat ook Holsma zelf niet zonder inspanning 'n ernstig
			 gelaat vertoonde.
		  
		  - Naast God? Ja... juist! Heel juist! Braaf gezegd, kereltje! En heb
			 je dan nu God wel bedankt?
		  - Zeker, m'nheer! Alle avenden in m'n bed, en gister in de
			 kerk...
		  
		  De kleine Sietske werd hier bezocht door 'n dykbreuk van
			 ondeugendheid. Ze proestte in lachen uit. Het ongeval dreigde aanstekelyk te
			 worden. Willem scheen redenen te hebben z'n neus veel harder te snuiten dan
			 voor 't gewone doel van dien handgreep noodig is. Ook Herman bewoog zich, en
			 keek Wouter schalks aan. Maar de dokter scheen met dit alles geen genoegen te
			 nemen. Hy sloeg met 'n liniaal op tafel, dat de aardbol er van sidderde.
		   
{==222==} {>>pagina-aanduiding<<}
 
		  - Orrrde! riep hy met 'n donderende stem, die Wouter bang maakte.
			 Orrrde! Wat is dat hier voor 'n samojeedsch huishouden onder de les? Ik zal
			 jelui allemaal... orrrde!
		  
		  Daar begon 'n klok te slaan. Sietske scheen te tellen, en stak by
			 elken slag 'n vinger op.
		  
		  - Ik zal jelui allemaal... 
		  - Vyf! juichte Sietske. M'n hand is uit, kyk maar, tot den pink toe:
			 vyf! Vyf uur, vadertje, mannetje, tirannetje! Hoera... hoera!
		  
		  De beide jongens begonnen meeteschreeuwen. 't Was 'n
			 quodlibet van gaudeamus en vive la joie, en God save
			 the King... help mee, jongens! Vive la vacance, le maître en
			 pénitence... Wilhellemus al van Nassouwe... met de ellebogen door z'n...
			 hoed. Help, Herman! Help, Willem! Wraak, wraak, wraak! A bas les tyrans!
			 Amour sacré - pak 'm beet, Willem, jy bent de sterkste - de la
			 patrie... de heer van Son is 'n brave kapitein... hy regeert z'n volkje,
			 neen... daar ging 'n patertje langs den kant... wraak! So, so wie ich
			 dich liebe - wraak, wraak, wraak! Houdje goed, Herman, dapper! Ik zal de
			 linkerhand wel houden. Toe, jongens! - Hier ligt myn Damon, neen...io
			 vivat, io vivat... boum, boum, boum... hoera! Dans son bivouac, le
			 troubadour fidèle... wraak! Fleuve du Tage... wraak! Oh,
			 shall he, boys... oh, shall he, boys... oh, shall he... wraak! Pro
			 salute horum - geen latyn, riep Sietske - hop maar Jannetje, hop maar...
			 sing, Sally, ho... wraak!
		  
		  Wouter wreef z'n oogen uit, en vertrouwde z'n ooren niet. Wat-i hier
			 zag gebeuren, ging z'n begripjen àl te ver te-boven. Nooit had hy kunnen
			 droomen dat de wereld tooneelen opleverde, als waarvan hy hier 'n voorbeeld
			 zag. Van tooveren had-i wel eens meer gehoord, en ook het ten-hemel varen van
			 Elias in 'n gloeienden wagen kwam hem, na wat bybelstudie, zoo erg vreemd niet
			 voor. Maar dat Willem, Herman en Sietske hun vader, zoo'n deftigen dokter, om
			 den hals vielen, tegen hem opklauterden, en hem byna de kleeren van 't lyf
			 plukten... ongehoord! Hy had niet zoo ruw durven omgaan met 'n ouden pantoffel
			 van z'n moeder, of met Stoffels afgelegde kleeren. 't Verbaasde hem dat de
			 wereld niet verging.
		  
		  - Nu, nu, nu, riep de onttroonde tiran, wat inschikkelykheid,
			 jongens! Kan ik 't helpen, dat jelui geen pleizier hebt in aardrykskunde?
		  
{==223==} {>>pagina-aanduiding<<}
 
		  - Breng 't dierbaar dochtertje naar den spiegel, papa, riep nu
			 Sietske die te-paard op z'n schouders zat.
		  
		  De vader gehoorzaamde. Maar hy hinkte, want Herman was op z'n
			 linkervoet gaan zitten, en omarmde de kuit. Willem trok hem aan den arm voort.
			 By den spiegel gekomen, begon de kleine amazone te deklameeren en te
			 gestikuleeren:
		  
		  - O, dierbaar Afrika... 
		  
		  Een schrik doortrilde Wouters leden. Daar roerde 't nest waarlyk z'n
			 werelddeel aan, zyn Afrika! Was 't niet of ze 't er om deed!
		  
		  - O, Afrika, Sofala, Monomotapa, Monoëmugi... prachtig!
			 Nog 'n oogenblik, papa, dierbare schooltiran - houd vast, Willem, toe! - ik wil
			 heel Afrika aan den spiegel vertellen, en zien hoe ik m'n gezicht vertrek.
			 Mesopotamië, mesopomomo... mondvol, mooi! Nigritië -
			 blyf staan, papa, ik ben nog niet half klaar. Willem, help me! M'n paardje
			 trappelt zoo... hu, hu! - Aethiopië - Herman, houd z'n beenen
			 vast... niet kittelen, dan val ik - Marokko... Schiermonnikoog... hu, hu,
			 paardje, met je vlassen staartje... Alexandrië, Soudan, Egypte...
			 Weesp, Rotterdam, Haarlemmermeer, Kolveniersburgwal - de les is uit, ik mag
			 zeggen wat ik wil - Krom-elleboogsteeg, Algiers, Cleopatra, Karel de
			 Groote... wie vangt me?
		  - Ik, riep Willem.
		  
		  Sietske werkte zich omhoog tot ze op vaders schouders stond, en
			 sprong op Willem toe, die haar handig opving en op den grond zette.
		  
		  - Oef! riep de dokter.
		  - Oef, oef, oef? O, dierbare vader, we zyn nog lang niet aan
			 oef! Twee volle uren les, en dan terstond: oef! Waar zou dat
			 heen? O, neen, dierbare tiran van Monomotapapa, van Monoë...
			 muggen mugi, bedenk dat 'n welgeschapen kind z'n rechten heeft. 't Is 'n
			 ware schande... ga jy 'ns voort Herman, ik ben 'r heesch van!
		  - 'n Ware schande... nu jy, Willem!
		  - 't Is 'n ware schande, m'nheeren, zoo afrikaans-miserabel
			 heden-ten-dage de europesche vaders hun nederlandsche kinderen behandelen.
		  - Weg met de ouders! Roep mee, papa!
		  - Weg, weg, weg met... 
		  ...met de kinderen, smokkelde papa er tusschen. Maar 
{==224==} {>>pagina-aanduiding<<}

			 Sietske betrapte hem op dien vreeselyken wanklank.
		  - Wat moet ik hooren, sakkerloot! Geen schelmstukken, dierbare
			 Vader! Orrrde... orrrde! Wat is dat hier voor 'n samojeedsch huishouden...
			 nà de les!
		  - Juist, schreeuwden de jongens, orrrde na de les! Dat is de
			 ware rechte orde!
		  - En... wat zie ik daar? riep Sietske. Wie heeft daar de mooie
			 nieuwe prachtige hemelsche verrukkelyke liniaal stuk geslagen? 'n Zaag, 'n
			 zaag, papa's onschuldige liniaal is 'n zaag! O, die vaders, die vaders! Toe,
			 papa, wees gezeggelyk, en roep mee: leven de kinderen!
		  - Ja, ja... uit onbeklemde borst, papa!
		  - Leven de dierbare... papaas, riep de vader, en hy werd voor dien
			 oproerkreet weer duchtig gestraft.
		  - Als ik vader ben, zal ik me heel anders gedragen, zei Herman.
		  - Ik ook! beloofde Sietske. Nooit, nooit, nooit meer dan 'n halve
			 sekonde les in... de eeuw. NooitSofala, Monomotapapa... kom-aan,
			 dierbare vader, roep mee: leven de kinderen! Of anders... 
		  - Leven de... 
		  
		  Weer sloeg de klok. Eén slag. Nu stak de vader 'n vinger
			 op.
		  
		  - Kwartier, jongens! De saturnalie is uit! Komt allen mee - jy ook,
			 mannetje! - mama wacht ons zeker met het eten.
		  
		  Willem nam Sietsken op z'n rug, en Herman besteeg Papa. Zoo gleed de
			 familie den trap af. Wouter volgde, maar Lady Macbeth verdween
			 platgedrukt in z'n zyzak. Hy was onthutst, en had moeite zich te overtuigen
			 dat-i hier dezelfde persoon zag, die...
		  Beerevellen? Gouden pen? Maar hoe was dit alles mogelyk? Het was
			 immers toch geen droom, dat hy en al de zynen zoo hoog tegen de
			 duizelingwekkende deftigheid van dien man hadden opgezien? Hy begreep er niets
			 van.
		  
		  In de eetkamer heerschte weder 'n geheel andere toon dan
			 vóór en na vyven in de school.
		  
		  - Stel den jongeheer aan mama voor, zei de dokter.
		  
		  Hy wendde zich tot Willem. Maar Sietske vroeg:
		  
		  - Papa, mag ik het doen?
		   
{==225==} {>>pagina-aanduiding<<}

		  Holsma knikte. De kleine meid nam Wouter met kluchtige deftigheid by
			 de hand, en leidde hem naar 'n dame die aan de gedekte tafel bezig was met
			 sla-aanmaken.
		  
		  - Mama, dit is 'n jonge-heer... gut, ik moet je naam weten! Hoe heet
			 je?
		  - Wouter Pieterse.
		  - Dit is de jongeheer Wouter Pieterse, die papa komt bedanken
			 omdat-i... ziek geweest is, en die... de jonge-heer blyft hier immers eten,
			 papa?
		  De dokter knikte weer.
		  
		  ...die hier blyft eten, Mama.
		  
		  - Als mama 't goedvindt, zei de vader.
		  - Juist, als mama 't goedvindt.
		  
		  Mevrouw Holsma zette Wouter met 'n paar vriendelyke woorden op z'n
			 gemak. 't Was noodig!
		  De kring waarin hy zich hier bevond, behoorde tot den deftigen
			 middelstand, maar onzen Wouter kwam alles vorstelyk voor. Men wees hem 'n
			 plaats aan, en 't deed hem genoegen dat-i zat. Drie-vierde van z'n postuurtje
			 was nu geborgen onder de tafel. Dit was zóóveel gewonnen voor z'n
			 pynlyke beschroomdheid. Byna alles wat-i zag en hoorde, verbaasde hem. Toen-i
			 z'n handen vouwde... 
		  
		  - Wou je bidden, mannetje? vroeg de dokter.
		  - J...a, m'nheer, stamelde Wouter.
		  - Dat's 'n zeer goede gewoonte. Ga gerust je gang. Doe je dat altyd
			 aan-tafel?
		  - Ja, altyd... by warm eten, m'nheer!
		  
		  Er was tucht in dat huis: niemand lachte.
		  
		  - Bid jy er maar gerust op toe, jongen!
		  
		  De dokter maakte gebruik van 't oogenblik dat Wouter de oogen
			 gesloten had, om zonder 'n woord te spreken z'n kinderen tot beleefdheid te
			 vermanen. Ze volgden dien wenk trouw op. 't Was hun schuld niet, dat-i later
			 inzag 'n zonderling figuur te hebben gemaakt in dien kring.
		  
		  - Je doet er zeer goed aan, zei Holsma. Wy doen 't niet, en...
			 daaraan doen we misschien ook goed.
		  - Wel zeker, zei de moeder. Ieder moet handelen naar z'n
			 overtuiging.
		   
{==226==} {>>pagina-aanduiding<<}
 
		  Dit zoo eenvoudig woord trof Wouter dieper dan iemand had kunnen
			 veronderstellen.Hy... 'n overtuiging! Het korte gezegde van Mevrouw
			 Holsma kende hem 'n waardigheid toe, 'n gewicht, en 'n recht, waaraan hy nooit
			 gedacht had. Onder 't gebruiken van de soep, dacht hy voortdurend: ik mag 'n
			 overtuiging hebben!
		  Het was hem vroeger nooit in den zin gekomen dat 'n zaak
			 ànders kon worden opgevat, dan ze door z'n moeder, of door Stoffel, of
			 door wien ook - mits 'n volwassen persoon! - werd voorgesteld. De geheele
			 kwestie over bidden of niet-bidden kwam hem niet zóó belangryk
			 voor, als 't vernomen nieuws dat hy 'n overtuiging hebben kon. Z'n
			 gemoedje zwol er van... 
		
		
		  1060a.

		  De dokter, die 'n menschenkenner was, korrigeerde den loop dien
			 Wouters gedachten namen:
		  
		  - Ieder moet handelen naar z'n overtuiging. En om tot overtuiging te
			 geraken, moet men veel onderzocht hebben. Ik ben overtuigd dat onze
			 kleine gast heel gaarne wat van die dopërten zou willen. Help 'm eens,
			 Sietske!
		  
		  Sietske deed het met veel gratie.
		  Wouter had den zin van Holsma's woorden zeer goed begrepen, en...
			 zelfs de oorzaak van dien overgang op de dopërten. Hy voelde
			 ten-minste dat de schoolmeestery na klokkeslag vyf zonder genade ter-zy
			 gezet was, en dat de vriendelyke gastheer hem slechts even ter-loops had willen
			 waarschuwen tegen koppige onbekookte betwetery, zonder daaraan den makkelyken
			 toon opteofferen, die inderdaad aan-tafel heerschte.
		  In-weerwil namelyk van z'n beschroomdheid, of liever juist
			 in-verband met deze eigenschap, was Wouter hoogst-intelligent. De oorzaak dat
			 dit onbekend was aan byna allen die hem tot-nog-toe gadesloegen, lag in 't
			 gebrek aan zelfvertrouwen, dat hem belette zich te uiten. Gewoonlyk scheen het
			 alsof hy veel later dan anderen iets begreep, omdat hy - fyner bewerktuigd
			 misschien, en meer eischende van z'n doorzicht - niet zoo spoedig als vele
			 anderen met de slotsommen zyner overleggingen tevreden was. Gedurende z'n
			 ziekte had Holsma deze eigenaardigheid opgemerkt, en hieruit vloeide de
			 belangstelling voort, die hy 't kind betoonde.
		  Wouters beschroomdheid was gedeeltelyk 'n gevolg van de methode
			 waarop men hem 't weinigje kennis dat-i bezat, 
{==227==} {>>pagina-aanduiding<<}
 had meegedeeld. Al
			 wat men hem leeraarde, was steeds in de oogen der sprekers 'n onomstootelyke
			 zaak geweest. Tweemaal twee is... zóóveel, Prins die of die is 'n
			 held, brave kinderen komen in den Hemel, God is groot, de Batavieren zyn
			 byzonder dapper, 't ware geloof is in de Noorderkerk, enz. enz. Hy wist niet
			 dat er twyfel bestond, en hield dus z'n begeerte om iets meer van de
			 zaken te weten, voor ongepast en zelfs misdadig. Slechts enkele malen had-i
			 even beproefd lucht te gewen aan z'n weetgierigheid, maar 't was hem slecht
			 bekomen. Op de katechizatie was z'n rechtsgevoel gestruikeld over die vuile
			 historie van Jakob en Ezau. Byna voelde hy 'n oogenblik den moed iets
			 aftekeuren in 't gedrag van den aanstaanden aartsvader, en hy begon reeds met
			 'n enkel bescheiden woordje... maar de dominee overlaadde hem met verwyten.
			 ‘Zulke vragen pasten geen kind!’ heette het. Wouter moest bedenken
			 dat de Heer van-plan was uit Jakobs stam voorttekomen, en dat alzoo die
			 linzenhistorie volkomen fair play was. ‘Men moest niet verstokt
			 zyn.’ De arme jongen bad dien avond wel 'n uur lang dat God hem toch niet
			 zoo erg verstokken zou. En 't hielp. Het duurde vele jaren voor-i zich weer
			 waagde aan zedekundige analyse van Jakobs handelingen, en van Gods
			 ingenomenheid met dien schurk.
		  Zoo ging 't met alles. Uit vromen afschuw van verstoktheid, berustte
			 hy in al wat men hem zei. Doch daar hy de aldus opgedrongen denkbeelden niet
			 verteren kon, werd z'n ziel daarmee niet gevoed. Hy sprak, ook in z'n
			 binnenste, al de klanken die hem waren voorgepreekt, geloovig na, en verweet
			 zich z'n ontevredenheid als iets ondankbaars, en als 'n overblyfsel van de oude
			 verstoktheid die God zeker niet zoo heelemaal op-eens genezen kon.
		  Het schynt zonderling dat hy niet dacht aan de mogelykheid van
			 beredeneerden twyfel. Hy wist toch dat duizenden en millioenen menschen veel
			 zaken geheel anders beoordeelden dan z'n moeder en Pennewip, en dat dus de
			 mogelykheid zich kon voordoen, jazelfs de noodzakelykheid, dat er soms 'n
			 keuze tusschen meeningen moest gedaan worden. Welnu, hieraan dacht-i
			 niet! Dit was dom, bekrompen en - by Wouter in zeer letterlyken zin nog -
			 kinderachtig, maar 't was zoo.
		  Toch kunnen we 't hèm niet zeer kwalyk nemen, als we opmerken
			 hoe 't heele menschelyk geslacht aan 'tzelfde euvel mank gaat. Wouters
			 onaanzienlyke omgeving scheen hem groot toe, omdat-i haar van te naby waarnam,
			 en nog niet gewoon was z'n blik te vestigen op voorwerpen die verder-af
{==228==} {>>pagina-aanduiding<<}
 lagen. Men behoeft slechts 't huis Pietersen en Woutertje zelf eenige
			 malen te vergrooten, om 'n gelyksoortig verschynsel overal te kunnen
			 opmerken. De een zweert by z'n dorp, de ander by z'n gemeente, 'n derde by z'n
			 vak, enz. Zelden ontmoet men 'n wydte van blik, die zekere altyd betrekkelyk
			 nauwe grenzen overschrydt. 't Verschil ligt in de maat onzer bekrompenheid,
			 maar... bekrompen zyn wy allen. Byna altyd keuren wy de zeden, manieren,
			 denkbeelden, die niet in ons kringetje tehuis behooren, onvoorwaardelyk af. En
			 zelfs daar waar ons oordeel zich eenigermate, heeft vry gemaakt, blyven we toch
			 onbewust altyd nog de slaven van onzen smaak.
		  En... een der tegenstellingen waaruit de gansche wereld gemaakt is
			 (1047a.) vinden wy ook hier. In-weerwil der
			 gehechtheid aan 't naast omliggende, worden wy beheerscht door 'n zucht om
			 alles te verheffen en naar alles te haken wat vreemd en ongewoon is. Trekvogels
			 en hokvast te-gelyk, beminnen wy wat ons benauwt, en we schrikken voor 't
			 geprezene terug, zoodra 't afwykt van de zaken die wyzelf veroordeelden, maar
			 die ons ketenen met de kluisters der gewoonte. Dat loven en roemen van 't
			 vreemde zèlf is 'n gewoonte van zekere wereldverbeteraars, en de minst
			 huisbakkene niet. Ze gelyken hierin op den oester die de vlucht van den arend
			 bezong. 't Beest rymde zoo mooi, dat Jupiter hem 'n paar vlerken zond, met 'n
			 aanstelling tot vogel. Maar de zanger wees die onderscheiding af, omdat-i 't
			 jammer vond den schulp te verlaten, waarin hy geen wieken bergen kon.
		  Het is niet onbelangryk, acht te slaan op de vele zaken die
			 niet gezien werden door mannen wier blik ruimer was dan van hun
			 tydgenooten. Keppler geloofde aan heksen, Columbus aan 'n
			 Aziëbewesten Europa, enz. Wie lust heeft dergelyke voorbeelden tot
			 in het oneindige te vermeerderen, vergelyke de maat van kennis der dusgenaamde
			 groote mannen - d.w.z. van hen die eenigszins boven anderen uitstaken -
			 met den stand der wetenschap, honderd jaren na hun dood, of zelfs
			 zéér kort daarna. Men heeft 
			 Napoleon kunnen wysmaken dat de stoom 'n
			 onpraktisch ding was. Met één hedendaagschen lucifer zou men 
			 Aristoteles,Cicero, en zelfs 
			 Newton in verbazing gebracht hebben.
		  Als vry algemeen kenmerk van de betrekkelyke bekrompenheid die ik
			 hier bedoel, zou men kunnen aannemen: het gemis aan besef van voortdurende
			 verandering.
			Besef! Elk kind weet wel dat het bestemd is om volwas-
{==229==} {>>pagina-aanduiding<<}
sen
			  te worden, en ook dat z'n ouders eenmaal kinderen geweest zyn,
			 doch... het weet dit maar. Een heldere voorstelling van de verandering
			 die geschied is en geschieden zal, heeft het niet. ‘Als ik groot ben, zal
			 ik alle dagen kinderpartytjes geven, en hoepels, tollen, knikkers koopen zonder
			 eind!’ Zóó stelt zich de knaap 't genot van 't groot-zyn
			 voor. Hy kan zich niet verbeelden dat z'n vader, in de wieg nog, niet reeds 'n
			 model van stugge wysheid was, en dat de deftige mama ooit met de pop zou
			 gespeeld hebben. Men zegt hem wel dat papa 'n insteekpakje met 'n
			 jukkraagje gedragen heeft, en dat z'n moeder eenmaal in de termen viel om
			 berispt te worden over snoeplust of ongehoorzaamheid, en hy geloofthet
			 wel, maar...maar... 
		  Wanneer 'n knaap de bekwaamheid had, de beelden die zich in z'n
			 gemoed vormen, met juistheid te teekenen, zou men ontwaren dat hy veel minder
			 begrypt dan-i blyk geeft te weten. Stel dat hy 'n drama schreef -
			 ‘Moeders geboorte’ byvoorbeeld, - wees verzekerd dat-i de
			 baker zou laten zeggen: ‘mag ik zoo vry wezen, Mevrouw 'n schoone luur
			 aantedoen?’
		  Straks zal ik aantoonen hoe ik dit te weten kwam, of liever
			 een-en-ander meedeelen dat my tot deze gissing aanleiding gaf.
		
		
		  1060b.

		  Op dezelfde manier is de geschiedenis geschreven. In vorige
			 nummers (1053, volgg.) zagen we daarvan eenige
			 staaltjes - de dichter is geschiedschryver by-uitnemendheid! -
			 en ik behoef nu daarop niet terug te komen.
		  We vinden 'n gelyksoortige beperktheid van blik by 'n ander soort
			 van kunstenaars, die ook dichter moeten zyn op-straffe van ambachtsluî te
			 wezen. Wat dan ook zeer dikwyls 't geval is.
		  Ik heb 'n paar dozyn uitstekende gravures naar teekeningen van 
			 Houbraken voor my liggen. Ze behooren by
			 de ‘Zedelessen uit oude Verdichtselen’
		  vanRotgans, meestal aan Ovidius'
		  Metamorfozen ontleend. De verzen van den
		  ‘dichter’ - hier-en-daar waarlyk beter dan die van 
		  Bilderdyk - zyn miserabel. Doch, of want, de
		  beoogde strekking is: publiekbehagend, braaf, deftig, allerfatsoenlykst.
		  Uit de lotgevallen van Semele, byv. moet de jeugd leeren dat men zich niet
		  vergape aan den glans van rang en hoogheid. Jupiter had haar sedert eenigen tyd
		  het hof gemaakt, en alles ging vry wel. De kleine Bacchus was reeds in
		  aantocht. Daar geeft op-eens de jaloersche Juno 't meiske den raad haar
		  aanzien-
{==230==} {>>pagina-aanduiding<<}
lyken  minnaar geen enkel zoentje meer te gunnen, voor-i
		  zich aan haar vertoonde in vollen uniform, d.i. zooals hy gewoon was z'n echte
		  vrouw te bezoeken, en de wereld te regeeren. Het bekwam de stumpert slecht, en
		  Juno had alle reden tot tevredenheid.
		  Een ander stuk is geschreven tegen die vervloekte bovenmatige
			 teederheid van stiefmoeders. Fedra, zich hieraan schuldig makende, ondergaat 'n
			 zeer deugdzame weigering van Hippolytus, die den Jozef speelt. Ieder kent dit
			 vertelsel. De brave jongeling wordt op de van oudsher gebruikelyke wys
			 aangeklaagd van háár vergryp, en 't liep bitter slecht met hem
			 af. Uit vrees misschien dat stiefzoons en andere jeugd uit dezen uitslag 'n
			 averechtsche leering putten zouden, wyst de zedenmeester heel nadrukkelyk op de
			 zware straf die de al te vriendelyke Fedra in de onderwereld te lyden had.
			 Kortom, de deugd wordt stiefdichterlyk aangeprezen, ook al mocht er niet het
			 kleinste onderkoninkschapjen in Egypte vakant zyn om de kuisheid te
			 beloonen.
		  Semele en Fedra worden hier alzoo met zeer ernstige bedoeling
			 ten-tooneele gevoerd als afschrikwekkende voorbeelden, van iets verkeerds.
		  Wat doet nu 
			 Houbraken, wiens Kunst de
			 rympreekjes vanRotgans zal begeleiden, toelichten,
			 inprenten, aanschouwelyk voorstellen. Hoe maakt hy 't met versiering en
			 regeling? Met keus en rangschikking van de parerga?
		  Naar de toenmalige uitsluiteude opvatting van 't woord - 'n
			 opvatting die thans nog by velen bestaat - was Rotgans ‘klassisch’
			 gevormd. De man verstond 'n beetje grieksch en latyn, en kan dus verondersteld
			 worden Houbrakens natuurlyke vraagbaak geweest te zyn. Zyn de hier bedoelde
			 plaatjes geteekend na den dood van den auteur der rympjes - 
			 Rotgans stierf in 1710, en de uitgaaf die
			 voor me ligt, is van 1715 - ook dan nog mag men aannemen dat de kunstenaar op
			 den weg is geholpen door andere ‘geleerden’ die verstand hadden van
			 tydkleur.
		  We vinden dan ook in al de hier bedoelde gravures een in 't oog
			 vallend streven naar 't ‘antiek’ of althans 'n bestudeerde
			 in-achtneming van de konventie òver ‘antiek.’ Ieder kent de
			 groote rol die er in de Herscheppingen van 
			 Ovidius wordt gespeeld door
			 alkoof-gevalletjes. De teekenaar van zulke onderwerpen kan z'n taak niet
			 vervullen zonder nu-en-dan antieke slaap- of... rustmeubels voortestellen.
			 Houbraken laat dan ook zeer korrekt die ydele Semele de straf der hovaardy
			 ondergaan op 't bed waar ze Jupiter wacht. Dáár smelt ze
			 
{==231==} {>>pagina-aanduiding<<}
van de hitte der bliksems die hy dezen keer op haar eigen dom
			 verzoek had meegebracht. Ook de gouden regen die Danaë in den schoot valt,
			 vindt het meisjen op haar bed. Zeer juist, want in dat domicilie moest
			 het universeel verleidingsmiddel haar bereiken en exekuteeren. De kunstenaar
			 die dit bezoek van Jupyn verlegd had naar 'n andere schouwplaats, zou 'n fout
			 gemaakt hebben. Klytemnestra wordt door Orestes vermoord op 't bed
			 waar-i haar... ‘verzelschapt’ vindt van Egistus. En ook de
			 bravigheid van Hippolytus kon alweer niet behoorlyk worden voorgesteld, zonder
			 dat Fedra - 'n poppetjen om te stelen, waarlyk! - ligt of zit op 'n bed,
			 waarvan hy met de voorgeschreven afschuw terugwykt.
		  By al zulke gelegenheden was de teekenaar dus wel genoodzaakt het
			 modern begrip: slaapkamer, overtezetten in 't ‘antiek’ of
			 zelfs in zekere mythologiek die nooit modern geweest is. Zoo'n lokaal
			 moest in overeenstemming worden gebracht, zoowel met de overige bestanddeelen
			 der schets, als met den toon van 't geheel.
		  Ziehier hoe hy dat aanlegt. Danaë en Semele schynen in de open
			 lucht te logeeren. Geen spoor van wand of muur. De eigenaardigheid dezer soort
			 van slaapkamer is, dat... de kamer ontbreekt, en dit pleit voor Houbrakens
			 kunstzin. Wat niet passend te maken was voor z'n onderwerp, wierp hy geheel
			 ter-zyde. By Fedra geeft hy iets toe - maar inderdaad niets te veel - aan de
			 burgerlyke eischen van z'n onderwerp. Danaë en Semele hadden
			 te-doen met 'n god die uit den hemel dalen moest. Noch de gouden regen,
			 noch Jupiters bliksems mochten worden tegengehouden door 'n gestukadoord
			 plafond. Maar Hippolytus was stiefzoon, prins en mensch. Fedra's aanzoek en zyn
			 weigering konden dus niet tegen de buitenlucht. Toch stelt ook hier het tooneel
			 geen eigenlyk gezegde kamer voor. De schilder laat het stuk spelen in 'n
			 open hal, en gebruikt niet meer muur dan juist even noodig is om te doen in 't
			 oog vallen dat we hier niet te doen hebben met zwevende regenende bliksemende
			 goden. 't Is niet zonder belang deze fynheid van onderscheiding in den
			 kunstenaar optemerken, vooral daar ze geheel overeenstemt met de keurige
			 uitvoering. Het blyft de vraag of men heden-ten-dage zóó teekent,
			 en vooral: of men zoo studeert. Te oordeelen, byv. naar den opgang dien 
			 Gustave Doré maakt met z'n domme
			 kunstjes - uit het lid gerekte handigheid! - zou men dit mogen betwyfelen.
		  Houbraken overwon alzoo de moeielykheid
			 van 't voorstellen der ongoddelyke ondichterlyke slaapkamers, zoover die
			 
{==232==} {>>pagina-aanduiding<<}
 te overwinnen was. Maar... de bedden! Deze meubels kon hy
			 hoogstens wyzigen, wegcyferen nooit. Z'n vrouwelyke sujetten moesten, naar den
			 eisch der zaak, liggen of half-liggend zitten. Om in overeenstemming te blyven
			 met hetmaatschappelyk-humaan element van de strekking der allegorien -
			 tegenstelling hier van 'tidyllisch-humane - kon hy ook geen zodenbank
			 gebruiken, als die, byv. waarop Ariadne door Bacchus getroost werd. Semele was
			 de dochter van Kadmus, 'n voornaam persoon, al zy 't dan dat-i zich inliet met
			 letterkunde. Danaë's vader was koning van Argos. Fedra had Minos en
			 Pasifaë tot ouders, die koning en koningin van Kreta waren. Klytemnestra
			 was de echtgenoot van den ‘vorstengebiedenden’ Agamemnon. Men ziet
			 dus dat al de dames die hier ten-tooneele gevoerd en te-bed gelegd worden, in
			 fatsoenlyken kring te-huis behoorden. Aan dit standpunt moest alzoo het model
			 van hare bedden beantwoorden. Deftig dus. En antiek. Méér dan
			 antiek: mythologisch, en byna onmogelyk. En by dit alles: bevallig! Toch
			 moesten die dingen ‘bedden’ blyven, d.i. zeer moderne voorwerpen,
			 stuitend van prozaïsche dagelyksheid.
		  Er blykt dat 
			 Houbraken noch meubelmakers, noch
			 huismoeders, noch zieken, noch luiaards geraadpleegd heeft. Z'n kunstzin en
			 schoonheidsgevoel gaven hem lynen in de stift, die zoo goed mogelyk voldeden
			 aan de zeer uit-eenloopende eischen van z'n onderwerp. Hy teekende iets als
			 sofaas, ligstoelen, anadyomeensche schulpen, sjeesjes of faëtons zonder
			 wielen, maar op gracieuze pootjes... 
		  Daar de laatste benamingen naar den stal rieken, verwyt my misschien
			 de oplettende lezer dat ikzelf hem hier in de buurt breng van Bilderdyks
			 ‘koetsen’ waarop ik zoo gesmaald heb. Ziehier het onderscheid: ik
			 beschryf, en tracht duidelyk te maken wat de bedoeling is. In Bilderdyks
			 ‘echtkoetsen’ beweer ik de mislukte poging te zien om iets banaals
			 te verdichterlyken door... afgezaagde banaliteit.
		  Voor werkelyk gebruik zyn Houbrakens tilburies veel te klein. Ook
			 hierin evenwel heeft-i als kunstenaar z'n plicht gedaan. De ledekanten staan
			 daar niet op die prentjes om beslapen te worden. Ze zyn niet meer, en mogen
			 niet meer zyn, dan supports van de figuurtjes die er op rusten,
			 onderschotels van de bekers waarin de lokkende wyn schuimt. De
			 burgerlyk-opgevatte warewaarheid zou hier ònwaar zyn, omdat in de
			 Kunst het parergon de hoofdzaak niet verdringen mag. Fedra,
			 Semele en Danaë zyn ter-nauwernood kleiner dan de schulpjes waarin ze
		  	gevat zyn, en wanneer Hippoly-
{==233==} {>>pagina-aanduiding<<}
tus  sarkastisch of lomp had mogen
			 wezen in-plaats van kuisch, had-i kunnen zeggen: m'n lieve mensch, daar is geen
			 plaats voor ons beiden!
		  Ook de draperie wordt door Houbraken met zekere soberheid
			 behandeld, die gunstig afsteekt by de bekende overmaat van behangers-plooien,
			 vouwen en kreukels, by al dat ambachtelyk penseelwerk waarmee luie kunstenaars
			 gebrek aan studie trachten te bedekken.
		  In één woord: de plaatjes zyn keurig. Houbraken was
			 inderdaad artist.
		  Nu moet ik nog-eens terugkomen op de strekking der allegorien
			 van 
			 Rotgans. Ze is hoog-ernstig, preekachtig,
			 by-uitnemendheid op 'r zondags gebeft. Ze riekt naar den kansel. Wie hieraan
			 mocht twyfelen, kan bekeerd worden door 't inzien van de godsdienstig-zedelyke
			 toespraakjes die ter bladvulling daarby gevoegd zyn door zekeren 
			 Halma... ook 'n rymelaar van de
			 àllerergste soort, maar met minder pretentie dan 
			 Bilderdyk. De ‘Zedeles’
			 die Rotgans geput heeft uit het smelten of verkolen van Semele, komt volgens
			 hem geheel overeen met de woorden van Jezus, den
			 ‘Kruisgezant.’ Ook deze immers leert ons: ‘dat het
			 Opperwezen ongenaakbaar is voor 't menschelijk gezicht.’ God namelyk,
			 is:
		  ‘een vier dat blaakt in volle kracht.’
		  en:
		  ‘Dies denke en spreke men van Godt met diep
			 ontzag.’
		  Volgens Halma kan Semele's onaangenaam uiteinde dienen:
		  ‘tot stavinge dat elk Godts Majesteit moet
			 vreezen.’
		  Al valt òns nu 't komieke in het oog, van de zonderlinge
			 verwarring tusschen den al te levenslustigen Jupiter - 
			 Rotgans noemt hem ‘geil’ - en
			 den stuggen god des bybels, noch Rotgans, noch 
			 Halma bedoelden iets koddigs, en
			 reeds hier betrappen wy 'n paar verzenmakers op 'n fout van de soort die ik in
			 dat drama van den knaap veronderstelde. Even goed als deze met volkomen
			 zekerheid wist dat z'n moeder 'n zuigeling moest geweest zyn, wisten zy
			 dat er niet de minste paralel te trekken was tusschen grivoise
			 vertellinkjes van 
			 Ovidiusomtrent 'n mythologische
			 persoonlykheld, en de hoedanigheden die zy in vollen ernst aan hùn god
			 toeschreven. Zelfs de scabreuze by-omstandigheden van 't verhaaltje, zoo ver
			 afwykend toch van de door henzelf gepreekte bravighedens en deftigheid, waren
			 niet in-staat hen 
{==234==} {>>pagina-aanduiding<<}
 te doen begrypen wat ze wisten.
			 Zóó ook, naar ik meen, zou 't de verstandelyke rechtzinnigheid
			 van den knaap niet stuiten dat z'n moeder ‘mevrouw’ genoemd werd
			 aan de borst.
		  Doch, zullen sommigen antwoorden, ze waren geen kunstenaars,
			 deze twee. Want ook Rotgans was dit maar heel
			 eventjes.
			  * Met andere woorden, een redelyk ontwikkelde
			 knaap zou dergelyke fouten niet maken, meent men?
		  Welnu, 
			 Houbraken was wèl kunstenaar,
			 wèl ontwikkeld. Juist om dit aantetoonen, vertoefde ik zoo lang by die
			 bevallige ledekantjes. Hy streefde hier zoomin als Rotgans en Halma naar 't
			 komieke. Met artisten-konscientie poogde hy de meest-mogelyke en zoo duidelyk
			 voorgeschreven deftigheid in z'n schetsjen te leggen, en zelfs de
			 ‘Majesteit’ waarvoor zoo uitdrukkelyk eerbied gevorderd wordt.
		  Majesteit? Jupyn ligt te zwemmen in wolken, bliksems en
			 weerlichten. Z'n adelaar draagt 'n dikken bundel onweer in den bek. Wie scherp
			 toeziet, hoort den donder... 
		  Wat kan 'n arme artist die ‘Majesteit’ moet voorstellen,
			 méér doen? Jehovah zelf, en in z'n beste dagen, was op den
			 Sinaï om indruk te maken wel genoodzaakt tot dezelfde attributen z'n
			 toevlucht te nemen.
		  Majesteit? De zeer bekwame kunstenaar is doordrongen van 't
			 gewicht zyner taak. Talent, oefening, studie... alles gaat samen met goeden
			 wil, om te voldoen aan de verheven eischen van 't onderwerp... 
		  Houbraken, zoo artistiek-zuinig overigens met belemmerend bywerk,
			 teekent onder de smaakvolle spondjes van Semele en Fedra... 
		  
		  Bedenk, lezer, dat de eene 'n prins tot zich roept. De ander wacht
			 'n God, den Optimus, denMaximus, en wel ditmaal 
{==235==} {>>pagina-aanduiding<<}
 in
			 al de schittering van z'n heerlykheid.
		  
		  ... onze Houbraken, fatsoenlyk, zedepreekend, majestetisch
			 gestemd, durft onder die faëtons plaats geven aan 'n meubel dat...
			 geen plaats krygt op deze toch zoo burgerlyk geschreven bladzy van m'n
			 Ideen!
		  
		  Ten-onrechte zeide ik dat de kunstenaar hier iets gedurfd
			 heeft. Er is geen spraak van opzettelyk realismus, dat trouwens altyd nog maar
			 getuigen zou van wrevel over 'n mislukt grypen naar 't ideale. Hy wilde
			 inderdaad verheven zyn. Dit blykt uit al 't andere bywerk. De heele zaak was
			 'nvergissing.
		  
		  Heb ik niet de mogelykheid, de waarschynlykheid, de zekerheid, van
			 dat lurepraatje aangetoond?
		
		
		  1061.

		  Men meene volstrekt niet dat het aangevoerd grappig voorbeeld van de
			 vergissingen die ik bedoelde, slechts uitzondering wezen zou. Ik kan er
			 honderden van deze soort noemen. Op veel middeleeuwsche schilderyen, byv. die
			 de Moedermaagd in 't kraambed voorstellen, vinden wy den wand behangen met de
			 gewone gereedschappen van 'n ouwerwetsche nederlandsche keuken. En ook 't
			 meubel zonder naam ontbreekt maar zelden. Zeer dikwyls wordt Maria, bezocht
			 door pauzen, bisschoppen en monniken, liefst - als Jupiter van zoo-even - in
			 vol ornaat, beladen met kerkboeken, rozenkransen, wywaterpotjes, en al den
			 toestel van 't Geloof... dat komen zou. De kleine Jezus speelt heel gemoedelyk
			 met... 'n kruis. Wie hierin 'n symbool meent te zien - op zichzelf
			 beschouwd kon die meening gegrond zyn - wordt te-recht gewezen door de
			 onmogelyke tegenwoordigheid van die monniken.
		  Neen, ook hierin zou 'n symbolieke beteekenis kunnen liggen. De
			 kunstenaar mag z'n standpunt kiezen, en 'n historisch-ongerymd feit
			 voorstellen als theologisch-juist. De ‘Kerk’, met ap- en
			 dependentie kwam gelyk met Jezus ter-wereld. Hier teekende alzoo de schilder
			 geen voorval, maar 'n gedachte, 'n overtuiging of 'n leerstuk. Dit is z'n
			 recht. Maar eilieve, die tang en asschop dan? Die Delftsche tegeltjes? Die
			 schuimspaan? En vooral... dat andere meubel? Behooren ook zulke gereedschappen
			 tot de symboliek?
		  Men ziet dat we hier wel degelyk te-doen hebben met naïveteit.
			 En we vinden dat niet het minst by meesters, of by de leveranciers van
		  	kunstwerken, die voor meesters door-
{==236==} {>>pagina-aanduiding<<}
gaan.  By-gelegenheid zal ik
			 eens 'n paar heldendaden bezingen die 
			 Rafaël op dit gebied heeft
			 uitgericht. Hoe die schilder aan z'n roem gekomen is, mogen de
			 kunstkoopers en hun met God en Geloof opgeschuimde slachtoffers onder elkander
			 uitmaken. Gedacht en geleden had Rafaël niet! (30)
		  Het is te veronderstellen dat de schilders wel wisten dat er
			 geen monniken bestonden in 't jaar Eén O.H. Doch juist hieruit
			 blykt dan alweer dat weten geen begrypen is. En meer nog:
			 begrip is geenbesef. Daarom noemde ik het ‘gebrek
			 aan besef van voortdurende verandering’ een der kenmerken van
			 bekrompenheid.
		
		
		  1061a.

		  Er is gezegd dat we eigenlyk nooit leven. ‘We hebben geleefd
			 en zullen leven.’ Ons geheele aanzyn zou alzoo uit herinnering en
			 verwachting bestaan. Er is waarheid in deze stelling. Maar... ook in het
			 omgekeerde schynt iets waars te liggen. We hechten te hooge waarde aan
			 hetheden, en laten dien tiran in de bepaling van ons oordeel 'n rol
			 spelen die hy niet verdient. De indrukken die het tegenwoordige op ons
			 maakt, beheerschen ons. Ze verduisteren of vervalschen den blik. Noch 't
			 verledene, noch de toekomst is ons zóó helder, als waarschynlyk
			 't geval wezen zou wanneer we ons gewoon maakten aan vèr te zien, of
			 althans ons ontdeden van de gewoonte om de voorwerpen niet anders te beschouwen
			 dan van zéér naby. (122) Het staren op
			 de mikroskopische waarheidjes van vandaag maakt velen tot 'n soort van
			 Pietersens wier wachtwoord is: ‘dit of dat is nu eenmaal zoo, en
			 daarmee uit!’
		  Ze behoorden te zeggen: ‘dit is nu eenmaal zoo... en
			 zal misschien morgen anders wezen!’
		  Ook zy die in ouden of nieuweren tyd voor wysgeeren doorgingen,
			 geven dikwyls blyk van niet veel dieper inzicht in de eischen van voortdurende
			 verandering. Gewoonlyk leerden zy slechts 'n onbeteekenend klein stukje van de
			 oneindige lange lyst der gebeurde feiten van-buiten, doch 't scheen hun niet in
			 de natuur der dingen te liggen, dat die lyst zou worden voortgezet. Het was
			 alsof de Wereldhistorie ophield by de verschyning van ieders ikheid. ‘Ik
			 ben er, dus... we zyn er: de Mensheid is aangeland waar ze wezen moet...
			 halt, Geschiedenis!’
			  * 
{==237==} {>>pagina-aanduiding<<}
 
		  Wie lust heeft deze bekrompenheid van blik - gebrek aan besef van
			 verandering! - op de daad te betrappen, lette eens op dusgenaamde
			 staatsmannen, diplomaten. Zy maken bepalingen, en sluiten verbonden: ‘ten
			 eeuwigen dage.’ Wel ondervinden ze telkens dat de eeuwigheid van gister
			 zeer kort geduurd heeft, maar... die van vandaag, heusch, nu zal 't anders
			 wezen, nu! En zóó zal 't voortaan blyven! Dat overschatte
			 ‘nu’ slikt hen in.
		  ‘Bestaan is: anders worden!’ Byna zonder
			 uitzondering beseffen dit de Pietersens en die andere wysgeeren niet. In de
			 meeste werken van de voorlichters der Mensheid vinden wy zekere pedante
			 zelfgenoegzame berusting in de onömstootelykheid van 't nu
			 verkondigde, van gelyke soort als die welke ons in Stoffels redevoeringen of in
			 de uitvallen van Juffrouw Laps zoo byzonder dwaas voorkomt. Overal ontwaren we
			 dat zy - als Houbraken, maar in omgekeerde richting - zich vergissen, en de
			 slaapkamers der Toekomst stoffeeren met... onoogelyke meubeltjes van
			 vandaag.
		  Wie telt de legioenen goden en godinnen die zich de onttrooning
			 moesten getroosten? Toch wordt elke aanranding van 'n nieuwen god, van den
			 laatst-aangestelden god, van den god du jour, van den god der
			 ja-zeggende meerderheid, telkens op-nieuw voorgesteld als iets ongehoords.
			 Tòch wordt ieder die 't waagt den modernen Jupiter eens flink in 't
			 gezicht te zien, om te onderzoeken of-i ook misschien de afgedankte Zeus van
			 gister is, uitgemaakt voor 'n onverlaat. ‘Dat men vroeger zoo nu-en-dan
			 eens van den eenen god op den ander sprong, nu ja... de menschen hadden toen 't
			 ware geloof nog niet, maar wat we nu voor waar houden, nu... 
		  
		  Zeide ik niet dat dit “nu” alles inslikt?
		  
		  ...wat we nu voor waar houden, is waar, dit zeg
			 ik!’
		  
		  En als de onnoozele ‘iedereen’ dit maar geloovig nazegt,
			 is de zaak afgedaan... 
		  
		  Afgedaan? Tot nader order! Dit zeg ik!
		
		
		  1061b.

		  Maar zeker is 't gemakkelyker met de mode van den dag meetegaan, dan
			 zich daartegen te verzetten. En voordeeliger ook. By sommigen geschiedt dit
			 zonder de minste oneerlykheid. Wie niet door toevallige omstandigheden tot
			 twyfelen wordt gebracht, of zelfs maar tot het besef der mogelykheid van
		  	twyfel, loopt onachtzaam voort in 't een-
{==238==} {>>pagina-aanduiding<<}
maal  afgebakend spoor. De
			 zoodanige is met zichzelf en anderen tevreden, en schept uit deze bron, zooal
			 geen pozitieve kracht, dan toch 't negatieve voorrecht van kalmte. Het
			 ‘zeker weten’ waarmee ze werden begiftigd door hun domheid, is geen
			 geringe bezitting. En dan de kameraadschap van de velen die hun natuurlyke
			 bondgenooten zyn! Me dunkt - en dit staat in de Schrift ook - dat men
			 ‘met God’ zeer gemakkelyk de wereld overwinnen kan, en 't
			 verwondert my inderdaad dat er zoo weinig geloovers - of schilders als
			 Rafaël - koning van Afrika geworden zyn. Is dit diskretie?
		  Wie niet dom is, niet spoedig voldaan,
			 géén lid van de groote Hanse der luie berusters, meent gewoonlyk
			 dat-i alleen staat, en voelt zich - in den beginne althans! - gedrukt door de
			 pynlyke beschroomdheid die zoo verlammend werkt. De krachten zyner ziel gaan
			 te-loor aan inwendigen stryd. Hy is hamer en aambeeld te-gelyk, en zelfs wat
			 daartusschen ligt. Z'n vermogens slypen zich af door onderlinge wryving, tot
			 verstomping toe. Zelfs in z'n uiterlyk voorkomen mist hy het stellige, het
			 bestemde, het stevige, dat 'n onverdiend voorrecht geeft aan de zekerweters.
			 Het brutaal: ‘hier ben ik!’ van den plompert qui ne doûte
			 de rien (569, 
			 570) klinkt in zyn mond als 'n ziekelyk
			 vreesachtig: ‘Zou ik wel eigenlyk hier wezen?’ Of: ‘men neemt
			 het my immers niet kwalyk dat ik misschien hier ben?’
		  Van de duizenden die in dezen toestand het leven intreden, blyven
			 slechts zeer enkelen bestaan. De meesten gaan ònder in den stryd dien ze
			 te voeren hebben, niet rechtstreeks nog met de menigte - zóó ver
			 komen ze niet! - maar met de weifeling in hun eigen gemoed. Te ontwikkeld, of
			 te begeerig naar ontwikkeling, om zich neerteleggen by erkende dwaling of
			 onvoldoend gestaafde waarheid, te eerlyk om de afgoden van den dag te aanbidden
			 zonder overtuiging, en te zwak toch om alleen te staan...
		  
		  Hierin vergissen zy zich. Ze staan niet alleen, maar de een weet van
			 den ander niet, omdat twyfelaars nooit 'n gemeente vormen.
		  
		  ...te schroomvallig om de vaan hunner overtuiging optesteken... 
		  
		  Helaas, dit kàn immers nièt! Skepticismus en
			 Ontkenning hebben geen vaandel. Hoe zou de wapenkreet zyn van iemand wiens
			 eigenaardigheid in afkeer van leuzen bestaat?
		  
		  ...te beschroomd dan om zelfs dien afkeer te erkennen, 
{==239==} {>>pagina-aanduiding<<}

			 kunnen zy zich nergens aansluiten. Ze willen zich niet laten meesleuren met den
			 stroom, zyn te zwak om dien te weerstaan, en worden vertreden onder de
			 voetzolen der menigte die - omdat ze niet weet wat ze doet - wel volstrekt geen
			 eer behaalt aan dien moord, maar toch te weinig schande! Om te beseffen wat
			 haar hoeven hebben uitgericht... 
		  
		  Maar als ze dìt kon, was immers àlles anders!
		  
		  Ach hoe vervelend zou 'n wereld vol wysheid zyn! Hoe eentonig! Hoe
			 kleurloos! Hoe doodsch! En vooral: hoe onverdragelyk hemelsch! Het is
			 begrypelyk dat de engelen dikwyls naar de aarde verlangen, om even uitteblazen
			 van te veel volmaaktheid.
		  Maar... maar... dit verontschuldigt de velen niet, die wreedaardig
			 hun best doen om ons wereldje zoo ònvolmaakt te houden. Nooit nog is 'n
			 twyfelaar vertrapt met de edelmoedige bedoeling om wat dwaling in 't leven te
			 sparen tot amuzement van den nazaat, of om de speelplaats van die engelen niet
			 te bederven.
		  De onrype kandidaat-hervormer gedroeg zich links, had geen vasten
			 tred, wist geen gebruik te maken van z'n ellebogen, struikelde, viel, gaf - in
			 alle bescheienheid! - 'n gilletje, en... men liep over hem heen. Niets
			 natuurlyker. Hy had maar beter moeten oppassen!
		  
		  Dit zeg ik ook, in vollen ernst. Wat is, moet wezen!
		  
		  Maar ook de zeldzame uitzonderingen op dit normaal verloop van 't
			 vernielingsproces, hebben recht tot bestaan. Het gebeurt dat de beschroomde
			 twyfelaar van vroeger, uit de eerlykheid zyner bedoelingen den moed put tot
			 stellige ontkenning, en de kracht om staande te blyven. Het besef der
			 verlatenheid, dat hem in den aanvang verlamde, kweekt fierheid. Baanderheer by
			 de gratie van z'n eigen wil, houdt hy de aandringende menigte die haar
			 afgoodjes bejammert, het vaandel voor, waarop hy in vlammende letters 't hoc
			 signo van zyn evangelie schreef! En ze deinst!
		  
		  Waarlyk, het is zeer nuttig dat er duizenden en duizenden vertrapt
			 worden. Als de arena niet zoo bloedig was, zou m'nheer Kappelman zelf wel eens
			 'n lansje willen breken, en 't ware gedaan met de Ridderschap der Waarheid.
		  
		  De lezer begrypt immers dat er in dit hoofdstuk geen plaats meer is
			 voor 
			 Olivier Van Noort en de toegezegde
			 geschiedenis van dien vlâlepel?
		
		
{==240==} {>>pagina-aanduiding<<}
 
		  'n Oude historie uit Straat Magellaan, niet
			 ontoepasselyk op andere straten.

		  1062.

		  De eigenaardige beschroomdheid die soms getuigenis geeft van iets
			 goeds, vindt men nu-en-dan by kinderen, en ze wordt door opvoeders gewoonlyk
			 verkeerd beoordeeld, 't geen blykt uit de overdrevenheid waarmee ze het
			 tegendeel pryzen. ‘Dàt zal 'n man worden!’ hoort men dikwyls
			 zeggen van den knaap: qui ne doûte de rien.
		  
		  Ons Woutertje twyfelde aan alles wat hem niet werd ingegeven van
			 buiten-af, en dus aan z'n eigen zelfheid het meest. Men meene vooral niet dat
			 ik dit goedkeur of aanprys. Ik neem hem slechts in bescherming tegen den
			 àl te ongunstigen uitslag eener vergelyking van zyn linksheid met
			 desuffisance van anderen. Het mag niet ontkend worden dat ziekelyke
			 zwakte 't gevolg wezen kan van te fyne bewerktuiging, en dit is wel te
			 betreuren. Doch er is versterking denkbaar, terwyl 't verfynen van grove
			 organismen my moeielyk of onmogelyk voorkomt.
		  Wouter dan was beschroomd en links. Na al het zonderlinge dat-i op
			 de studeerkamer van den dokter had bygewoond, voelde hy zich wel eenigszins
			 voorbereid op ongewone dingen, maar dat Willem en Herman, en zelfs de nog
			 jongere Sietske, zoo onbeschroomd op hun bord durfden nemen wat ze verkozen,
			 verbaasde hem alweer veel meer dan de luchtvaart 
{==241==} {>>pagina-aanduiding<<}
 van Elias. By
			 Genoveva in de bekoorlyke wildernis, jazelfs in Afrika, kon 't niet vryer en
			 gemakkelyker toegaan. Hy was ontsteld van de vreemdheid. Inderdaad ontsteld en
			 zenuwachtig, en wel zóó dat-i, toen z'n buurmeisje hem aan 't
			 dessert 'n schotel roomvlâ overreikte... 
		  
		  Geschied is het, o goden! En... ik moet het vertellen. Kon ik nu
			 maar, als 'n oude kroniekschryver, de schuld werpen op raadgevers:
		  ‘de dat riet en dede niet wale.’
		  Helaas! Welke geheim-hofraad ter-wereld kon Wouter geadvizeerd
			 hebben, den porseleinen lepel over den rand van de schaal te doen buitelen, en
			 dat ding - met wat vlâ er by, waarachtig! - te doen neerkomen in
			 Sietske's schoot? Hy deed het, hy! Hoogsteigenhandig, en proprio
			 motu! Geen Stoke kan 't goedpraten. En zelfs 
			 Bilderdyk niet.
		  Och, hoe droevig! Juist begon-i 'n beetje verder op z'n stoel te
			 schuiven dan by de soep! Nog 'n oogenblikje maar, en hy zou inderdaad gezeten
			 hebben. Misschien ook had-i weldra iets gezegd. Was hem niet 'n land van Afrika
			 in den zin gekomen, dat Sietske vergeten had optezeggen tegen den spiegel?
			 Dàt had-i willen noemen! Niet om doortegaan voor knapper dan zy, o neen,
			 maar om iets minder dom te schynen dan-i er zeker uitzag. Helaas, na die malle
			 lepelhistorie... och! Hy had liever 'n pink gemist, z'n hand, z'n arm... alles!
			 Ja... hy wou dat-i ergens onder den grond zat!
		  Al deze indrukken bestormden hem te-gelyk. Voor-i nog genaderd was
			 tot de vraag hoe z'n onhandigheid zou worden opgenomen, ja terstond na de
			 katastroof, en alsof 't er by behoorde, begon Sietske:
		  
		  - Papa zou iets vertellen over 
			 Olivier Van Noort.
		  
		  Ze stond even op, reinigde haar jurkjen, en bood Wouter 'n anderen
			 lepel aan, dien ze van 't wandbuvet had genomen.
		  
		  - Toe, papa, over Olivier Van Noort! Papa heeft het beloofd.
		  
		  En allen drongen om 't hardst op de toegezegde vertelling aan. Ook
			 Mevrouw Holsma scheen daarin byzonder veel belang te stellen. Wouter voelde
			 heel goed dat men bezig was de herinnering aan z'n ongelukje te bedelven onder
			 gesprek. Dit roerde hem. Hy was waarlyk zulke liefelykheid niet gewoon, en toen
			 Sietske weer plaats had genomen, zag ze dat 
{==242==} {>>pagina-aanduiding<<}
 er 'n traan over z'n
			 wangen rolde.
		  
		  - Mama, ik heb 'n zilveren lepel by de vlâ gelegd. Dit is
			 immers goed? Zoo'n porseleinen ding is topzwaar... ik heb 't wel al driemaal
			 laten vallen, en Herman kan er ook niet mee terecht.
		  
		  De moeder knikte haar vriendelyk toe.
		  
		  - Krygen we nu Van Noort, papa?
		  - Ik durf haast niet. Jelui zult zeggen dat ik weer van geografie
			 begin.
		  - Foei, papa, aan tafel!
		  - Ja, ja, zei de moeder, ik heb al lang gemerkt dat de saturnalie
			 van maandag, woensdag en vrydag 't hevigst is. 't Huis dreunt altyd na de
			 geografie.
		  - 'n Vol kwartier is te lang, klaagde Holsma.
		  - Oude privilegien, papa! zei Willem.
		  - Nu, dit mag waar zyn, Maar toen de zaak aldus werd ingesteld, was
			 je alleen. Dat ging nog. Jy bent eigenlyk de uitvinder van die barbaarsheid.
			 Toen Herman 't eerst in de les kwam... 
		  - Zóó'n kereltje was je toen, wees Willem, misschien
			 wel wat héél laag. Je kon geen a voor 'n b.
		  - Dàt is niet waar! Moeder had me lezen geleerd. Mama, mag ik
			 u de helft geven? Ik heb hier de mooiste abrikoos van den heelen schotel...
			 waarlyk by-ongeluk! Toe, mama, neem hem heelemaal.
		  - Omdat ik je lezen geleerd heb?
		  - Olivier Van Noort, papa!
		  - Lezen... hm! bromde de vader. Alsof je lezen kon! Zie me zoo'n
			 verwaand kereltjen eens!
		  - Ik niet lezen! O papa, luister eens:
		  
		  Herman nam 'n ulevel, ploos er 't devies uit, en las:
		  Een vader die z'n zoontje plaagt... 
		  - Dat staat er niet, riep Sietske. l'Amour est un enfant
			 tromp... 
		  - Trompette, zei Willem.
		  - Olivier Van Noort, papa!
		  
		  Men hoorde bellen aan de huisdeur. Een oogenblik daarna trad 'n heer
			 de kamer in, die door de kinderen met veel blyken van genegenheid als oom
			 Sybrand begroet werd.
		  De huisheer noodigde de gansche familie in den tuin, en 
{==243==} {>>pagina-aanduiding<<}
 hy droeg Herman op, 'n klein boekje dat-i hem uitduidde, van z'n
			 studeerkamer te halen:
		  
		  - Maar, jongen, sla nu niet verraderlyk de globe stuk. Dat arme ding
			 kan 't niet helpen dat jeluî zoo'n dommen hekel hebt aan geografie.
		  
		  Herman beloofde plechtig dat-i by deze byzondere gelegenheid niet
			 den minsten sluipmoord begaan zou. In den tuin komende, waar de anderen reeds
			 gezeten waren, bracht-i 't 5e deeltje mee van de
			 ‘Nederlandsche Zeereizen, naar oorspronkelyke journalen
		  uitgegeven door Bennet en Van Wyk.’
		  
		  - Lees nu eens wat je daar vindt aangestreept met potlood,
			 zei Holsma. We zullen zien of moeder die abrikoos eerlyk aan je verdiend
			 heeft?
		  - O papa, al...
		  - Nu?
		  - Al komt er nu soms 'n domheid van my aan den dag... 
		  - Dat zou moeder niet kunnen helpen, meenje? Heel goed, jongen! Lees
			 maar op.
		  
		  Herman las:
		  ‘Den volgenden morgen (5 November 1599) ging men weder
			 onderzeil, om de vermaarde, doch zeer gevaarlijke straat Magellaan aan
			 te doen, waartoe zij reeds veertien maanden besteed, en meer dan honderd man
			 van het scheepsvolk door ziekten enz. verloren hadden.
Toen zij in den mond
			 der straat kwamen, die hier 7 mijlen breedte heeft, liep de Admiraal Van Noort,
			 met het jagt er binnen; dan tot groote verwondering van den Admiraal, werd hij
			 door het schip van den Vice-admiraal 
			 Jakob Claesz Van Ilpendam niet gevolgd,
			 die op hunne vorige ankerplaats de los Virgene (?) weder ankerde, zonder
			 dat men de redenen, die hem daartoe bewogen, koude doorgronden.’
		  . . . . . . . . . . . . . . . . . . . . . . . . . .
		  ‘Den 10n November deed de Admiraal met een schot
			 sein voor den Vice-Admiraal, om bij hem aan boord te komen, daar hij - Van
			 Noort - geene sloep had, om naar hem toetezenden; hierop kwam de Schipper van
			 den Vice-admiraal met eene sloep aan boord, wien hij den toestand van zijn
			 schip te kennen gaf, en zeide, dat hij begeerde den Vice-admiraal in persoon te
			 spreken, terwijl hij hem eenen brief voor hem medegaf, waarbij hij verzocht om
			 een anker en een touw, hetgene hij zeer benoodigd had.
Den volgenden dag
			 schreef de Admiraal nogmaals aan Van Ilpendam, zijn vorig verzoek herhalende;
			 dan kreeg tot antwoord, dat hij geen anker noch touw wilde afstaan, en meende
			 evenveel magt te hebben als de Admiraal zelf. Zulk een grof antwoord, werd door
			 Van Noort zeer kwalijk genomen, en dit schrijven door hem bewaard.’
		  . . . . . . . . . . . . . . . . . . . . . . . . . .
		  ’Den 24n November passeerde de Admiraal de eerste
			 engte, die 
{==244==} {>>pagina-aanduiding<<}
 slechts ½ mijl wijd is. De Vice-Admiraal bleef
			 echter terug.’
		  . . . . . . . . . . . . . . . . . . . . . . . . . .
		  ‘Den 14n December kwam tot groote vreugde der
			 overige schepelingen, het Vice-admiraalschip, dat steeds achteruit was
			 gebleven, bij de andere schepen ten anker.’
		  . . . . . . . . . . . . . . . . . . . . . . . . . .
		  Den 28n December werd aan boord van den Admiraal de
			 breede Krijgsraad belegd, waarin besloten werd den Vice-admiraal in apprehensie
			 te houden, doordien hij zich aan plichtverzuim en ongehoorzaamheid had schuldig
			 gemaakt; dit vonnis ter uitvoer gebragt zijnde, liet de Admiraal de artikelen
			 van beschuldiging opmaken, waarvan kopij aan den Vice-admiraal werd gegeven,
			 ten einde hij zich binnen den tijd van drie weken op dezelve kon verdedigen;
			 bij voorraad werd tot Vice-admiraal bevorderd... 
		  - De naam van den plaatsvervanger doet er niet toe, zei Holsma.
			 Volgende bladzy!
		  
		  Herman sloeg 'n blaadjen om, en ging voort:
		  ‘Den 8sten (Januari 1600) ging eene sloep
			 en jol van den Admiraal aan land, om mosselen te zoeken. Het volk dat in de jol
			 was, kwam het eerst aan land, en werd door de inboorlingen, die zich verscholen
			 hadden, overvallen, die er twee van afmaakten, en eenen kwetsten, doch het volk
			 der sloep, dat gewapend was, dreef hen op de vlugt, terwijl zij de dooden
			 evenwel met zich voerden, waardoor men veronderstelde, dat het
			 menschenëters waren.’
		  . . . . . . . . . . . . . . . . . . . . . . . . . .
		  Den 24n dier maand werd de Vice-admiraal Jakob Claesz.
			 Van Ilpendam voor den breeden krijgsraad geroepen, om zich tegen de hem
			 ingeleverde beschuldigingen te verdedigen, en daar hij bij meerderheid van
			 stemmen veroordeeld werd... 
		  - Genoeg! riep Holsma.
		  
		  En hy tikte met 'n waarloos tuinstokjen 't boek toe.
		  
		  - 't Zal me benieuwen wie goed geluisterd heeft.
		  - Ik kan de mosselen niet by de zaak te-pas brengen, zei de
			 moeder.
		  - Die mosselvangst hoort er toch by, zei de dokter. Ik streepte dit
			 aan, om de opmerking die de matrozen by deze gelegenheid maakten aangaande de
			 bewoners van dat land.
		  - Als ze maar 't ware verstand van mosselen hadden, riep Sietske. Er
			 zyn vergiftigen onder.
		  - Er was 'n R. in de maand.
		  - Aan de zuidpool hebben de maanden andere namen, en de mosselen 'n
			 ander... klimaat, meende Herman. Wat wy Februari noemen, komt daar in 't
			 hartje van den zomer.
		  - Neen, zei Willem, de zomer heeft in die streken geen hart. Wel
			 komt hy in 't hartje van Februari... als-i komt. 
{==245==} {>>pagina-aanduiding<<}
 Maar gewoonlyk
			 komt-i byna niet. De straat Magellaan ligt tusschen 52 en 54 breedtegraden.
		  - Dat is niet nader aan 'n pool dan wy hier op den
			 Kolveniersburgwal.
		  - Ja, maar... zieje, de onderste helft van... de kaart is veel
			 kouder en natter, riep Sietske.
		  - Wat 'n barbaarsche uitdrukking!
		  
		  Sietske beweerde dat Willem pedant was. Hy plaagde haar met:
			 ‘ja, kind!’ Ze zei, 't kwam van Livius en kegelsneden.
		  
		  - Pedanterie, kind, is de byzondere deugd die 'n oudsten broeder
			 versiert.
		  - Papa, vindt u niet dat Willem zich te véél
			 opschikt?
		  
		  De dokter zei er niet duidelyk neen op, en vroeg wat-i genoteerd
			 had?
		  Vaders gewoonte kennende, had het aanstaand studentje by 't begin
			 van de lezing, 'n zakboekjen uitgehaald, en daarin nu-en-dan iets opgeschreven.
			 Hy beweerde dat de taal van 't voorgelezene zeer onzuiver was, en wilde
			 voorbeelden daarvan aanhalen. Maar ze werden hem geschonken.
		  
		  - Zeker, de taal is slecht, zei oom Sybrand. Hadden de verzamelaars
			 maar liever den oorspronkelyken tekst van de journalen geëerbiedigd!
			 In-plaats van de eigenaardigheden der uitdrukkingswyze van oude zeeluî,
			 geven ze 'n modelletje van de hedendaagsche rechtschryvery. En als die malle
			 verwaandheid zich maar tot de spelling bepaalde! Ze hebben ook den styl...
			 verbeterd, naar ze meenen. Zulke luî zouden in-staat zyn, Mozes en
			 Aäron 'n paar horloges op zak te geven, en - om de deftigheid - onzen
			 Lieven-heer 'n staartpruikjen in den nek. Wat niet geschuurd, geschaafd,
			 gevyld, gelikt, en... bedorven is, deugt niet in 't oog van die heeren. Het is
			 de vraag of een van de zeeluî die deze journalen schreven, ooit zulk
			 slecht hollandsch leverde als zyzelf. Hun slordigheid van uitdrukking doet ons
			 naar de oorspronkelyke manuskripten verlangen. Maar men kan zeker zyn dat de
			 moderne verbeteraars de geslachten der woorden trouw hebben opgezocht in de
			 boekjes die daarover heden-ten-dage... hoe heeten ook de taalkenners van deze
			 week?
		  - 
			 Siegenbeek en 
			 Weiland, oom.
		  - Zulke menschen stichten veel kwaad. Ze lokken de aandacht van de
			 hoofdzaken af, om die te vestigen op allerlei gekheid. Wie precies weet wat
			 mannelyk of vrouwelyk is, en waar-i 'n onnoodige letter meer of min mag
			 gebruiken, 
{==246==} {>>pagina-aanduiding<<}
 gaat voor bekwaam, geleerd en bruikbaar door, en kan
			 alle andere bekwaamheid missen. Zoo schryven ze nu ‘zoo’ en
			 ‘oogen’ met twee o's, naar ik hoor. Straks verandert dit
			 weer. Dan komen er weer nieuwe professers die hun leven gewyd hebben aan de
			 ontdekking dat er twee o's zyn in ‘vrolykheid’ en maar
			 één in ‘drogen’... 
		  - Hé, oom! riepen de kinderen, met 'n verbazing die het
			 tegenwoordig geslacht verbazen zal.
		  - Geloof me jongens, ze zyn er gek genoeg toe! Hm... gek? Als men op
			 zoo'n goedkoope manier aan den kost komen kan! Gek zyn de menschen die zich
			 laten bedotten door zulke kwakzalvers. Tegen dien tyd zullen dan ook de reizen
			 van onze ouwe zeeluî weer vertaald moeten worden in nog nieuwer spelling,
			 die dàn de ware echte alleen-zaligmakende wezen zal. Op die wyze wordt
			 er nooit iets klassiek.
		  - 't Is waar, zei de dokter, dat die schoolverwaandheid veel
			 bederft. Waar de ‘letterkundige’ bekwaamheid van deze soort eenmaal
			 voet heeft gevat, matigt ze zich alles aan. Er wordt, byv. in die boekjes
			 gesproken van ‘roeiriemen’ en ‘verdek’ woorden die
			 nooit over de lippen van 'n zeeman komen. Ook geloof ik niet dat men op
			 zeeschepen 'n ‘jol’ heeft. Ik ten-minste heb aan-boord nooit van
			 zoo'n ding hooren spreken. Ze hebben daar 'n barkas, 'n boot, sloepen en
			 vletten. Maar dit kan ik mis hebben. Als bewys hoe ver de verwaandheid van
			 lettermannen gaat, in veel journalen supprimeeren zy brutaal-weg de
			 oorspronkelyke berichten over Landen en Volken, en geven 'n pover artikeltjen
			 over zoo'n land of volk uit hun eigen ‘Aardrykskundig Woordenboek’
			 in de plaats. Die berichten zyn onvolledig en onnauwkeurig, zoodat ze over
			 weinig jaren even verouderd zullen wezen als die van de arme schepelingen,
			 zonder daarvan de autenticiteit te bezitten, noch vooral het naïve. Ze
			 missen dus al de belangrykheid der eerste rapporten die den stempel van hun tyd
			 dragen. We vernemen nu niet welken indruk 'n nieuw ontdekt of weinig bekend
			 land op de eerste bezoekers maakte, noch welk nieuws ze van hun tochten te-huis
			 brachten, en wat er meer of min geloovig werd aangenomen... 
		  
		  De geschiedenis der dwalingen is de geschiedenis van ons
			 geslacht!
		  
		  ...we moeten slikken wat zekere m'nheer Van Wyk thans over de
			 door oude reizigers bezochte streken... meent te weten. Als zulke menschen den
			 bybel vertaalden, zouden ze de verspieders die Jozua naar Kanaän zond,
			 laten terugkeeren 
{==247==} {>>pagina-aanduiding<<}
 met 'n hedendaagsche beschryving van Palestina,
			 liefst van eigen maaksel, en by grieksche mythologie zouden ze erfzonde en
			 drieëenheid te-pas brengen, omdat die sprookjes voorkomen in hun
			 kathechismus. Ze meenen dat er niets bestaan kan zonder hun schoolwysheidje van
			 vandaag. Maar zeg eens, Willem, wat heb je meer in je boekje?
		  
		  - Papa, den 10n November had Van Noort geen sloep, en den
			 8n Januari ging men van z'n schip met 'n sloep aan-wal om mosselen
			 te zoeken. Quaeritur waar die sloep vandaan kwam?
		  - Hy kon zich 'n sloep hebben doen afstaan van een der andere
			 schepen. Maar ik herinner me iets van 't maken van zoo'n vaartuig.
		  
		  De dokter bladerde even:
		  
		  Ziedaar, zeide hy. En Herman las:
		  ‘Dienzelfden dag - 2 December - verzeilden de schepen naar
			 een ruime opene baai, alwaar de Admiraal de timmerlieden en volk aan land zond,
			 om eene sloep te bouwen, waarvan de kiel 37 voeten lengte had; ook werd de
			 smederij aan land opgezet, waartoe men smeekolen van het hout dat er in
			 overvloed voorhanden was, liet branden. Zij vertoefden hier twaalf dagen,
			 wanneer de sloep afgetimmerd was. Deze hunne legplaats, verkreeg den naam van
			 den Oliviers-baai.’
		  - Dit vraagstuk is dus opgelost. Wat heb je meer?
		  - De uitdrukking ‘in apprehensie houden’ bevalt
			 me niet.
		  - 'n Stadhuiswoord!
		  - Juist daarom. By mosselen en matrozen komt dit niet te-pas, dunkt
			 me.
		  - Maar 't was 'n rechtszaak!
		  - Apprehendere beteekent aanvatten, aangrypen... 
		  - O hemel, daar komt Livius!
		  - Neen, kind... Suetonius. Apprehendo bucculam - voel maar! -
			 beduidt: ik knyp m'n zusjen in haar linkerwang, om haar eerbied
			 inteboezemen.
		  - Domme jongen, met je latyn!
		  - En wat heb je nu tegen de apprehensie van dien
			 Ilpendam?
		  - Ook op dien naam heb ik aanmerking. Ik geloof niet dat de man zoo
			 heette. 't Zal iemand geweest zyn die van het dorp Ilpendam geboortig was. De
			 naam Jacob Claez komt me voor 'n zeeman van zyn tyd gepaster voor.
		  - Dit kan gegrond zyn. 
{==248==} {>>pagina-aanduiding<<}
 
		  - En Van Noort dan? riepen 'n paar anderen. Die had ook 'n
			 vàn!
		  - Dat was 'n Admiraal!
		  - De ander was Vice-admiraal. Dat scheelt zooveel niet.
		  - Hm! Dien rang hadden ze eigenlyk geen van beiden. Het waren
			 tydelyke titels... zooveel als Bevelhebber en Onderbevelhebber van de
			 expeditie. 't Heele eskader was slechts vier schepen sterk, en by 't uitzeilen
			 bemand met 284 koppen. Dit is te weinig voor 'n admiraal in gewonen zin. Waar
			 blyven je aanmerkingen over apprehensie?
		  - Wel... de krygsraad kon hoogstens besluiten hem in hechtenis te
			 nemen. De beteekenis vatapprehendere is: aangrypen, aanvatten.
			 Men kan iemand niet in ‘aangryping’ houden.
		  - Korrekt! zei de vader. Korrekt als 'n zonnestelsel... 
		  - Met deklinatien, mompelde oom Sybrand. Hy heeft byna gelyk, maar
			 hy weet niet waarom.
		  - Willem, verschik je stoel even. Je poot staat op m'n
			 breikatoen.
		  - Willems poot heeft mama's draad in apprehensie... gehouden,
			 plaagde Herman.
		  
		  Oom Sybrand fluisterde Sietske in 't oor.
		  
		  - Hoe weet je, dat apprehendere ‘aangrypen’
			 beteekent?
		  - 't Staat in alle woordenboeken, kind.
		  - Wat nu, oom? Laat me niet in den steek.
		  
		  Oom fluisterde: ‘'t is knoeilatyn, neen... 't is latyn... ook
			 'n knoeitaal!
		  
		  - 't Is knoeilatyn, of... zoo-iets. Ik heb niet goed verstaan, oom.
			 Niet te veel te-gelyk!
		  - Kind, bezondig je niet. Als 't niet te veel eer voor je was, zou
			 ik je 't woord wyzen by Cicero.
		  - Oom?
		  
		  Sybrand fluisterde.
		  
		  - Je heele Cicero verstond z'n eigen latyn niet.
		  - O goden, wat moet ik vernemen, hier in m'n vaders eigen tuin!
			 Kind, ga naar 't land, en sny biezen! Profaan wezen, ik ontërf je!
			 Kandidaat-bakvisch, stekelbaars, witbloedig gekorvene boosdoenster, gekneusd
			 atoom, o gy gedrochtelyke zuster, horresco! Papa, ik ben
			 verontwaardigd.
		  - Dit schynt wel!
		  - Je zit weer op m'n kluw, jongen! 
{==249==} {>>pagina-aanduiding<<}
 
		  - Oom, wat moet ik nu zeggen. Geef me 'n flinken latynschen vloek,
			 toe!
		  - Vraag 'm naar den wortel.
		  - Juist! Precies! Zeg eens, wysheid, weet je wel eens wat de wortel
			 is van je... Cicero?
		  
		  Tot Wouters verademing berstten allen in lachen uit. Hy had nooit
			 scherts bygewoond, en meende dat Willem inderdaad op Sietske verstoord was. Z'n
			 misverstand was te natuurlyker, omdat-i de kleine weerlichtjes van 't gesprek
			 niet volgen kon. Ook waar-i nagenoeg begreep wàt er gezegd werd, vatte
			 hy den toon niet. In de omgeving waaraan hy gewoon was, heerschte iets zwaars
			 dat hem neerdrukte. Hier evenwel scheen alles te huppelen, te zweven. En toch
			 voelde hy zeer goed dat er in dezen kring geen spraak was van lichtvaardigheid.
			 Zou dàt nu wezen wat Juffrouw Laps ‘wereldsch’ noemt, dacht
			 hy, en zou nu die heele familie niet in den hemel komen? Dit denkbeeld
			 verontrustte hem. Hy vond dat het toch jammer wezen zou! Maar die uitdrukking
			 van den dokter over erfzonde en drieëenheid...
		  Doch z'n aandoeningen waren te gemengd om hierby lang stil te staan.
			 Wat hem bovenal trof, was z'n eigen onwetendheid. Het verdriet hierover werd
			 nog grooter, toen 't gesprek 'n litterarische wending nam, waarbyd-i gedurig
			 werd gekweld door den indruk: och, dit zou ik ook wel kunnenbegrypen...
			 als ik 't maar wist!
		  Oom Sybrand leî aan Willem uit dat er veel eenzydigs was in de
			 manier waarop men de zoogenaamde klassieke talen behandelde.
		  
		  - Heb je er nooit aan gedacht dat apprehendere van ons
			 ‘hand’ komt? Je hoort er denumlaut in.
		  - Dan in 't Fransche prendre ook, zei Herman, en daar is de
			 umlaut weer 'n volle a geworden, of byna.
		  - Ja, byna. De Franschen spreken door den neus. Ze schynen verkouwen
			 geweest te zyn, toen ze begonnen hun leermeesters natepraten. Men hoort in hun
			 uitspraak nog altyd het hakkelen van iemand die met veel moeite 'n onbekenden
			 klank wil nazeggen, en die er gemakshalve maar aflaat wat te zwaar is voor z'n
			 luie tong. Zoo zeggen kleine kinderen: Omoe voor
			 ‘grootmoeder.’ Grieken en Romeinen maakten 't niet veel beter met
			 de talen waaraan ze hùn idioom ontleenden. Maar dit willen onze
			 taalmeesters niet inzien. Ze spreken van hun grieksch en latyn, als-of
			 dáárin nu eens-vooral 't begin en 't eind van alle wysheid stak:
			 ne 
{==250==} {>>pagina-aanduiding<<}
 plus ultra! Och, hoe armoedig!
		  - Maar oom, wat is dan hier... ultra? De Oostersche talen? 't
			 Sanskrit?
		  - Niet onvoorwaardelyk, maar soms wel, vooral in de taal-afdeelingen
			 die 't minst door geschreven litteratuur bedorven zyn. Of de Oosterlingen veel
			 van 't Westen overnamen is de vraag. Maar zeker hebben Oost en West beiden veel
			 te danken aan de ééne ware bron, aan de Natuur. Slechts de manier
			 van ontwikkeling loopt uit-een, de kern is dezelfde. En die kern ligt nog altyd
			 hier-en-daar zóó bloot, dat het waarlyk zonderling is, deze
			 blyken van identischen oorsprong zoo algemeen miskend te zien. Dat vader
			 en vater verwant zyn, wil men wel aannemen, maar oase moet 'n
			 ander woord wezen dan water of wasser. Het woord al-kove
			 zou zich vernederd voelen, als men 't in-verband bracht met kouw of
			 kevie. Schepelingen geneeren zich niet, en spreken nog altyd van
			 hunkooi. Aan-wal durft men in zoo'n ding maar 'n vogeltje zetten, maar
			 't arabisch alkoof gaat voor fatsoenlyk door. Er bestaat zeker
			 vals-klassieke preutsheid, die zich beyvert veel bronnen van kennis te stoppen.
			 Men moet wel opzettelyk doof wezen, om in 't nieuw vervaardigd frans-grieksche
			 ‘pyroscaphe’ ons eigen woord: vuurschip niet te
			 hooren. Ja, ja, opzettelyk! De schuld ligt aan de schoolmeesters. Ze vreezen
			 dat het gedaan zou zyn met hun ‘vak’ als men begon intezien dat er
			 zoo weinig talen bestaan. (488) De wysheid moet uit
			 boeken gehaald worden, en van vèr komen, van hèèl ver. Ze
			 zyn daarin even onpraktisch als de verzenmakers die wel wolken durven bezingen,
			 maar zich niet wagen aan... 
		  
		  Oom Sybrand zocht iets zeer banaals. Een klokhen in den kippenloop
			 die de achterzy van den tuin innam, scheen iets eetbaars gevonden te hebben. Ze
			 riep haar kroost.
		  
		  - Ze wagen zich niet aan 'n kippenhok! Toch ligt er in 'tgeen men
			 voor oogen ziet en met ooren hoort, in het bestaande, veel leering. Maar
			 we hebben 't luisteren en 't zien verleerd. Wat zegt die kip?
		  - Dat de tafel gedekt is?
		  - Zoo-iets bedoelt ze, ja. Maar dit zegt ze niet. Versta je
			 't woord wel dat ze spreekt, of liever de woorden, want ze spreekt er
			 twee te-gelyk uit?
		  
		  Geen van de kinderen verstond de kip. Dit deed Wouter 'n betrekkelyk
			 genoegen. Hy was dan toch nu eindelyk eens 
{==251==} {>>pagina-aanduiding<<}
 even bekwaam als 'n
			 ander. Oom Sybrand zei dat het lezen en schryven er schuld aan had dat de
			 kinderen niet verstaan konden wat de kip vertelde.
		  
		  - 't Is onze gewone fout, meende hy, dat we door 't zien van
			 gedrukte woorden, zoo afgeleerd hebben klanken te onderscheiden, die we niet
			 terstond weten overtezetten in letters. Tracht eens het geluid van 'n kip
			 natebootsen. Dit zal je helpen in 't verstaan.
		  
		  Er volgde nu 'n concert waarin de medeklinkers l en k
			 'n hoofdrol speelden, verbonden door de zoogenaamde stomme e die
			 eigenlyk 'n halve o, u, ö of eu is, en die we ook soms trachten
			 voortestellen door i of ij, y, doch altyd onvolkomen:
			 g.brekk.gl.k. Ons letterschrift is zeer arm, en de taalmeesters die zich
			 ook dáárvan de vaststelling aanmatigden, maakten allen
			 vooruitgang in dit opzicht tot 'n onmogelykheid. In-plaats van, naar den eisch
			 der zaak, nieuwe teekens aantenemen voor klanken die we nu allergebrekkigst
			 voorstellen, behelpen wy ons met de weinige letters die op 't eerste blaadje
			 van 'n abé-boek staan. ‘Dit is nu eenmaal zoo!’
			 zeggen de Kadmussen der jeugd.
		  Daar ons dus geen teeken gegund is om de vokaal voortestellen, die
			 'n kip zet tusschen al de k's en de l's waarmee ze haar kleine
			 gemeente aan den disch noodigt, kan ik niet precies vertellen hoe de kakofonie
			 klonk, die op 'n bespotting van haar moederlyke zorg geleek. Och, dit was de
			 bedoeling niet! In-plaats daarvan begon er verschil van gevoelen te ontstaan,
			 of men met 'n l of 'n k moest beginnen.
		  
		  - O ho, ho, riep oom Sybrand, maakt er geen mysterie van! Geen
			 dogmatiek, asjeblieft! Roept de beide medeklinkers maar door elkaar heen, naar
			 verkiezing. Je hoort wel dat de kip zich ook niet stoort aan volgorde, en toch
			 verstaan haar de kleintjes zonder woordenboek:
			 köllökköllökköl... 
		  - Ik geloof dat het engelsch is, zei Herman. Ik hoor er call
			 in... 
		  
		  Hy meende te schertsen, en was verwonderd toen Sybrand hem in allen
			 ernst zei dat-i ditmaal goed geluisterd had.
		  
		  - Engelsch is 't eigenlyk niet, maar de engelschen spreken
			 kipsch als ze call zeggen.
		  - Maar dan is 't grieksch ook, riep Herman.
			- In zooverre alweer, als ook de Grieken woorden be- 
{==252==} {>>pagina-aanduiding<<}
waard
			 hebben die door hun ongrieksche voorouders ontleend waren aan 't
			 hoenderhok. De mensch heeft menigen leermeester onder de dieren.
		  - Kolokol... dat beduidt 'n klok in 't russisch, zei
			 de dokter.
		  - Alweer kippentaal
		  - En ons eigen klok en kloek, waarvan 't
			 kippemoedertje den naam draagt!
		  - Wel zeker!
		  - Ik heb lök-lök-lök verstaan, riep Sietske,
			 of glök, glök, glök... 
		  - Ik: käläkkäläkkle... of zoo-iets, zei
			 de moeder.
		  - Juist! Lokken, kakelen, kallen, geluk, gauklen, kloek - in
			 alle beteekenissen - goochelen, gichelen, hakkelen... al die woorden, en
			 veel meer nog, zyn ons door kippen voorgezegd, of althans wy maakten ze van
			 klanken die eenmaal uit het hoenderhok werden opgevangen. Lang voorCicero en... 
			 Siegenbeek, hebben de menschen die met hun
			 huisdieren samenwoonden, aan die ongeleerde kontubernalen 'n gedeelte van hun
			 spraak ontleend. Toch behooren klanken als lokken, klok, call, kakel,
			 gaukel, geluk en kloek, niet tot de alleroudsten. Er moet 'n tyd
			 geweest zyn... 
		  
		  Daar kwam zoo-waar 'n boodschap van Juffrouw Pieterse. Ze liet
			 vragen, waar Wouter bleef? 't Speet hem zoo! Hy zag den dokter verzoekend
			 aan.
		  
		  - Wou je gaarne nog wat blyven, mannetje?
		  - Ja, m'nheer, ik weet nog niet wat er verder met dien Vice-admiraal
			 gebeurd is.
		  - Kyk, dat bevalt me! riep Holsma. Hy heeft goed geluisterd. Juist
			 over 't vonnis van dien Jakob Claesz had ik 'n opmerking te maken. Kaatje, zeg
			 dat de jongeheer nog wat blyft. Hy is hier wèl.
		  
		  Wouter had zich nooit zoo gelukkig gevoeld.
		  
		  - Dat's waar ook. We weten nog niet welk vonnis die krygsraad
			 uitsprak. De tucht moest gehandhaafd worden. Toch niet de kogel? vroeg
			 Sybrand.
		  
		  Holsma schudde ontkennend het hoofd.
		  
		  - Dit verwondert me. Nu, des-te-beter, als men meende dat
			 zóó'n strengheid niet noodig was... 
		  - Het vonnis was strenger, zei de dokter. Het was vreeselyk! Lees
			 eens voort, Herman, waar je zoo-even ophield. Juist 
{==253==} {>>pagina-aanduiding<<}
 het
			 eigenaardige van de straf trof me zoo. Hy werd veroordeeld tot... leven onder
			 menschen die hem dooden zouden.
		  
		  Herman las:
		  ‘Den 24sten (Januari 1600) werd de
			 Vice-Admiraal Jakob Claesz. Van Ilpendam voor den breeden krijgsraad geroepen,
			 om zich tegen de hem ingeleverde beschuldigingen te verdedigen, en daar hij bij
			 meerderheid van stemmen veroordeeld werd, besloot men hem alvorens van hier te
			 vertrekken, aan land te zetten, welk vonnis dan ook den 26sten werd
			 ten uitvoer gebracht; men gaf hem wel eenig brood en wijn mede; dan dit kon
			 niet lange strekken, zoodat hij spoedig onder de inboorlingen moest geraken,
			 die hem waarschijnlk zouden afmaken. Nadat het vonnis volvoerd was, beval de
			 Admiraal dat men op de schepen een gebed zoude doen, waarbij een ieder vermaand
			 werd zich aan zulk een streng voorbeeld te spiegelen.’
		  - Er ligt 'n vreeselyk treurspel in die gebeurtenis, zei oom
			 Sybrand.
		  - Men kan zich inderdaad geen pynlyker tragedie voorstellen, hernam
			 de dokter. We zagen uit de ontmoeting met die matrozen, hoe vyandelyk de
			 stemming der ingeborenen was. Ik laat nu daar, of ze werkelyk
			 menschenëters waren. Het wegdragen hunner gesneuvelde landgenooten zou
			 misschien kunnen pleiten voor zekeren graad van beschaving. Misschien moesten
			 die lyken met eenige plechtigheid teraarde besteld of verbrand worden. Er wordt
			 evenwel ook op andere plaatsen in 't Journaal van kannibalismus gesproken. Van
			 'n kind dat men aan-wal geroofd, en geleerd had zich eenigszins in 't
			 hollandsch uittedrukken, vernamen onze reizigers dat z'n landgenooten - sommige
			 stammen althans - zich daaraan inderdaad schuldig maakten. Doch hoe dit zy, de
			 krygsraad verkeerde in de meening dat de ongelukkige dien men verstiet,
			 onder menschenëters kwam. De zeer christelyke Nederlanders benoemen 't
			 barbaarsche Vuurland tot beul.
		  - En dat gebed!
		  - Niet waar? 't Is om te yzen! Zoo'n afschuwelyke klucht na 't
			 bloedige voorstuk! Na de katastrofe, de parodie! God moest er bykomen om de
			 akeligheid kompleet te maken! Dit ontbreekt nooit! Zeker hadden die Vuurlanders
			 't ware geloof niet, en zy aten hun gevangenen op, of maakten ze af,
			 zònder God. Maar zy die 't ware Geloof hadden, doemden den ongelukkige
			 tot zoo'n straf... mèt God! Wat is beter? Ik zie hierin geen ander
			 verschil dan dat de geloovers by gelyke wreedheid nog den schimp voegden van de
			 bespotting.
		  - Maar, papa, de tucht moest gehandhaafd worden, zei 
{==254==} {>>pagina-aanduiding<<}

			 Willem.
		  - Ongetwyfeld! Indien ik lid van den krygsraad geweest was, had ik -
			 voor-zoover ik vertrouwen mag op de zeer gebrekkige mededeeling der zaak in 't
			 Journaal - voor den dood gestemd. Ik zou dit zeer treurig hebben gevonden,
			 maar... noodzakelyk! En zelfs duid ik het noch Van Noort noch den Krygsraad
			 ten-kwade, dat ze maar van hun tyd waren. De straf van ‘aan-wal
			 zetten’ schynt in vroeger eeuwen by zeelieden gebruikelyk geweest te zyn.
			 
			 Alexander Selkirk die 't model leverde van
			 
		  Robinson Crusoë, was op zoo'n wys op z'n eiland
		  geraakt. En ook in de oude Journalen van onze zeeluî komen dergelyke
		  gevallen vry dikwyls voor. Maar ik blyf er by, dat het 'n wreed gebruik
		  was. Tracht u eens den toestand voor den geest te halen van den veroordeelde
		  die met 'n weinig brood en wyn op zoo'n ongastvrye kust aan-wal stapt! Hy
		  wist wat er met de matrozen die oesters gezocht hadden, gebeurd was.
		  Stel u eens voor, wat hy gevoelen moest toen de sloep die hem gebracht had,
		  zich verwyderde! Toen de matrozen - kort geleden nog z'n ondergeschikten - hem
		  dwongen de hulk te verlaten! Toen ze hem ‘vaarwel’ zeiden! Denkt
		  eens na, jongens, over de vreeselyke beteekenis van dàt vaarwel!
		  Die wegvarende sloep was 't laatste punt van z'n aanraking met de maatschappy.
		  Die matrozen zouden 't schip weerzien: hun te-huis, waar ze kameraden
		  hadden, en leeftocht, en aanspraak op onderlinge bescherming. Dit alles was
		  voor hem verloren, onherroepelyk! En men gaf hem wat brood en wyn mee, om de
		  marteling te rekken van 't besef dàt dit alles voor hem verloren was!
		  Zou dit weinige voedsel langer duren dan 't ontwyken van de wilden dien men had
		  opgedragen hem te verscheuren?
		  De schepelingen die daar wegroeiden, zouden misschien 't Vaderland
			 weerzien, hun dorp, hun huis, hun gezin! En ze zouden van de reis verhalen! En
			 daar klonken stemmen - de ongelukkige moet ze gehoord hebben in z'n
			 verlatenheid! - stemmen die aan de teruggekeerden vraagden: ‘waar is myn
			 zoon, waar is myn broeder, waar is myn echtgenoot, waar is onze vader, uw
			 Vice-admiraal Jakob Claesz Van Ilpendam?
		  Denkt eens, kinderen, wat hy moet ondergaan hebben by 't staren op
			 den geringen voorraad voedsel die hem was meegegeven. Hoe vreeselyk moet hem 't
			 aanschouwen geweest zyn van den wedloop die er zou gehouden worden door wilden
			 en ontbering, en waarvan de prys zyn leven was! Wie of wat bestemde de richting
			 die hy insloeg? Waar zoud-i na eenig doelloos omzwerven zich ter-ruste leggen,
			 
{==255==} {>>pagina-aanduiding<<}
 en waarom? Immers wat baatte het of hy rustte, of zich vermoeide,
			 of rechts liep, of links ging, of hy by 't strand bleef, of heuvels beklom, of
			 neerdaalde in laagten, of 'n woud indrong... wachtte hem niet overal de
			 akeligste dood?
		  Zeker zal hy aan 't strand gestaan hebben, wuivend met muts of doek,
			 en roepend, schreiend, vloekend, smeekend... waanzinnig van woede, van berouw,
			 van angst, van ongegronde hoop, en van 't besef vooral dat er voor hem niets te
			 hopen viel. Toch immers lag daar nog altyd 'n schip, daar lagen vier schepen,
			 waaronder het zyne, zyn ‘Fredrik Hendrik’ waarmed-i zoo
			 trotsch geparadeerd had in het Y voor Amsterdam. Daar immers voer 'n sloep,
			 bemand met hollandsche matrozen. Daar waren menschen, schepelingen, zyn
			 ondergeschikten nog kort geleden... medemenschen en landgenooten ook thans nog.
			 Zouden ze hem op die kille kust overlaten aan z'n lot? Maar dit was onmogelyk,
			 onmogelyk! Dit kon niet waar zyn!
		  En toch, toch... 
		  Hadden niet zyzelf hem uitgeworpen? Waren zyzelf het niet, die den
			 laatsten band afsneden, waarmee hy gehecht was aan de mensheid, zy die hem met
			 'n marlpriem de vingers losbraken van doft en sloepsboord, toen hy zich daaraan
			 vastklemde met den kramp der wanhoop?
		  Als er 'n hond ware achtergebleven in de wildernis, zou men
			 medelyden gehad hebben, en voorzeker had men zich moeite gegeven om 't arme
			 dier te redden. Maar hèm redde men niet! Hèm mocht, hèm
			 wilde men niet redden!
		  Indien een van de roeiers 'n muts had achtergelaten aan den wal...
			 misschien zouden zy teruggekeerd zyn om 't verlorene te zoeken. Maar om
			 hèm aftehalen keerde men niet terug!
		  Hoe moet hy gestaard hebben op de vlag van het schip, de welbekende
			 vlag, het symbool eenmaal van gezamenlyke kracht, van vereeniging, van
			 broederschap. En nu? Weldra zoud-i haar voor 't laatst gezien hebben, haar en
			 alle andere kenmerken van welke nationaliteit ook, haar en de sporen van al wat
			 menschelyk is. Spraak, taal, kennis, geheugen, bekwaamheid, moed... alles was
			 hem voortaan overbodig. En zelfs de hoop, die laatste gezellin van den
			 ongelukkige, kon hem slechts byblyven in 'n maat die door pyniging hem ontrukte
			 aan de weldadige wezenloosheid der vertwyfeling. Alle aanraking met de mensheid
			 was hem afgesneden, op 't vooruitzicht na, verscheurd en verslonden te worden
			 door 't laatste deel dat-i van die mensheid ontmoeten zou. 
{==256==} {>>pagina-aanduiding<<}
 
		  De Krygsraad vonniste ‘by meerderheid van stemmen’ staat
			 er. Niet by algemeene stemmen. We mogen dus aannemen dat enkelen een
			 minder wreede straf hadden voorgesteld. Ook zullen er onder de overige
			 schepelingen wel sommigen geweest zyn, die den veroordeelde genegen waren.
			 Volstrekte eenstemmigheid in 'n zaak van dezen aard is ondenkbaar. Misschien
			 heeft men aangedrongen op verzachting van het vonnis, op gratie, op... de
			 doodstraf! Dit moet den ongelukkige bekend zyn geweest, en voedsel gegeven
			 hebben aan martelende hoop. De mogelykheid bestond immers, dat men aan-boord
			 van 't admiraalschip na de aanvankelyke uitvoering van 't vonnis, zich geroerd
			 voelde? Het kòn immers wezen dat die aandoening zich bemachtigde van Van
			 Noort zelf? Was deze niet eenmaal z'n ambtgenoot, z'n kameraad, z'n makker, z'n
			 vriend? We kunnen aannemen dat de keus van den onderbevelhebber der expeditie
			 niet de wenschen van den chef overeenstemde. En al ware het dat de Admiraal
			 ontoegankelyk bleef voor medelyden, bestond er niet eenige kans dat hy zou
			 moeten toegeven in den algemeenen aandrang? Zou 't niet zelfs kunnen liggen in
			 'n welbegrepen taktiek, de opgelegde straf te verzachten, om in den vervolge de
			 aanspraak op gehoorzaamheid te versterken door 'n beroep op de thans in-acht
			 genomen matiging?
		  De arme balling moet gehoopt hebben.
		  Zoolang die schepen daar lagen... 
		  Helaas!
		  Daar klinkt het schril maatgeluid der matrozen by 't ankerwinden! Hy
			 hoort het neerklikken van den pal in 't braadspil.
			  * Elke tik van den yzeren tong die het
			 terugloopen van den windenden cylinder belet, verkort den kabel die 't
{==257==} {>>pagina-aanduiding<<}
 schip verbindt met anker en bodem. Het vaartuig sliert onwillig met
			 flauwe bochten in de richting van de plek waar 't anker den grond vat. En hy,
			 de ervaren zeeman, neemt nu duidelyk de verandering in toon en tempo van den
			 maatzang der matrozen waar. In-den-beginne waren die klanken haastig, verward,
			 ongelykmatig. Ze getuigden noch van inspanning, noch van de noodzakelykheid om
			 de krachten van allen te vereenigen in gelyktydigen ruk. Gedurende het ophalen
			 van den ‘bocht’ liep het geklikklak van 't yzeren staafje den nog
			 onnoodige maatzang voorby. Naarmate het touw aan bocht verloor, en de hoek zich
			 verstompte die 't op den bodem beschreef, volgden de gillende tonen langzamer
			 op elkander. Ze werden scherper afgedeeld in tempo, en begonnen nauwkeuriger
			 overeen te stemmen met het vertraagd neertikken van den pal. Na elken lang
			 uitgehaalden gil der matrozen, die allengs getuigde van grooter
			 krachtsinspanning, hoorde men den metaalslag van 't kleine voorwerp, als 'n
			 uitroepingsteeken op de verzekering dat er 'n stap méér was
			 gedaan ter-voorbereiding van 't wreed vertrek. Eindelyk staat de kabel
			 loodrecht. De nu aantewenden kracht werkt vertikaal. Het schip neigt den boeg
			 als 'n toornig rund dat den vyand afwacht op de laaggehouden hoorns. Als 'n
			 onwillig paard dat den kop neerbuigt tusschen de gestrekte voorbeenen. De
			 Frederik Hendrik, zyn schip, zyn trouw schip, wil niet van de
			 plaats. Het breekt z'n waterlyn, en heft den achtersteven omhoog, en
			 jumpt, en schynt zich te willen laten neerhieuwen in de diepte, liever
			 dan z'n bevelhebber te verlaten, die daar handenwringend om genade staat te
			 smeeken op 't vreemde strand...
		  En nog altyd haakt de yzeren klauw van het anker in de slib, in 't
			 zand, in de steenen, in 't koraal, in den spleet van 'n onderzeeschen rots
			 misschien... 
		  Zou die bodem medelyden met hem hebben, en 't anker niet
			 loslaten?
		  Helaas, de grond is week, en niet bestand tegen 't laatste
			 ‘o... ho... ho... i i i i!’ dat 'n eind maakte aan allen
			 twyfel.
		  De zeilen, reeds onder 't ankerhieuwen gedeeltelyk van de belemmerde
			 geitouwen ontslagen, klepperden en fladderden besluiteloos. Van-tyd tot-tyd
			 sloegen ze back, en vertoonden een schyn van onwil tot het verrichten
			 van den dienst die men straks van hen vergen zou. Met hun bolle zyden drukten
			 ze tégen de masten, als poogden zy uit angst voor de noodlottige
			 beslissing, den arbeid der matrozen te verzwaren.
		  Maar ook dit had opgehouden. Door 'n kleine beweging 
{==258==} {>>pagina-aanduiding<<}

			 van 't roer boden de vaartuigen hunne zyden aan den toedringenden luchtstroom.
			 De zeilen werden gespannen en gericht. De balling hoort de kommandoos van
			 schoot-aanhalen en brassen... de eigenaardige zangen ook, die alweder de
			 rukkende uitvoering van deze bevelen vergezellen... de schepen zetten koers...
			 verwyderen zich... raken uit-zicht... het vreeselyk vonnis is wel inderdaad
			 ten-uitvoer gelegd in al z'n strengheid!
		  
		  De goede dokter hield hier eenige oogenblikken op, als om den indruk
			 waartenemen, die deze schildering op de kinderen maakte. Wouters maagdelyk
			 gemoed was zeker 't meest aangedaan. Het koste hem moeite zich voortestellen
			 dat er sedert die gebeurtenis ruim twee eeuwen verloopen waren, en hy betrapte
			 zich telkens op den wensch, 'n schip uitterusten, dat koude verre Vuurland
			 optezoeken, en den armen verlatene aftehalen! Even als by die droomery met de
			 wegvlietende strootjes, meende hy de stem van den ongelukkige te hooren, die
			 verwytend riep: waar blyft Wouter?
		  Als 'n bliksem schoot hem de gedachte door de ziel: maar God dan?
			 Waar bleef God? Wat heeft God voor den armen Jakob Claesz gedaan?
		  De dokter bemerkte dat hy iets zeggen wilde, en kwam z'n
			 beschroomdheid te-hulp door hem vriendelyk aantezien. Dit gaf onzen kleinen
			 wysgeer moed, en wel eenigszins hakkelend, maar toch met iets ferms in z'n
			 toon, alsof hy 'n zwarigheid oploste, vermande hy zich tot de opmerking:
		  
		  - Hy zal gebeden hebben, en op God vertrouwd!
		  
		  Indien iemand die niet gelooft, ronduit z'n meening zegt in 'n kring
			 van geloovers, neemt men 't hem zeer kwalyk dat hy den moed heeft van de leer
			 aftewyken. Twyfelaars en ontkenners zyn gewoonlyk zachtmoediger. Niemand van 't
			 gezelschap riep: foei!
		  Waarlyk, dit zou ànders geweest zyn, als Willem of Herman
			 zich in den huize Pieterse uitdrukkingen veroorloofd had, die evenzeer
			 indruisten tegen de dáár gehuldigde begrippen, als Wouters
			 gezegde tegen 't gezond verstand dat in dézen kring geëerbiedigd
			 werd. Zelfs de kleine Sietske begreep reeds dat God niet op-eenmaal
			 om-den-wille van Jakob Claesz den aard der Vuurlanders veranderen kon, en dat
			 het hopen op Gods hulp den hoogsten graad van wanhoop aanduidt. Maar de dokter
			 die zeer goed wist welken indruk Wouters onnoozelheid gemaakt had, beschermde
			 hem
{==259==} {>>pagina-aanduiding<<}
 goedig tegen de nogal gemakkelyke tegenwerpingen die hy had
			 uitgelokt, en bracht het gesprek op 'n ander onderwerp.
		  
		  - O zeker, m'n jongen, het is te hopen dat hy... op een-of-andere
			 wys den moed hebbe opgedaan om z'n lot te dragen. En al ware dit zoo niet... er
			 zyn nog andere opmerkingen over deze zaak te maken. Bedenk eens hoe het gevoel
			 van de wegzeilende schepelingen moet geweest zyn, toen zy den veroordeelde uit
			 het oog verloren! En wat al inspanning was er vooraf gegaan! Het drama had
			 zeker reeds lang geduurd, voor zich de onwilligheid van den onderbevelhebber
			 duidelyk genoeg openbaarde, om daarvan melding te maken in 't Journaal. Hy moet
			 aanhang gehad hebben, zéker op 't schip dat rechtstreeks onder z'n bevel
			 stond, misschien wel op de andere schepen ook. Van Noort was zeer streng, en
			 zal daartoe hoogstwaarschynlyk byzondere redenen gehad hebben. Wie zegt ons of
			 hy op de aanhankelykheid en 't plichtbesef van alle bevelhebbers, officieren en
			 manschappen onvoorwaardelyk rekenen kon? In-allen-geval wist hy niet,
			 in-hoe-verre daarop staat te maken viel. Tusschen 't eerste blyk van
			 ongehoorzaamheid en 't by-een roepen van den krygsraad, ligt 'n geruimen tyd.
			 Er moet in die weken veel voorgevallen zyn, waarvan Herman niets heeft
			 voorgelezen, en dat dan ook niet in 't Journaal van de reis staat, althans niet
			 in de jammerlyk verknoeide uitgaaf die daarvan dezer dagen in 't licht kwam.
			 Hebben de heeren taal- en stylverbeteraars iets weggelaten, dat in deze zaak
			 eenige opheldering zou kunnen geven? Ik weet het niet. Dat er reeds
			 vóór 't beleggen van den krygsraad wryving en spanning bestond,
			 blykt uit de uitdrukkelyk vermelde vreugd die er by de schepelingen heerschte,
			 toen de Vice-admiraal zich op den l4n December weder by 't eskader
			 had gevoegd. Men gevoelt dat er angst bestond voor den uitslag der oneenigheid.
			 Nu, die uitslag was dan ook treurig genoeg!
		  - 't Zou nòg erger geweest zyn als de weerspannigheid vasten
			 voet had gekregen, meende oom Sybrand. Ik bewonder de geestkracht van Van
			 Noort. In zùlke omstandigheden zyn zùlke mannen noodig.
		  - Misschien!
		  - Het komt me voor, dat hy z'n plicht deed. Het behoud van
			 allen was hem opgedragen, en daarom moest hy, waar 't noodig bleek,
			 streng te-werk gaan met den enkele die zich verzette, en 'n slecht voorbeeld
			 gaf.
		  - Dit kàn gegrond zyn. 't Is evenwel jammer dat er in
			 
{==260==} {>>pagina-aanduiding<<}
 datzelfde Journaal blyken voorkomen van 'n ruwheid, die 't recht
			 geven tot twyfel of er ook in deze zaak wel met de noodige matiging is te-werk
			 gegaan. Van Noort heeft eenmaal 'n spaanschen loods over-boord doen werpen,
			 omdat de man beweerde dat hy op 't Admiraalschip vergiftigd was. Doch zoowel in
			 deze zaak als in die van den armen Jakob Claesz, zyn de berichten zeer schraal.
			 Er blykt, byv. niets van de oorzaken der weerspannigheid van dien
			 onderbevelhebber. Indien het hem ware te-doen geweest om zich aan 't gezag van
			 Van Noort te onttrekken, had hy zich zeer gemakkelyk van 't eskader kunnen
			 afscheiden, wat dan ook by dergelyke expeditien herhaaldelyk geschiedde. 't Was
			 moeielyker by-een te blyven, dan elkaar uit het oog te verliezen. Wy weten te
			 weinig van de zaak om 'n oordeel te vellen. Ook dit voorval, als de geheele
			 Geschiedenis - ik bedoel, de groote! - is zeer onvolledig geschreven. We kunnen
			 slechts raden en gissen. Alleen de vreeselykheid van 't geslagen vonnis ligt
			 ons duidelyk voor oogen. En wat me daarin 't meest treft, is de lakonieke
			 vermelding van de waarschynlykheid dat ‘de inlanders den veroordeelde wel
			 zouden afmaken.’ Ik weet ter-nauwernood wat onmenschelyker is, de
			 veronderstelde aard van die Vuurlanders, of 't gebruik-maken van hun wreede
			 eigenaardigheid? 't Menschen-eten is verboden, maar wel scheen het geoorloofd,
			 aan menschen-eters 'n mensch te eten te geven. De Romeinen wierpen hun
			 misdadigers in 't wilde-beestenperk. Hier zien wy de funktien van verscheurend
			 dier opdragen aan menschen!
		  - 't Waren wilden... 
		  - Ja, maar zy die 't vonnis sloegen, gingen voor beschaafd
			 door. En bovendien, ook die wilden behooren tot ons geslacht. Het trof me reeds
			 als kind, dat Robinson Crusoë, die zich zoo ongelukkig waande op z'n
			 onbewoond eiland, van schrik dacht te sterven toen hy door 't zien van
			 voetstappen ontdekte dat z'n eiland niet onbewoond was. Och, kinderen,
			 't is zoo treurig dat de mensch 'n vyand van den mensch is.
		  - De beschaving... 
		  - Beschaving legt 'n vernis over onze boosaardigheid, en nog niet
			 eens altyd. De aard der wilden breekt telkens door. Let er maar eens op, met
			 welke blikken wy of... sommigen onzer, iemand begroeten dien we niet
			 kennen!
		  
		  De dokter zag Willem even aan.
		  
		  - Het schynt wel of ieder die zich verstout eenigszins aftewyken van
			 de maniertjes waaraan wy gewoon zyn, reeds 
{==261==} {>>pagina-aanduiding<<}
 daarom alleen onze
			 vyand is. Zuivere welwillendheid is zeldzaam. Waar we haar ontdekken, werd ze
			 gewoonlyk opgewekt door oorzaken van-buiten-af. Op en door zichzelf schynt ze
			 niet te kunnen bestaan. Waarom toch?
		  
		  Holsma sprak hierop weder van beschaving, van de ware die
			 iets anders en iets meer behoort te zyn dan vernis. Hy betoogde dat er in
			 geestelyke ontwikkeling 'n hefboom ligt om 't zedelyk standpunt te verhoogen,
			 en eindigde met de opmerking dat het laagstellen of minachten van 't onbekende,
			 veelal voortsproot uit gebrek van zelfkennis.
		  
		  Toen Wouter vertrok, deden de kinderen hem uitgeleide tot aan de
			 huisdeur, en Willem was byzonder vriendelyk.
		  
		  De dokter namelyk had 'n byzondere manier van zedepreeken. Hy wist
			 wel op welk onderwerp 't gesprek zou uitloopen, wanneer-i begon met die
			 treurige geschiedenis van Jakob Claesz. En ook ik had er m'n redenen voor, toen
			 ik van de troglodieten overstapte op Olivier Van Noort.
		
		
{==262==} {>>pagina-aanduiding<<}
 
		  Een splinternieuwe gradus ad Parnassum, niet precies
			 dezelfde die Faust ten-geschenke kreeg van Mephisto. Twee ouwerwetsche
			 spiegels voor hedendaagsche spelprofessers. Wenken omtrent 'n meer
			 nieuwerwetsche wyze van taalbeschouwing.

		  1063.

		  Wanneer de lezer gewoon is aan effekt-romans, zal 't hem bevreemden
			 te vernemen dat Wouters bezoek by de familie Holsma grooten invloed uitoefende
			 op 't ontwikkelingsproces van z'n geest. Het spreekt vanzelf dat dit zich niet
			 terstond openbaarde, doch er was 'n kiem van verandering in z'n gemoed gelegd,
			 die niet weder kon verstikt worden. Van zelfstandig denken was nog geen spraak,
			 maar hy wist nu toch dat er iets àls zelfstandig denken mogelyk was, al
			 durfde hyzelf zich die weelde niet aanmatigen, waartoe hem dan ook de noodige
			 rypheid ontbrak. Niet hy, Wouter, zou 'n meening hebben, maar hy begon toch
			 intezien dat er andere meeningen bestonden dan die van z'n omgeving, en dit was
			 'n groote stap.
		  Boven alles echter - heel gelukkig inderdaad! - drukte hem z'n
			 gebrek aan kennis. Het was hem duidelyk geworden dat de kinderen in wier
			 gezelschap hy eenige uren doorbracht, zoo veel meer wisten dan hy, en dit
			 maakte hem zeer bedroefd. Wat baatten hem al z'n koningen Israëls! Wie was
			 het toch die zoo schrikte van voetstappen? De arme jongen had nooit iets van De
			 Foe's kluizenaar gehoord. Hy vroeg aan Stoffel, en deze zou wel in-staat
			 geweest zyn 
{==263==} {>>pagina-aanduiding<<}
 hem intelichten, als Wouter den naam van Robinson
			 maar onthouden had.
		  
		  - Voetstappen? Voetstappen? Hoe kan ik je antwoorden, als je niet
			 zegt wèlke voetstappen? Voetstappen van wien, meen ik. Men moet
			 altyd namen noemen, als men iets te vragen heeft.
		  - Juist, zei de moeder, als je wat weten wil, moet je namen noemen.
			 En maakte mevrouw-zelf de slâ aan? Dat vind ik al heel zonderling! Nu, de
			 knecht zal zeker uit geweest zyn.
		  
		  By al de verhalen die Wouter omtrent z'n wedervaren werden
			 afgeperst, had hy instinktmatig vermeden melding te maken van de byzonderheden
			 die in z'n omgeving niet te rekenen hadden op 'n gunstig onthaal. Geen woord
			 van de saturnalie! Niets van 't verzuimd bidden by warm eten! Ook verzweeg hy
			 de gemakkelykheid waarmee die kinderen zich schenen te bewegen, en de
			 ongedwongenheid hunner deelneming aan 't gesprek. Toch was de schroom om zaken
			 aanteroeren die in zyn kring minder gewild waren, misschien overbodig. Men
			 vergeeft zooveel aan beerevellen! Maar dit ging z'n berekening te-boven.
		  Juffrouw Pieterse informeerde zich herhaaldelyk of-i wel
			 ‘fatsoenlyk’ geweest was? En Wouter beaamde dit in alle
			 oprechtheid, zonder eigenlyk te weten wat ze bedoelde, daar hy in z'n gemoedje
			 noch ondervinding noch besef had van het tegendeel. Ja toch... de geschiedenis
			 met dien topzwaren vlâlepel! Zou dàt misschien onfatsoenlyk
			 geweest zyn? Hy wilde de beslissing dezer vraag liefst niet laten afhangen van
			 z'n moeder, en zweeg er dus over... och, hoe lief van de wilde Sietske, z'n
			 onhandigheid zoo te bedekken! Maar dit zou hyzelf ook gedaan hebben, al wist-i
			 dan zooveel minder dan de kinderen van den dokter.
		  Met schrik vernam hy dat de dag naderde, waarop z'n gedwongen
			 afwezigheid van Pennewips school een eind nemen zou. Meer dan ooit voelde hy
			 dat de bronnen van kennis die daar voor hem ontsloten werden, niet voldoende
			 waren. Of althans hy meende dit. Maar aan tegenstand was niet te denken. Hy was
			 ontevreden met zichzelf, met alles! ‘Van my zal nooit iets terecht
			 komen!’ zuchtte hy.
		  Hy verscheurde z'n Lady Macbeth die hem leelyker voorkwam dan
			 ooit. En... Ophelia?
		  O hemel, den ganschen dag had hy niet aan Femke gedacht! Dit kwam
			 hem zeer slecht voor. Was 't omdat ze 
{==264==} {>>pagina-aanduiding<<}
 maar 'n bleekmeisje was, en
			 omdat de kinderen van den dokter zooveel voornamer waren?
		  Dit denkbeeld verschrikte Wouter erger, dan de gedachte aan diefstal
			 of moord. Hy kon niet leven met zoo'n zelfverwyt, en nam de eerste gelegenheid
			 waar, om de schuld af te doen. Want 'n schuld wàs het, naar-i
			 voelde.
		  En dit gevoel gaf hem moed. Met z'n gekleurde prent in de hand,
			 stapte hy ditmaal moedig 't welbekende hekje binnen, en klopte aan de deur van
			 Femke's huisje. Er werd ‘binnen’ geroepen. Z'n hart bonsde
			 benauwend, maar nu moest-i z'n heldenstuk wel dóórzetten. Hy
			 stond op-eenmaal voor 't meisje, dat met haar moeder bezig was aan vrouwelyken
			 arbeid. De hartevrouw van m'n held stopte kouzen, ruwe dikke onoogelyke wollen
			 kouzen! 't Is hard voor 'n schryver, zoo-iets te moeten boekstaven. Om evenwel
			 aan Wouters onbedorvenheid de eer te geven die haar nog altyd toekomt... 
		  
		  Want afkeer van praktischen eenvoud is bederf!
		  
		  ...om hem te schetsen zooals hy wàs, zy hier erkend dat die
			 kouzen hem 't minst niet hinderden. De periode van verdraaide poëzie en
			 valsche romantiek was nog niet voor hem aangebroken.
		  Wanneer hyzelf had moeten beschryven hoe hy 't aanleî om z'n
			 bezoek te rechtvaardigen, en iets te zeggen dat tot inleiding van 'n gesprek
			 zou kunnen dienen, zouden deze byzonderheden waarschynlyk voor 't nageslacht
			 zyn verloren gegaan. En ook ik weet maar ten-deele hoe de overgang geschiedde,
			 tusschen z'n bedremmeld binnentreden en 't plaatsnemen op 'n matten stoeltje
			 dat Femke hem vriendelyk toeschoof. Hyzelf herinnerde zich daarvan niets dan
			 den bezielenden blik waarmee ze hem aanzag, en haar uitroep:
		  
		  - Ah!
		  
		  En ze had hem de hand toegereikt.
		  
		  - 't Is de jongeheer van onlangs, zeide zy tot de moeder, als
			 begrypende dat deze zich Wouter niet herinnerde. 't Is de kleine jongen die zoo
			 ziek geweest is. En hoe gaat het nu? Je ziet bleek.
		  - Ga zitten, jongeheer. Ja, je ziet er bleekjes uit. Zeker van de
			 wurmen?
		  - Wel neen, moeder! 't Kind heeft zenuwkoortsen gehad.
		  - Ja juist, koorts! Ik wil maar zeggen dat het ook wel 
{==265==} {>>pagina-aanduiding<<}

			 eens van de wurmen komen kan. Geef 'n kommetje, Fem, en schenk hem in. Je moogt
			 immers wel koffi drinken? Anders, als je met wurmen geplaagd bent... 
		  
		  Ik moet erkennen dat die wurmen van Vrouw Claus onzen Wouter meer
			 hinderden dan haar kouzen. 't Mensch scheen zich voorgenomen te hebben hem
			 daarmee te plagen, en kwam er gedurig op terug.
		  
		  - En waar bleekt je moeder? vroeg ze. Niet dat ik 'n ander wil
			 onderkruipen, godbewaarme, maar... àls ze soms niet tevreden was met 'r
			 waschvrouw... 't kon gebeuren, zie je. Nu, dan is ieder zichzelf de naaste, en
			 ik rekommandeer me. Als er inktvlekken in 't goed zyn, maakt Fem ze 'r uit, met
			 ‘zuringzout’ weetje? En nooit raakt er 'n stuk weg... ja, eens is
			 't gebeurd, 'n paar mansetten, maar die hebben we vergoed met 'n zesthalf...
			 vraag maar aan Femke.
		  
		  Helaas! Dàt zou hy nu van Femke moeten vernemen, hy die haar
			 zooveel anders te vragen had! Vrouw Claus maakte 't hoe langer hoe erger. Ze
			 tastte hier niet de valsche poëzie aan waarmee hy nog niet besmet was, ze
			 stoorde, belemmerde en bedierf de werkelyke vlucht van z'n gemoed, die
			 beter pleging verdiende.
		  En zie, het meisje begreep 't ongepaste van dien wanklank! Zou dit
			 aan fyner bewerktuiging te danken geweest zyn? Was 't 'n gevolg van de
			 betrekkelyke maagdelykheid harer indrukken? Speelde hier de liefelyke jeugd 'n
			 rol?
		  Van alles wat, misschien. Doch zeker is 't, dat de herinnering aan
			 de manier waarop Wouter haar had ingeleid in de geheimenissen van Aztalpa,
			 grooten invloed op haar beoordeeling uitoefende. Ze had Wouters ziel in groot
			 ornaat gezien. En al was dan ook de opschik waarmee hy by die gelegenheid z'n
			 welsprekendheid getooid had, te bont en te kleurig voor geoefenden smaak...
			 Femke's smaak was niet geoefend. Voor haar vertegenwoordigde Wouters
			 opgetogenheid hetschoone, het verhevene, en daarom stond ze hoog
			 genoeg om zich gestuit te voelen door de platheid van den toon dien haar moeder
			 aansloeg. Ze zon op middelen om daaraan 'n eind te maken. Maar ook hier alweer,
			 even als in Wouters eigen omgeving voor hemzelf, was de rechte weg afgesloten.
			 Femke kon immers niet zeggen: moeder, spreek toch wat... peruaanscher!
		  't Eenige wat ze voorloopig doen kon, was hem te vragen wat het
			 rolletje beteekende, dat-i nog altyd in de hand hield? 
{==266==} {>>pagina-aanduiding<<}
 
		  Zeer bedremmeld bracht Wouter uit, dat dit 'n geschenk voor
			 háár was. Het meisje voelde zich getroffen door de hartelykheid
			 die hierin doorstraalde, en verzekerde met 'n eenvoud die meer ernst bevatte
			 dan iemand gissen kon, dat ze die prent altyd bewaren zou.
		  
		  Ja, zei de moeder, en dan moet je de kreukels er uit stryken.
			 Want... stryken doen wy ook, jongeheer. We brengen de wasch kant en klaar
			 thuis, en nooit heeft iemand de minste reden tot klacht. Zeg dit gerust aan je
			 moeder. Daar heb je nu by-voorbeeld je kraagje... ik zeg dat het niet goed
			 gestreken is. De ruimte zit in 'n plooi over 't stiksel heen. Ook is 't slordig
			 geblauwd... vraag maar aan Femke. Zeg, Fem, is 't niet streeperig?
		  
		  Ei... zyn hemdskraag slordig geblauwd? Streeperig? Niet goed
			 gestreken? En dat alles was nogal door de wyze Petrò gedaan! Ook
			 dáárin alzoo bestond verschil van opvatting of methode? En ook
			 dáárin alzoo was de traditie van den huize Pieterse niet
			 alleen-zaligmakend? Het scheen er dezer dagen op toegelegd, onzen Wouter te
			 schokken.
		  Maar Femke zat op heete kolen. Na eenig vruchteloos onderzoeken wie
			 Ophelia was, en na even vruchtelooze pogingen om 'n gesprek aantevangen dat in
			 Wouters smaak vallen kon, bedacht zy 'n uitgang. Er moest volstrekt iets
			 hier-of-daar bezorgd worden, meende zy, en: ‘de jongeheer kon wel 'n
			 eindje meegaan.’
		  
		  - My wel, zei de moeder.
		  
		  Het jonge paar vertrok.
		  Femkes boodschap scheen weinig haast te hebben. Ze sloeg met Wouter
			 een der paden in, die in den omtrek van Amsterdam de paden genoemd
			 worden, en dan ook niets zyn dan dat. Wie daar wandelt, moet leeftocht van
			 indrukken meenemen om zich niet te vervelen.
		  Nu, dáárvan had onze Wouter voorraad! Hy had Femke
			 zóóveel te zeggen, dat-i byna niet spreken kon. En ook zy had
			 zich meer met hem bezig gehouden, dan zyzelf zich bekennen wilde, meer vooral
			 dan hy gissen kon. Ze begon net de mededeeling dat ze aan haar moeder geen
			 bericht had gedaan van de onvriendelyke ontvangst die haar ten-zynent was
			 te-beurt gevallen, en wel omdat ze wilde voorkomen dat haar moeder, indien
			 Wouter eens mocht terugkeeren... 
		  
		  O, Femke, je dacht er dus aan, dat ik je zou komen 
{==267==} {>>pagina-aanduiding<<}

			 opzoeken?
		  - Ja, zei 't meisje, aarselend maar toch met 'n flinkheid die Wouter
			 verrukte. Ja, ik dacht wel dat ik je weer zou zien. En ik heb 'n mis laten
			 lezen voor je beterschap.
		  - Heusch? vroeg Wouter die ter-nauwernood wist wat dit beduidde. Heb
			 je dat heusch voor me gedaan?
		  - Ja, en zelf gebeden ook! Want ik had het jammer gevonden, als je
			 gestorven waart. Ik geloof dat je-n-'n goed jongetje bent.
		  - Ach, ik had eer moeten komen! En dit wilde ik ook, maar... Femken,
			 ik durfde niet.
		  
		  Hy verhaalde hoe hy op dien zondag in haar nabyheid geweest was. Het
			 meisje schreef z'n beschroomdheid aan vrees voor haar moeder toe.
		  
		  - M'n moeder is 'n heele brave vrouw, zieje. Ze zal niemand te-kort
			 doen, maar... och, je begrypt me wel. Ze heeft de gewoonte niet, met menschen
			 omtegaan. Ik ben beter thuis in de wereld, omdat ik kindermeisje geweest ben,
			 wel drie weken lang. Als noodhulp, weetje, want voor 'n wezenlyke kindermeid
			 was ik nog te jong. 't Was by 'n nicht van ons, waar de meid ziek was, want we
			 zyn eigenlyk van beste familie, weetje. Maar dit doet er niet toe. Zeg me
			 liever, of je nu heelemaal beter bent?
		  
		  Wouter gaf verslag van z'n ziekte, en geraakte onwillekeurig op 't
			 onderwerp dat hem voornamelyk bezig-hield, op z'n onkunde.
		  
		  Alle kinderen verstaan fransch, klaagde hy, en dit wordt niet
			 onderwezen op m'n school. En wie geen fransch verstaat, kan nooit 'n groot man
			 worden.
		  - Och, dat geloof ik niet. De kruienier in de Molstraat heeft drie
			 eigen huizen, en ik weet zeker dat-i geen woord fransch spreekt.
		  
		  Wouter had eenige moeite haar aan 't verstand te brengen dat hy iets
			 anders bedoelde dan 't bezit van drie huizen, ofschoon ook dit hem niet
			 verwerpelyk voorkwam.
		  
		  - Ik wilde zoo graag... zieje... zoo graag... iets als... ja, hoe
			 zal ik je dit uitleggen? Ik wou... 
		  
		  De afrikaansche heerschappy zweefde hem op de lippen. Maar hy had
			 den moed niet, z'n eigen droomen in woorden overtezetten.
		   
{==268==} {>>pagina-aanduiding<<}
 
		  - Je weet, Femke, dat we hier in Europa wonen. Nu, daar ginds, ver
			 in 't zuiden, heel ver... ik zal 't voor je uitteekenen. We kunnen hier wel 'n
			 oogenblik zitten, niet waar, dan zal ik je precies uitleggen wat ik bedoel.
		  
		  Hy geleidde 't meisje naar 'n stapel gezaagde planken, en nam daarop
			 naast haar plaats, nadat-i hier-of-daar 'n takje had weten machtig te worden,
			 dat hem dienen zou tot graveerstift om 'n wereld in 't zand te teekenen.
		  
		  - Dit is Europa. De aarde is rond... dat wil zeggen, ze bestaat uit
			 twee helften... als pannekoeken... kyk, 't lykt wel 'n bril. Nu, met die eene
			 helft hebben we niet te maken, dat is Amerika... zet 'r gerust je voet op.
			 Hier wonen wy... daar ligt Engeland... heel omlaag is Afrika. De
			 menschen zyn daar... onbeschaafd. Ze kunnen niet lezen zelfs, en dragen maar
			 heel weinig kleeren. Maar als er 'n reiziger komt, behandelen zy hem zeer
			 vriendelyk. 't Staat in 'n boekje. Daar wou ik heengaan, en aan al die menschen
			 lezen leeren, en kleeren geven, en zorgen dat er in 't heele land geen onrecht
			 geschiedde, en dan zouden wy... 
		  - Ik ook? vroeg Femke verbaasd.
		  - Ja zeker! Ik wou je vragen met my daarheen te gaan? We zouden man
			 en vrouw zyn. Je begrypt wel, als ik koning werd in dat land... dat jy dan...
			 
		  - Ik? Koningin?
		  
		  Het meisje berstte in lachen uit. Ze vertrad, onwillekeurig
			 opstaande, al de koninkryken die Wouter zoo-even aan haar voeten had
			 neergelegd.
		  
		  - Maar... wil je dan niet m'n vrouw worden?
		  Wel neen, malle jongen! Ik begryp niet waar je de gekheid vandaan
			 haalt. Weet je dan niet dat je nog maar 'n kind bent?
		  - Wil je dan wachten tot dat ik groot ben? Wil je my niet aannemen
			 voor je vrindje?
		  - Wel zeker! Maar dan moet je niet zulke zotte praatjes bedenken.
			 Niet dat je later niet naar Afrika zoudt kunnen gaan. Waarom niet? Er gaan
			 zooveel menschen op-reis! By ons op 't ‘pad’ woonde vroeger 'n
			 timmerman, die met z'n heele familie naar Haarlem verhuisd is. Maar...
			 trouwen!
		  
		  Weer lachte zy schaterend. En Wouter leed er pyn van. De arme jongen
			 trof 't ongelukkig met z'n eerste liefdesverklaring. Op-eenmaal werd het
			 meisjes ernstig:
		   
{==269==} {>>pagina-aanduiding<<}
 
		  - Ik geloof dat je 'n goed kind bent, zeide zy, en ik houd veel van
			 je... 
		  - En ik! riep Wouter. O, Femken, ik heb altyd aan je gedacht in m'n
			 ziekte... als ik denken kon. Want... in de koorts... ik kan niet weten waaraan
			 ik gedacht heb in de koorts, maar 't zal wel aan jou geweest zyn! En met de
			 prent die ik voor je kleurde, heb ik gesproken alsof jy het was. En die prent
			 antwoordde, en begon zóó op je te lyken, dat ik heusch meende
			 jezelf te zien. En dan heette ik Kusco of Telasco, en jy was Aztalpa, de
			 dochter van de zon. Zeg, Femke, mag ik je vrindje wezen?
		  
		  Het meisje bedacht zich eenige oogenblikken, en voelde in haar
			 onverschoold rein-menschelyk hart, aandrang tot het verrichten van 'n goede
			 daad. Hoe werkte die aandrift? Waaruit ontstond ze? Was zich 't zeventienjarig
			 meisje bewust van den invloed dien Wouters... kinderachtigheid op haar
			 uitoefende? Waarschynlyk niet. En ook ik kan niet zonder inspanning doorgronden
			 waarom ze zich moeite gaf ditmaal naar 'n antwoord te zoeken dat iets minder
			 krenkend was dan 'n lach.
		  Toch wil ik dit straks beproeven.
		  Ze lachte dus niet. Het zou wreed geweest zyn tegenover de
			 teederheid die onmiskenbaar in z'n toon lag.
		  
		  - Zeker, zéker mag je m'n vrindje zyn! Maar... maar... 
		  
		  Ze zocht 'n voorwaarde, 'n beletsel, iets dat hem niet kwetste, en
			 toch terugvoerde naar 't standpunt dat z'n leeftyd hem naar hare meening
			 aanwees. Hy was gegroeid sedert z'n ziekte, dit is waar, maar toch... Femke had
			 kans gezien hem op den arm te nemen, en de heele stad doortedragen, hem die 'r
			 zoo prettig van droomde háár te redden uit 'n brand.
		  
		  - M'n vrindje, ja... maar... dan moet je-n-ook alles voor me doen
			 wat ik verlang.
		  
		  Alles slechts? Och, 't kwam Wouter zoo weinig voor!
		  
		  - Alles, alles, alles! Wàt? O, gauw, zeg me wat ik voor je
			 doen kan!
		  
		  't Werd benauwend voor 't meisje. Want ze wist niet wat ze eischen
			 zou. En ze was nu wel genoodzaakt iets te noemen. Welnu dan, ze had altyd
			 gehoord dat vlytig leeren nuttig voor kinderen was. Als ze hem eens
		  	dáártoe aan-
{==270==} {>>pagina-aanduiding<<}
spoorde? 
		  
		  - Luister, Wouter, ik heb uit jok aan m'n moeder verteld dat je-n-'t
			 knapste jongetje van je school was... 
		  - Ik? riep Wouter met komieke verbazing.
		  
		  Het schynt zonderling - doch we nemen dezelfde anomalie in de
			 groote-menschenwereld waar - dat hy nooit had achtgeslagen op de
			 onevenredigheid tusschen z'n hoogdravende aanspraken en verregaande
			 onbekwaamheid. Hy wilde alles, en kon niets. Deze rekenfout was te opmerkelyker
			 in hem, omdat hy zich die onbekwaamheid zoo goed bewust was, en dus niet als
			 vele anderen ter verontschuldiging zich beroepen kon op eigenwaan. De
			 allereerste in 'n heel werelddeel... dit kon wel. 't Wenschje was billyk en
			 matig, maar:
		  
		  - Maak dat je binnen drie maanden de eerste bent op je school, zei
			 Femke die niet weten kon dat er sarkasme lag in haar eisch. Zieje, anders mocht
			 misschien m'n moeder te weten komen dat ik over je gejokt heb, en dit wou ik
			 niet graag. Als je zorgt dat het geschiedt... 
		  - O, Femke, ik zal het doen!
		  - Ga dan nu naar-huis, zei ze, en begin er terstond aan.
		  
		  Zoo zond ze hem weg. By 't afscheid nemen vond ze op-eenmaal dat-i
			 te groot geworden was om hem 'n zoen te geven. En toen pater Jansen, die 'n
			 paar uur later haar moeder bezocht, vroeg van wien ze die prent had... 
		  
		  De man zei dat Ophelia in 't Hollandsch zooveel beduidde als Flora
			 die in vroeger tyd beschermheilige van rozen en vergeetmenietjes geweest
			 was.
		  
		  ...toen, toen werd Wouter in haar oogen weer op-eenmaal 'n heel
			 klein kind. Dat-i nog in de wieg lag durfde ze wel niet zoo rechtuit zeggen,
			 maar toch:
		  
		  - Och, heeroom, die prent is van 'n jongetje, van 'n klein jongetje.
			 't Kind zal zoo omstreeks de tien jaar oud zyn, of...negen. Ja, ouder dan negen
			 is-i zeker niet!
		  - Ben je mal, meid, riep de moeder. De jongen is vyftien!
		  - Ja juist, vyftien, of... zoo-iets. Ik wil maar zeggen dat-i nog 'n
			 kind is.
		  
		  Ze bloosde, en was verstoord op haar moeder, en borg Ophelia in 'n
		  	verscholen hoekje. Vrouw Claus en pater Jan-
{==271==} {>>pagina-aanduiding<<}
sen  hebben de nieuwe
			 uitgaaf van de bloemengodin nooit weergezien.
		  
		  ‘O, Femken, ik zal het doen!’ had Wouter gezegd.
		  
		  Er begon waarlyk kans te bestaan dat-i wat vlugger leerde, nu
			 Pennewips schoolkennis voortaan de livrei dragen zou van Femkes invloed. Wouter
			 begreep zeer goed dat ze met het vergen van den voorgewenden dienst, geen
			 andere bedoeling had dan z'n eigen belang. Maar die bedoeling zelf was
			 liefelyk, en 't zou hem immers leelyk hebben gestaan wanneer-i, na
			 zóó hoog te hebben opgegeven van wat hy wel voor haar zou willen
			 doen, op dien onverwachten eisch geantwoord had: o, alles, alles, maar... juist
			 dit ééne niet!
		  Dat-i liever z'n dame gediend had in 'n gevaarlyke expeditie,
			 spreekt vanzelf. Maar men heeft z'n heldendaden niet voor 't kiezen. Herkules
			 en St. Joris zelf zouden zich heden-ten-dage wel moeten vergenoegen met het
			 bevechten van miniatuur-draken. Hoe dit zy, Wouter nam z'n taak ernstig op. Hy
			 begon z'n ‘Ippel’ z'n ‘Strabbe’ z'n
			 ‘Oefening in 't kunstmatig lezen’ z'n
			 ‘Vaderlandsche- en andere Geschiedenisboekjes’ lief
			 te krygen als gewaardeerde vyanden, die hy onder de oogen zyner uitverkorene
			 verslaan zou in eerlyken stryd. Zelfs over
			 ‘Pieterson'sGeslachtlyst van nederduitsche
			 naamwoorden’ begon z'n gemoedsstemming zeker waas van
		  poëzie te verspreiden, dat alle andere Herkulessen zou beschaamd gemaakt
		  hebben over de nietigheid van hun werk.
		  Tournooi-verslagen had-i nog niet gelezen. Geen toovergodin bezorgde
			 hem 'n gewyd harnas. Geen Minerva leverde hem 'n Meduza-kop tot schild... och,
			 niets van dat alles, maar toch... Slachterskeesje mocht oppassen!
		  Tot Wouters eer moet ik zeggen dat-i den jongen ridderlyk
			 waarschuwde. En werkelyk, drie maanden daarna was hy de eerste van de school.
			 Pennewip zelf was wel genoodzaakt te erkennen:
		  
		  - Het is bevreemdend! Men zou ook kunnen zeggen, het is...
			 verwonderingwekkend, jazelfs in zekeren zin voorbeeldeloos, of... zonder
			 voorbeeld!
		  
		  De allernaaste aanleiding tot dezen uitroep was dat Wouter in zeker
			 opstel heel kordaat van 'n wyf had gesproken: ‘dat zyn muts betastede en
			 op deszelfs hoofd zettede.’
		  
		  Was 't niet jammer, de lieve geestdrift van 't kind te verknoeien
			 aan zulken onzin?
		
		
{==272==} {>>pagina-aanduiding<<}

		  1064.

		  Op blz. 184 heb ik den lezer bedreigd met 'n nummer over 't
			 allerbelangrykst verschil tusschen ij en y. 't Zou 'n groote
			 zonde wezen m'n woord niet te houden, en waarschynlyk vind ik daartoe niet zeer
			 spoedig 'n zoo passende gelegenheid als nu.
		  De natuurkundigen beweren dat we met onze slechte kachels en
			 schoorsteenen zooveel warmtestof ongebruikt laten ontsnappen. Ik gis dat ze
			 gelyk hebben, schoon 't jammer blyft dat ze met den koppigen afkeer van 't
			 praktische, waardoor geleerdhedens zich gewoonlyk kenmerken, hun wetenschap
			 niet besteden aan 't leveren van goede modellen.
		  Doch wanneer reeds zulke verwaarloozing van betrekkelyk gering
			 belang, zeer te betreuren is, wat moet men dan wel zeggen van 't onberekenbaar
			 verlies aan wilskracht en inspanning op de scholen... in Wouters tyd?
		  De natuurkundigen die schoone verhandelingen schryven, vol stik-
			 zuur- kool- en warmtestoffen, vol uitstralingstheorien - meestal slechts
			 hypothezen over dit alles! - in-plaats van 't leveren eener goede
			 kachel, hebben zeker 'n groot gedeelte van hun jeugdwarmte zonder nut
			 uitgestraald opSiegenbeek en 
			 Weiland. Ik voorzie de mogelykheid dat ook
			 de kachels van onze kleinkinderen iets te wenschen zullen overlaten, omdat hun
			 papaas zooveel zuurstof en fosfor ten-koste leggen aan 't nieuwe
			 ‘Woordenboek der Neder... landsche taal.’
		  
		  Toch zyn we eenigszins vooruitgegaan. Maar nog altyd vertoont zich
			 hier-en-daar de oude zuurdeesem van overbodige en dus nadeelige schoolmeestery.
			 Ware taalkennis levert een der rykste bronnen voor Geschied- en Menschkunde,
			 maar heeft met spelling en dergelyke bruggemans-uitvindingen niets te
			 maken. (340) Wie 'n taal bestudeert als onderwerp van
			 wysgeerig onderzoek, moet altyd teruggaan tot den tyd toen ze niet geschreven
			 werd. Alles wat later ontstond, heeft veel minder filologische beteekenis, en
			 moet hoofdzakelyk slechts gebruikt worden als benaderende handleiding om tot
			 het vroegere echte opteklimmen. Wie 't anders aanlegt - en dit doen byna
			 zonder uitzondering de mannen van 't ‘vak’ - gelykt op den geoloog
			 die in 'n kunstmatig opgeworpen grond de wording van den aardkorst meent te
			 kunnen nasporen. Ook hier alweder heerscht dat ‘najagen van 'n verkeerd
			 doel’ die ‘vergissing in de keuze van belangstelling’ dat
			 ‘misgrypen’ waarover ik by 't slot van den vorigen bundel gesproken
			 heb. Het is vergeeflyk dat lieden die 't groote niet áánkunnen,
			 zich vergenoegen met het kleine. Maar onverschoonbaar is het, wanneer ze dat
			 kleine uitgeven voor iets 
{==273==} {>>pagina-aanduiding<<}
 groots, het nietige voor
			 degelykheid.
		  Dat er nut ligt in zekere eenheid van vorm, kan waar wezen, schoon
			 dan in de allereerste plaats eenheid van opvatting der beteekenis van de
			 woorden zou noodig zyn.
			  * Onze
			 taalbeoefenaars gelyken den veldheer die 't spreekwoord: ‘de kleeren
			 maken den man’ letterlyk opvat, en 'n magazyn vol uniformen voor 'n leger
			 aanziet. Er moet wat in de kleeren zitten.
		  Eénheid van spelling, gelykvormigheid in de toekenning
			 der geslachten, heeft met wezenlyketaalstudie niets te maken. Die
			 zaakjes konden even goed op hoog bevel door 'n kommies van 't Ministerie worden
			 vastgesteld, als door 'n zoogenaamden taalkenner. Op weinig uitzonderingen na,
			 hebben we hier met louter konventie te doen, met luim zelfs, en - erger nog! -
			 dikwyls met leugen. Wie als vrucht van geleerde nasporingen aan 't Volk vertelt
			 dat ‘vroolyk’ beter is dan ‘vrolyk’ heeft twee
			 onwaarheden te-gelyk verkondigd. Ten-eerste is 't onnoodig verlengen van 'n
			 woord geen verbetering. Ten-tweede ligt er in zulke ontdekkingen niet het
			 minste praktisch nut, en ze hebben de fabrikant niets gekost aan produktie. De
			 voorgewende geleerdheid by 't verkondigen van zulke zaken, is dus kort-af
			 kwakzalvery.
		  Maar ik wil gemakshalve by 't zachtste oordeel blyven, en noemen de
			 taalregeltjes van deze soort: konventie. Het spreekt vanzelf dat regels
			 die niet gegrond zyn, noch op de natuur der zaak, noch op voordeel in de
			 praktyk, telkens veranderen, en dat alzoo de leerling - om te blyven op wat men
			 niet zeer nauwkeurig de ‘hoogte’ van z'n tyd noemt - gedurig
			 
{==274==} {>>pagina-aanduiding<<}
 wordt geplaagd met iets nieuws. De zaak schynt er op toegelegd om
			 ouders te beletten, zelf de onderwyzers van hun kinderen in lezen en schryven
			 te zyn. We moeten nu het tweede en vierde deel van ons leven gebruiken, om de
			 wysheid afteleeren die ons in 't eerste en derde deel werd ingeprent. De
			 daartoe noodige inspanning - en vooral de ergernis òver die inspanning -
			 neemt altyd de plaats in van iets beters. De kleine Wouter spelde 't woordje
			 ‘zamen’ met 'n z, en meende daarmee z'n plicht te doen.
			 Als-i nog leefde, zoud-i thans om zoo'n gruwel worden afgewezen by 'n examen
			 voor hulponderwyzer. Waartoe hy dan ook bovendien niet geschikt was, want
			 Holsma had behoorlyke voeding voorgeschreven.
		  Wie van 't oude zamen, den sprong deed op 't nog oudere, d.i.
			 nu weer nieuwmodische: samen, heeft zich noodeloos vermoeid. En wie de
			 diepte peilt van de gronden waarom die z wel mag gebruikt worden in:
			 te zamen, verzameling, enz. verdient 'n aanstelling als parelduiker.
			 Volstrekte uitputting is de straf van den arme die 't gehalte van deze
			 prachtige nieuwigheid toetst aan zéér veel andere woorden waarin
			 'n z voorkomt.
		  In deze soort van kachels alzoo, dùs gestookt, wordt
			 zuurstof, kool, warmte... alles, den schoorsteen uitgejaagd.
		  Alles? Neen! We hebben wat skolastieke stikstof in de hersenen
			 bewaard. Maar... is dit kennis? Is dit veredelende wetenschap? Is
			 dit studie? Is dit nasporen der Wetten van het zyn? Is
			 dit beantwoorden aan onze roeping? Is dit de manier om de jonge
			 menschenziel, smachtend naar kennen, weten en begrypen, tot het vervullen van
			 die roeping geschikt te maken? Of dooft men op deze wys den gloed, die
			 juist in het eerste levenstydperk zoo nuttig zou kunnen worden aangewend,
			 wreedaardig uit?
		  Och, ik heb er zoo hartelyk vrede mee dat we
			 ‘samen’ met 'n s schryven. Deze letter is inderdaad
			 bevalliger van vorm dan die andere sisklank. Maar hiermee is ook alles gezegd.
			 Wie andere redenen voorwendt, gelieve dan tevens optehelderen waarom alleen
			 dàt woordje wordt bevoorrecht met de eer der hervorming? Er zyn er
			 immers zoo véél die door... Samojeden, of andere vreemdelingen,
			 zonder z worden geschreven? Aan zulke zotte zinnelooze zwakke zielen
			 zuigen zich zoo zonder zwarigheid ziekelyke zwammen zwetsend zwendelend zat.
			 O hé, jam zatis! Ik gis dat het verbeteren van die andere woorden
			 - de lezer zal er nu wel 'n paar kennen - op nieuwe Columbussen wacht. Ook in
			 later 
{==275==} {>>pagina-aanduiding<<}
 tyd zullen er bruggemannen zyn, die byten in 't ys moeten
			 slaan om hun vondertjes noodzakelyk, en ouders ongeschikt te maken tot het
			 onderwyzen van hun kind.
		  Als wy 't oordeel dat aan hedendaagsche taalkenners in de toekomst
			 te wachten staat, mogen afmeten naar den indruk dien de wysheid hunner
			 voorgangers op òns maakt, benyd ik onze professers hun onsterfelykheid
			 niet. Het nageslacht zal ze hartelyk uitlachen.
		  Om dit te doen in 't oog vallen, veroordeel ik by deze 'n paar
			 spelling-profeten uit het begin der vorige eeuw, tot wat onsterfelykheid van
			 die soort. Deze ten-toonstelling kan dienen tot 'n spiegel waarin zich de
			 zotternyen die thans gepredikt worden, weerkaatsen. Zoo bestreed men voor
			 eenige jaren de krinoline door 't voorhouden van modeplaatjes uit den tyd der
			 hoepelroeken. Similia similibus!
		  Ik heb de derde uitgaaf van Jonctys' ‘Roozelyns
			 Oogjes voor my liggen. (te Amsteldam, by 
		  Joannes Oosterwyk en 
		  Hendrik van de Gaete.)’ Ziehier
		  wat de uitgevers of de bezorgers daarby als voorbericht ten-beste geven:
		  ‘Op het verzoek van verscheidene Liefhebberen, werd dit
			 Werkje, voor de derde-maal in het licht gegeeven: wy twyfelen niet of het zal
			 de Beminnaars der Dichtkunst smakelijker als de voorgaande voorkoomen; om dat
			 het van een Liefhebber, van de oude en harde spellinge is gezuivert; en de
			 Vaerzen, zo veel het mogelijk was, verzacht: Doch by heeft het niet gantsch
			 naar de hedendaagsche Taal en Dichtkunde kunnen veranderen... 
		  Ze schynen toen ook 'n ‘hedendaagsche’ Dichtkunde
			 gehad te hebben. De vereering der godin Nu-igheid staat voor niets. Maar
			 de goeie ouwerwetsche Muzen wisten er niets van. Straks krygen we hedendaagsche
			 onweders, hedendaagsche wiskunstige waarheid, hedendaagsche spieren, zenuwen,
			 zielen. Men ziet dat de hedendaagsheid van toen, precies gelykt op de
			 hedendaagsheid van vandaag. 't Is 'n ware moord, dat de uitgevers den naam van
			 dien ‘Liefhebber’ verzwygen.
		  ‘Naar de hedendaagsche Dichtkunde’ alzoo - och, hoe
			 jammer! - kon hy Jonktys' werk niet veranderen.
		  ...dat zou den zin des Dichters licht hebben gebrooken; weetende
			 dat de Kunst-minnende Liefhebbers meer op den Zin en het Oogwit des Auteurs
			 oogen als op hatelijke lettervitteryen. Indien dit Werkjen, na verwachtinge van
			 de Boekverkopers, werd verkocht, zullen zy, in het kort laten volgen de Venus
			 en Minerva. En het Waare Vrouwenlof, van denzelfden Auteur.’
		  Tot dusver de uitgevers of bezorgers van dezen druk. Doch zie, het
			 boekje sluit met twee stukken die naar myn inzien 
{==276==} {>>pagina-aanduiding<<}
 'n kostbare
			 bydrage leveren tot de geschiedenis en de karakteristiek van letterkunde in
			 allerlaagsten zin. De pagineering volgt wel niet op het hoofdwerk, maar uit den
			 inhoud schynt te blyken dat ze wel degelyk beschouwd werden als by het werkje
			 van Jonctys, of by een der herdrukken daarvan, te behooren.
		  Het eerste stuk heet:
		  BRIEF,
Van den Taalkundigen
Heere
JOH:
			 HILARIDES,
Taalmeester
Der Latynsche Schoole te
			 Bolswerd;
Over de nieuwe herdrukte ROOZELYNS
OOGJES en
			 heedendaagsche pedant-
sche Taalbedervers.
***
Te
			 Amsterdam,
Gedrukt voor de Nederduitsche
			 Taalminneren.
1712.
		  Tusschen: ‘Taalbedervers’ en
			 ‘Amsterdam’ waar ik slechts 'n paar sterretjes mag ten-beste
			 geven - slechte tyden! - staat, ligt of zweeft in 't orgineel, als vignet, 'n
			 hemelglobe. Een kompleet firmament alzoo. Excusez du peu! 't Schynt dat
			 men geestig was in 1712. Ik meen namelyk daarin 'n grandioos kompliment te
			 vinden aan de orthografie van de hoofdstad. Wie dien hemel anders wil
			 verklaren, mag 't doen.
		  Maar het jaartal brengt me in den war, daar de uitgaaf van de
			 ‘Oogjes’ zelf van 1713 is. Het is nu eenigszins moeielyk te bepalen
			 tegen welke uitgaaf een der twee quos ego's die ik wil meedeelen,
			 gericht was. Er is meer in de zaak, dat ik niet begryp, en wanneer dit ook met
			 andere lezers het geval mocht zyn - er komen zinsneden in voor, waaraan o.a.
			 de... zin ontbreekt - dan denke men niet aan druk- of schryffouten van myn
			 kant. De beide pronkstukken van taalzuiverende volkomenheid zullen hier, ook
			 wat de zonderlinge interpunktie aangaat, allernauwkeurigst gekorrigeerd
			 zyn.
		  Hilarides schryft - wy weten niet, aan wien? - aldus:
		  Waarde Vriend:
Alzoo wij door deeze brenger een
			 Catalogus van W. Blaauw verzoeken: zoo gelieve U:E: de zelve daar oover maar
			 alleen te berechten.
Wy...
		  Nog-eens, ik geef den inhoud korrekt terug. Het tweede woord
			 van den zeer geleerden brief is ‘wij.’ En hier vinden 
{==277==} {>>pagina-aanduiding<<}

			 we: ‘wy.’ Dit schynt zonderling in 'n stuk dat hoofdzakelyk over
			 die fameuze y- en i j-kwestie handelt.
		  De lezer meene vooral niet dat ik door 't uitsluitend gebruiken der
			 y in m'n eigen tekst, my party stel in 't proces. Ik doe dit maar omdat
			 ik deze letter minder leelyk vind dan de twee anderen die met hun beidjes voor
			 één moeten doorgaan. De zoogenaamde gronden die voor en tegen
			 worden aangevoerd, neem ik niet aan. 't Is me volkomen onverschillig hoe de
			 Romeinen den griekschenupsilon behandelden, of hoe men in Overyssel 'n
			 woord uitspreekt. Wie daar ‘zien wien’ drinkt, is volkomen
			 in z'n recht als-i ook wien en zien - of wi...jn en
			 zi...jn dan - schryft. Maar ik beweer dat 'n i en 'n j
			 by-een gevoegd, naar de hollandsche uitspraak van die letters - en
			 slechts daarmee hebben we hier te doen - nooit den klank aanduiden, waarmee 't
			 binnenwater genoemd wordt, dat Amsterdam... niet meer bespoelt, naar ik uit de
			 kranten verneem.
		  Hierin echter ligt de aanleiding tot het publiceeren van deze
			 kurieuze stukken niet. Het was me daarmee slechts te doen om 'n hoepelrok die
			 de zotterny van de krinoline doet in 't oog vallen. Mocht ik lezers hebben, die
			 tevens 't verband opmerken tusschen dit nummer en 't gebrek aan besef van
			 voortdurende verandering, waarover ik sprak in 
			 1060a, des-te-beter. Ook de zeer geleerde
			 heer 
			 Hilarides schynt aan dat euvel te hebben
			 mank gegaan. Z'n toon is Medisch-legislatief. Hy gaat aldus voort:
		  Wy verzoeken van Biblioth. Markiana (onlangs van uwe ontvangen) wie
			 is die Mark?
En het volgende; op uw gemak eens leezende: alzoo het maar
			 eenige liefhebberij betreft.
Zoo is het, dat wij onlangs van U:E: hebben
			 doen koopen.
ROOZELYNS OOCHJES van 
			 Joncktijs: en zulx alleen op de naam, dat
			 wij in de tijdingbriefjes (off courant) hadden geleezen, dat het naa het heeden
			 's daags Hollantsch was versteld. Gelijk wij nuw in het bericht voor het
			 boekje, breeder bevinden.
Want, om het boekje kochten wij het niet; als,
			 wel 2 oude drukken hebbende, een in 4. 1639. te Dordrecht. Een t' Amsterd.
			 1639. in 12.
Zulx dan, voor onze eigene liefhebberij gedaan: en ook, om al
			 meer te zien: hoe de Hollanders heeden zeer druk bezig zijn: om de gemeene
			 Neederduitsche taal, eens lustig te verhutselen en te verboeten: Dezelve
			 eensdeels naa het bijzonder Hollantsch plat en de straattaal.
En dan ook,
			 naa de verbijsterde opvattingen van eenige taalschrijvertjes, te verschoejen.
			 Van hoedanige dingetjes ik mij al geduerig moet verzien, om magazijn te houden;
			 dat, wanneer ik mijn handen van eenige zwaare beezigheeden, eerstdaags eens
			 ruim krijge; alle 
{==278==} {>>pagina-aanduiding<<}
 die pedanterij eens t' ontdekken: en
			 haar dat grasseeren in de taal eens moede te maaken.
't Geene wij dan in
			 dit schrijven be-oogen, is uit U:E: voorneemen, om Venus en
			 Minerva ook te herdrukken: mits het Waare Vrouwen Loff.
Waar
			 over wy U:E: in een ding wel geerne zouden willen raaden, en gebeeden hebben:
			 om een weezentlijke misslach, die in Roozelijns zeer onvoorzichtig is
			 bedreeven, te vermijden. Zoo U:E: maar bekwaam is (want ik kenne U:E: niet...
			 
		  Ziehier 'n zeer eigenaardige trek uit het gemoedsleven van lieden
			 die meenen dat 'n taal uit letters bestaat. De zeer geleerde 
			 Johannes Hilarides, die zich driftig maakt
			 over den vry onverschilligen vorm van 'n klankteeken, noemt iemand dien hy
			 niet kent: ‘Waarde Vriend!’ Zóó'n fout komt er
			 niet op aan, maar y voor i j is 'n gruwel!
		  De lezer zal wel te-gelyker-tyd opmerken dat hy even slordig omgaat
			 met de beteekenis der woorden, als met de keus van z'n vrienden. Ook hier zien
			 wy weer alles in alles. Ik geloof dat myn herhaalde klacht over het verlagen
			 van letterkunde tot voorgewende kennis van letters en spelling,
			 nooit beter kon worden gestaafd dan door dezen brief. 't Spreekt dan ook
			 vanzelf dat onze puriteinsche taalkenner al de litterarische meesterstukken,
			 die zóó'n man behoorde in de pen te hebben, aan z'n landgenooten
			 is schuldig gebleven. Ook dáárin alzoo is zyn voorbeeld 'n
			 heldere spiegel voor onze dagen, waarin menigeen... zal beweren zich volstrekt
			 niet te herkennen.
		  ...(want ik kenne U:E: niet, en de verboeter nog minder) om goede
			 raad te hooren.
Oover de verandering van de spellinge zal het niet weezen,
			 alzoo wij met uw eens zijn: Dat de spellinge wel mochte veranderd worden:
			 vermits die, al meest, naa de oude slordigheit is gedaan: Elders ook uitspoorig
			 en vreemd, als in beplougde, houv'. ou der Fransche, voor
			 oe.
Hoewel in uwe druk, zoo veel als daar in verbeeterd en verholpen
			 is; zoo veel is daar ook weeder in bedorven en slimmer gemaakt, in die
			 spellinge, die naa de nieuwe pedanterij is geschoeid:
Daar wij wel
			 dencken kunnen, hoe weinich geloov wij, hier in, bij Uw E: mochten vinden.
			 Alzoo U:E: niet bekend is: Dat wij... 
		  Hoor me zoo'n 
			 Siegenbeek eens! Zoo'n 
			 Weiland! Zoo'nDe
				Vries en 
			 Te Winkel van den jare 1712! De man draagt
			 z'n naam van Johannes ten-rechte. We zien in hem den voorlooper van de ware
			 blyde boodschap onzer dagen. Het was z'n onbekenden ‘Waarden
			 Vriend’ alzoo niet bekend dat:
		  ...wij geheel nieuwe gronden in de spellinge hebben: die andere
			 niet bekend en zijn.
{==279==} {>>pagina-aanduiding<<}
 
Ik heb het boekje noch maar zoo wat
			 doorgegrold: en niet een blad noch in geleezen: by gebrek van tijd.
Om een
			 staaltje echter te toonen: Het opschrift heeft
			 aldus
Roozelyns Oogjes. 't Oude dus:
			 Roseliins Oochies.
Alwaar ooz en j al
			 wel verbeeterd is:
Maar met y en g verslimmerd.
Want
			 ii was Jonktijs zijn zinlijkheid zoo voor ij en daar om niet te
			 veranderen.
Gelieft U:E: mij dan eens te verstaan: Zoo is het met de y
			 aldus geleegen.’
		  We kunnen ons voorstellen dat de geleerde man hier de vloo beet
			 heeft, waarmee ik blz. 100 opluisterde.
		  ‘De Romeinsche y is in de oude eigen klanck als u, zoo
			 dat ik het nuw leeze Roozeluns, u als in kunst,
			 gunst, hun, dun, bundel, munte, punt,
			 rund, sundvloed, kunnen.’
		  De vloo wordt hier sterker geknepen dan noodig was, doch juist
			 hierom is het te opmerkelyker dat onze professer by al dien overvloed van
			 òneigenlyke u's, juist den klank overslaat, die naar
			 hollandsche konventie door dat letterteeken hoofdzakelyk wordt voorgesteld,
			 en waarvan het dan ook sedert 'n eeuw of wat - 'n ondietsch insluipsel! - den
			 naam draagt. Het beroep op de Romeinen is... nu ja, dit behoort weer by de
			 geknepen vloo.
		  ‘Want de Romeinsche y, is de Grieksche ?psilon, dat
			 is, korte u, als booven. Daar alle geleerde eens in zijn. Maar de heeden
			 's daachsche pedanten, voeren die nuw (uit enckele domme onweetentheit;)
			 voor ij in: en hebben alle drukkerijjen al bedurven.
Om het U:E:
			 onderscheidentlijk te doen verstaan: zoo let eens op de oorsprong van het
			 maaksel van deeze letter: Zij is van Griekschen afkomst, ?. die de
			 Latijnen in haar schrift ooverneemende, hadden de v, die zij voor
			 u en v beide, beezigden. En de Grieksche ?, voor haare v
			 willende onderscheiden, zoo trokken zij voor de Grieksche, daar een streepje
			 onder needer, aldus y:
		  Dit was verfoeielyk van die ‘Latynen.’ Ze hadden moeten
			 zeggen: ‘in 't Grieksch heeft dat ding géén staart, en
			 alzoo hebben wy 't recht niet het zoo'n verlengsel aantezetten.’
			 Avis aan konservatieven op velerlei gebied. Ze beroepen zich op iets
			 ouds, en zien over 't hoofd dat het oude zelden wat anders is dan 'n zeer
			 ònbehoudende vernieuwing van iets ouders. De Hilaridessen richten zich
			 naar de Romeinen die, zich niet richtende naar de Grieken, juist volgens
			 't beginsel van diezelfde Hilaridessen moesten gewraakt worden als
			 voorgangers.
		  ’En alzoo is deeze y eigentlijk u... 
		  Waarom spreekt dan onze weter z'n ‘waarden vriend’
			 
{==280==} {>>pagina-aanduiding<<}
 niet met Y:E: aan?
		  ...eigentlijk u, en niet ij (de y cursijv is
			 van de Romeinsche.
Doch y Duitsch is geheel een ander, t.w.
			 ij; 't geene dus te verstaan is: dat de kunstige schrijvmeesters, de
			 dubbele ij dus maakende: hebben de onderste ommetrek van de jee, uit
			 enkele zinnelykheit, en om wat verschiets te hebben, aaverechts omgetoogen,
			 aldus,y. zoo dat die beide maaksels, maar eenerleije dubbelde letter,
			 dat is, 2, (i) en (j) is: en beide tot eenerleye klanck gebeezigd
			 worden.’
		  De arme vloo! Klassieker kon 't beest waarlyk niet gemarteld worden.
			 Men mocht wel de duitscheij vereenvoudigen tot één teeken,
			 en die malle puntjes weglaten, maar de y van die fameuze
			 ‘Latynen’ is onschendbaar, en te goed om te dienen voor i en
			 j! In dit verkeerd begrip van klassiek gezag ligt de hoofdoorzaak
			 van zulke onpraktische zotternyen. In onze dagen beroept men zich - en met even
			 weinig grond! - op 't Gothisch, op 't Lettisch, op
			 'tYslandsch. Dit kàn te pas komen, o ja, wanneer men afkomst,
			 geschiedenis en oorspronkelyke beteekenis der woorden in hun verwantschap
			 bestudeert. Wie zal 't hooge nut van vergelykende taalkennis loochenen? Doch
			 juist òm de hooge waarde van dezen tak van wetenschap, is het zoowel 'n
			 blyk van onkunde als 'n ongerymdheid, haar te willen gebruiken als handleiding
			 voor spelling. Wie dit poogt, toont niet te weten dat àlle
			 spelling slechts notatie is - en wel 'n zeer gebrekkige notatie - die
			 met het wezen der taal niets te maken heeft. Ongerymd is 't, dat wy
			 Hollanders aan Yslanders of ‘Latynen’ zouden te vragen hebben, hoe
			 wy onze hollandsche woorden moeten spellen. Om dáárover te
			 oordeelen, moeten wy te-rade gaan met geheel àndere gegevens. Met
			 duidelykheid, gemak, eenvoud, praktyk, d.i. in één woord: met
			 gezond verstand.
		  Ik ga voort met den onzin van den Bolswarder Siegenbeek.
		  ’Deeze 2 letteren dan, van eenerleije zoorte en klanck, dus
			 onder de drukletteren geraakt, hebben de letterzetters, die, tot haare
			 zinnelijkheit bestaan te onderscheiden: dat zy de y voor de beslooten
			 letter hebben aangemerkt; maar de ij voor een oopene.
Daar uit zy
			 dan de y in 't begin en einde der woorde hebben beginnen te zetten, als
			 in yzer, ydel, yver: in vry, my, gy, hy, wy, bly, maatschappy,
			 kraamery.
Maar de ij midden in de woorden, als hij... 
		  Dit ‘hy’ klopt wel weer niet met de vorige alinea, maar
			 by taalkenners van de hier behandelde soort, moeten we vooral niet zoeken naar
			 konsekwentie. Ook dit is alweer van volkomen toepassing op onze dagen. De
		  	vertellinkjes van Hi-
{==281==} {>>pagina-aanduiding<<}
larides  zyn geen haarbreedte ongerymder dan
			 de spelwetenschap ònzer professoren. Ja, 't is de vraag of niet de
			 industrie van studie-vervalsching nog vooruitgegaan is sedert 1712!
		  ...hij snijt, vrijt, mijt, spijt, mijn, zijn, blijkt, begrijp,
			 alles in de gedrukte boeken genoech te zien.
Een zaak, daar ik verbaazd
			 oover staa; dat onze vriend Halma, zoo een lang ervaaren drukker, daar noch
			 onkundig in is: die de y midden in de woorden drukt: zoo als oover al
			 wij zijn Gereformeerd Lietboek door heene zien: t.w. met duitsche letter
			 gedrukt: als ook in zyn groen psalmboek is gedaan.’
		  De hier bedoelde Halma was drukker te Leeuwarden, en dezelfde
			 persoon dien we onlangs in gezelschap van 
			 Rotgans aantroffen. Uit de aanmerking van
			 onzen geleerde blykt alweder hoe 't autoriteitsgeloof kruipt waar 't niet
			 loopen kan. 
			 Hilarides zelf betoogde zoo-even dat de
			 duitsche ij en y dezelfde letters waren, en slechts onderscheiden
			 werden naar de ‘zinnelykheit’ van de letterzetters. Toch had 
			 Halma zich aan die geheel ongegronde
			 konventie moeten houden! Waar Grieken en Romeinen zwygen, luistert men liever
			 naar 't oordeel van onbevoegden - hier: ambachtslieden! - dan zelf te denken en
			 te beslissen. Grappig is 't alweer, dat de berisper van: ‘zyn
			 groen psalmboek’ spreekt, en dus z'n zoo hoog vereerde ‘Latynen
			 evenzeer beleedigt door 't ongepast gebruik van de vermeende upsilon,
			 als Halma zich veroorlooft de letterzetters te doen, waar-i de duitsche
			 y midden in een woord gebruikt.
		  ‘Hier uit vertrouwen wij, zal U:E: nuw zien: dat y een
			 Latijnsche letter is, en zoo veel als u, en daar om geen ij, noch
			 daar voor te gebruiken: Maar, wanneer een duitsch boek (teegen behooren) met
			 Roomein gedrukt wort; behoort de y, noch y cursijv, nooit in eenig
			 duitsch woord: maar altijt ij, als ijver, blijkt, vrij.
Maar in vreemde
			 woorden is 't anders, als, Hieronymus, Tychicus, Cyprus,
			 Eutychus, Cyprianus, Cyrus, Aegypten,
			 Zephyr: daar leezen de geleerde van zelfs al u.
Op
			 Oogjes, heb ik te zeggen van de g, dat de ch moest
			 gebleeven zijn. Want, ik kan niet dencken, datter in Neederland eenig gewest
			 is, daar men oogjes spreekt, met g. maar wel oover al
			 oochjes met ch, zoo als 
			 Joncktijs het schreev... 
		  Op schreev heb ik te zeggen van de v, dat de f
			 moest gebleeven zijn. Want, ik kan niet dencken datter in Nederland eenig
			 gewest is, daar men schreev spreekt, met v, wel oover al
			 schreef met f... och, daar begin ik waarlyk reeds m'n
			 ‘Waarden Vriend’ nateschryven. 't Woord moet aan hèm blyven.
			 Hy gaat voort:
		  ‘Al schoon men oog zeit...  
{==282==} {>>pagina-aanduiding<<}
 
		  Een klein letter- en taalkundig leugentje!
		  ‘ Al schoon men oog zeit, zoo veranderd van
			 oog, de uitspraak in oochjes: gelijk uwe druk immer de ch
			 genoech gebruikt, in bericht, geschil kracht, enz.
Zoo
			 dat de ver-andering der spellinge zeer zorgelijk is: vermits de rechte kennis
			 van dien, noch niet bekend is: totter tijd, dat ik de menschen de rechte
			 gronden eens verklaare, uit een Hollantsch boekje, dat ik de menschen al voor
			 26 jaaren in oopenbaaren druk heb aangeweezen: doch zij hebben het verstand,
			 niet om het daar in te vinden. (Plaatsing der komma: sic.)
Zo U.E.
			 dan mijn raad ook in de spellinge begeert, wil ik de moeite wel neemen, en
			 vergelijken uwe druk met de oude; en wijzen het uw aan, zoo niet, kan ik wel
			 rusten.
Het geene wij U:E: dan in de ooverige dingen te drukken zoude
			 raaden, is ontrent de taal, daar Joncktyts het zelfs in geschreeven
			 heeft.
Dat men die niet en behoorde te veranderen: maar te laaten blijven,
			 zoo als hij die zelfs gebruikt heeft. Want een schrijver een ander taal op te
			 dringen, dan hij zelfs gevoerd heeft; is al taamelijk onrecht gedaan.
		  Ik ben dit volkomen met den man eens, maar vind het vreemd dat hy
			 zoo snel van meening verwisselt, daar we in 't begin van z'n brief het
			 tegendeel lazen, en omdat-i zichzelf aanbiedt om behulpzaam te zyn in 't geen
			 hy hier zoo afkeurt. Hoe dit zy, de lieden die 'n uitgaaf meenen te verbeteren
			 door 't verhanselen van de spelling des auteurs naar de mode van den dag,
			 vergissen zich. En dit zou 't geval blyven, ook al ware het uitgemaakt dat die
			 mode goed is, wat nooit het geval wezen kan. Die mode toch is slechts... mode.
			 Elk schryver heeft het recht de voortbrengselen van z'n geest te kleeden in 't
			 gewaad dat hem geschikt voorkomt.
		  Het staat ieder vry, dat gewaad niet voor 't zyne te kiezen, maar 't
			 is ongeoorloofd daaraan iets te veranderen zoolang het 'n ander behoort. Wie
			 zulke schennis van letterkundige integriteit begaat, toont dat de
			 beteekenis van den vorm hem onbekend is. De brief van onzen Hilarides
			 geeft van die beteekenis 'n helder voorbeeld. Wie dit stuk overzette in
			 behoorlyke taal, zou 'n valsheid begaan, omdat juist de onbehelpelykheid
			 waarmee de man zich uitdrukt, en tevens de talryke fouten die hy tegen z'n
			 eigen spelmethode begaat, zoovele waarschuwingen zyn tegen het hechten van
			 gewicht aan z'n meening. Men mag die bakens niet verzetten. De vraag is
			 volstrekt niet, of men de eigenaardigheden van 'n schryver goed- of afkeurt.
			 Die eigenaardigheden behooren nu eenmaal by 't geheel. Zyn ze loffelyk, dan
			 heeft de auteur er recht op, dat men hem z'n eigendom niet ontneemt. Zyn ze
			 
{==283==} {>>pagina-aanduiding<<}
 laakbaar, dan eerbiedige men het recht des lezers, om z'n
			 afkeuring daarvan in de schaal te leggen van z'n oordeel over den inhoud. In
			 beide gevallen dienen zy tot karakterizeering.
		  Een 
			 Melis Stoke in hedendaagsch kleed, zou
			 belachelyk zyn. We willen weten, niet alleen wàt die kroniekschryver
			 verhaalt, maar tevens hoe 'n kroniekschryver uit de 14e eeuw zich
			 uitdrukt. Een 
			 Vondel, naar de spellinge der heeren 
			 De Vries enTe
				Winkel - of van welke andere firma ook - is elken vereerder van den
			 dichter en elken taalbeoefenaar, 'n gruwel. Wie zich hieraan schuldig maakt,
			 behoorde dan ook op 't portret des dichters - dat in zoo'n uitgaaf misplaatst
			 is! - het kalotje te doen vervangen door 'n cilinderhoed. Men lacht om den
			 bedelaar die - binnengeroepen door 'n schilder, om met z'n langen
			 verwaarloosden baard tot model voor 'n Apostelkop te dienen - zich eerst heel
			 fatsoenlyk liet haarknippen en scheeren. Wat dan te zeggen van de Vandalen die
			 de togaas der oudheid - en al ware 't slechts 'n wambuis van de vorige eeuw, of
			 zelfs 'n kiel van vandaag - meenen te moeten bedekken met hun frakjes en
			 paletootjes? Weten ze niet beter? Is dit onkunde of oneerlykheid? Ze zouden
			 toch aan 
			 Götz of 
			 Sickengen geen epauletten op de
			 schouders geven, niet waar?
		  De zaak zal wel neerkomen - 't kan me niet schelen of 't woord in 'n
			 diktionnaire staat - op faiserie! Uit armoed aan geest, onmachtig tot
			 het voortbrengen van eigen vrucht, timmeren zy aan den weg met 'n oneerlyk
			 ‘curavit et emendavit!’ En dan de by zulk prulwerk
			 behoorende ‘Annotationes!’ 
		  Op- en aanmerkingen kunnen inderdaad van groot kritisch belang zyn,
			 en zelfs in waarde 't behandeld werk te-boven gaan. Maar wat vinden wy
			 gewoonlyk?
			  *
		  Ik sprak van 
			 Vondel. Die arme hongerlyder heeft, eeuwen
			 na z'n dood, 'n tal van spelling-verbeterende uitgaaf-kuratoren en toelichters
			 aan 'n goeden maaltyd geholpen. Wil de lezer 'n paar staaltjes? Ziehier.
		  Ik ontleen ze aan Schrant's ‘Keur van
		  Paarlen.’ Wie lust heeft tegenhangers van de te leveren
		  voorbeelden te zoeken, zal ze nogal makkelyk vinden. De soort van litteratuur
		  die ik hier brandmerk, overstroomt de markt. En, wat het ergst is, de luî
		  die zulke voddery met 'n serieus gelaat durven te-koop veilen, spreken
		  by-gelegenheid mee over poëzie, dicht- en staatkunde, over
		  wysbegeerte, over al wat aan de orde van 
{==284==} {>>pagina-aanduiding<<}
 den dag is. Neen, dit is
		  't ergste niet! Menluistert naar zulke kwakzalvers, dàt is de
		  ware kwaal!
		  Vondels Belzebub uit den
			 ‘Lucifer’ spreekt:
		  Nu, schilder ons den hof, en zijn gestaltenis.
		  Schrant doceert: ‘den hof’
			 beteekent: ‘Edens hof.’ ‘Gestaltenis’ beduidt:
			 ‘gestalte, gedaante.’ 
		  Apollion verhaalt dat er in dien hof, o.a.
			 ‘Onixsteen’ en ‘Bdellion’ gevonden wordt. Het eerste
			 is, volgens Schrant - en misschien weten dit sommige ontwikkelde lezers,
			 zònder Schrant - de Onix. Vreezende dat men niet genoeg ingelicht
			 is, voegt hy er by: ‘of Sardonix.’ Ik meen dat dit 'n andere
			 steen is, doch dit doet er niet toe. De kommentator schynt nu bang dat de lezer
			 al te duidelyk begrypen zal welke steensoort er bedoeld wordt, en tracht de
			 zaak mysterieus te maken door 'n tweede korrektie: ‘of
			 Smaragd.’ Belzebub en Vondels lezers hebben nu ruime keus,
			 niet waar? Er zyn dus in ‘den hof’ onixen, of
			 sardonixen, of smaragden... och! Hoe zou 't zyn, als iemand zich
			 nu eens ging verbeelden dat dit variëteiten waren van straatklinkers,
			 moppen, vuurvaste metselsteenen, of zelfs van kubusjes om mee te dobbelen?
			 Neen, zegt de voorlichtende professor Schrant, god bewaar ons voor zoo'n
			 misvatting! De hier bedoelde steenen zyn: ‘een kostbaar
			 gesteente.’ 
		  Dat: ‘Bdellion’ is: ‘eene kostbare gom, of
			 kristal, of... paarl.’ Deze òfjes van den toelichter
			 zyn onbetaalbaar, en hebben zelf wel iets van paarlen. In 'n herdruk hebben we
			 te wachten: òf tandpoeier, òf... 'n gekoncentreerd
			 aftreksel van letterparasitisme, òf... neen, by dit laatste kunnen
			 we blyven.
		  ‘Barnt’ is: ‘brandt.’
			 ‘Bejegent’ is: ‘ontmoet.’ ‘Troni’
			 is: ‘gelaat.’ ‘Oegst’ is:
			 ‘oogst.’ ‘Vier’ is: ‘vuur.’
			 
		  Deze staaltjes haalde ik uit slechts twee-en-een-halve
			 bladzy! Wat dunkt u, lezer? Hebben zùlke voorlichters 't recht hun
			 nieuwmodische cilinders op den schedel van eerwaardige modellen te drukken?
		  Doch, eerwaardig of niet, wie 'n schryver anders vertoont dan-i is,
			 begaat 'n valsheid. Ziehier hoe onze 
			 Hilarides zich daarover uitlaat: Hy noemt
			 het:
		  ’Een stuk, dat onder de boosdaaden der voorige eeuwen, noch
			 nooit bedreeven is: maar een vond, die de Hollanders nuw beginnen tot de
			 ondeugden der menschen toe te doen: Om het oude Hollantsch en het gemeene
			 Neederduitsch in het nieuw Hollantsch te ver-anderen: Eensdeels naa de
			 straattaal: en dan ook naa het misverstand, en onkunde in de taalreeden der
			 heeden 's daachschepedanten.
Al het welke bedrijf ons nuw de
			 bedenckinge geeft om deeze stoffe 
{==285==} {>>pagina-aanduiding<<}
 eens uitvoerichlijk te
			 verhandelen: wat al ongerijmdheeden daar in steeken, om in 't herdrukken een
			 schrijvers taal te veranderen: en zal een stukje worden, dat juist in onze
			 Taalbeschrijvinge wel voegen moet.
Off zoo U:E: dit schrijven dienstig
			 achten zal wil ik U:E: die zwaarigheeden wel goedwillig oplossen.’
		  Hier volgen eenige aanmerkingen die ik oversla, omdat ze meerendeels
			 slechts blykbare drukfouten betreffen. Dit schynt onze geleerde kritikus
			 evenwel anders intezien, want hy gaat aldus voort:
		  ‘Uit al het welke wij wel bemerken; dat deeze veranderinge
			 niet uit de kooker van een bijzondere taalkenner voorkomt: Maar alleen drukkers
			 werk is: om wat nieus voort te brengen.
En dat die de gronden der heeden 's
			 daagsche pedanten, als 
			 Moonen,Hoochstraaten, 
			 Sewel, niet gevolgd heeft: maar alleen de
			 straattaal, en daar om noch al wat beeter om dat die noch zoo bederfelik niet
			 en is, dan de pedanterij.
		  Zoo dwaas niet van onzen Hilarides! Er is inderdaad op de straten
			 meer hollandismus te vinden, dan by de Gothen of Cicero. Toevallig echter
			 levert hyzelf nu 'n blyk van z'n taalkennis, dat me allervermakelykst
			 voorkomt:
		  ‘Waar ik dit uit besluit, tot een staaltje.
Om dat op het
			 voorblad staat: Den derden druk, het welke van geen taalkundige,
			 noch van geenpedant erkend wort: den derden in 't begin te
			 gebruiken, zoo in 't eerste geval: maar... 
		  Let goed op, lezer, en leer wat!
		  ...maar, de derden druk. Dat is taal.’
		  Wel, lezer, wat zegt ge van de ‘taal’ van Dr. Johannes
			 Hilarides?
		  Na 'n paar aanmerkingen van gelyken aard - ‘ik zal
			 mynen zoon gebruiken’ deugt niet, zegt-i - besluit hy z'n
			 kurieuzen epistel aldus:
		  ‘Zoo dat het dan wel behoorlijk zoude weezen: om in het
			 drukken van de andere werkjes: de taal niet te ver-anderen: Off indien U:E:
			 onze raad verwerpt: zal ik mij troosten dat ik de oude druk hebbe van
			 Venus en Minerva in 4. en het Waare Vrouwen Loff nooit van
			 mij gezien, zal ik mij beklaagen, zoo ik het in een ver-anderde druk zal moeten
			 zien.
Een van mijn veelvuldige reedens, is, dat wij die aanmerkingen op de
			 taal, uit zulke boekjes neemende: het in de nieuwe drukken dan anders vinden:
			 denck dan eens wiens beurt het wort, daar wij ons zoo misleid zien.
Dit uit
			 liefhebberij dus dan alzoo geschreeven zijnde, gelieve het 
{==286==} {>>pagina-aanduiding<<}
 ons
			 niet anders aff te neemen, dan van goeder herten voortgekoomen, Neffens
			 groete
 
van U:E:
vriend en diener
Joh:
			 Hilarides
 
Bolswerd de 3 d:
12 m. Dec.
1712.
		  Dat de taalverbeteraars onzer dagen meer geoefend zyn in 't ronden
			 van zinnen, stem ik toe. Maar die heeren staan - voor zoover wemogen oordeelen
			 naar 'tgeen ze voor den dag brengen - in opvatting van hun roeping niet boven
			 den komieken purist van 1712. En wat het leveren van inkonsekwentien aangaat,
			 zou hy misschien de vlag moeten stryken. Maar, toen als nu: zùlke kennis
			 ging voor geleerdheid door!
		  Ziehier nu het tweede stuk dat de derde uitgaaf van die fameuze
			 ‘Oogjes’ versiert. Ik noem 't kurieus, en geef het, als 't
			 vorige, zonder de minste verandering.
		  ‘TWEEDE BRIEF.
 
Van n.n.
			 voornaam School-
meester in Noort
			 Holland
 
aan
 
Juffr. n.n. weduwe
			 van een voor-
naam Boekhandelaar, binnen
Amsteldam, over
			 het drukken
van zeker Schoolboek.
 
Goede Vrindin
			 wat komt u over dat UE: de Hollandtse Duytse tael soo heeft verbastert en ons
			 sulcke swartmakers tael toe stiert, wat meenie datwe de kinderen die kettery
			 willen leeren o neen, wy hadden liever dat alie
			  *boecken aen de Volewyckse Galgh hingen en den autheur daer by. Onse
			 voor ouders hebben ons sulcke spelding niet geleert noch en sullense de ieugt
			 in onse Schoolen ook niet leeren, maer sullen onse uytterste vlyt doen en al
			 onse krachten inspannen om dit duyvels en vervloekte onkruyt dat soo te met in
			 UE 
{==287==} {>>pagina-aanduiding<<}
 School boecken ingesloopen
			  * is uyt te roeijen, hier woonen mee noch
			 boeckdruckers willen die liever benificeren als sulcke verwaende brabbelinge en
			 onvolmaeckte spellingen dat nergens na en lijkt ons van buyten laten toe komen,
			 men zal liever aldaer een f moet staen een v inde plaets setten,
			 de c op veel plaetsen mee uyt laten. voorgraf, salmen nu
			 grav setten. voor hof, hov, voor schrift, schrivt, voor
			 brief, briev, voor graef, graev, voor gelooft, geloovt,
			 voor gift, givt, voor oorlof, oorlov, gruwelen is nu
			 gruwlen, wapenen, waepnen ick sal nu maer ik wesen, voor
			 schrickeliicken salmen nu schriklikke setten, en ontallicke
			 woorden hier letter te kort, op een ander te veel, besiet dit nevensgaende
			 schelmse boeck na, van u, en let eens op de woorden die met een schrapien
			 geteekent staen, en gy sult sien hoe dat de auteur en de duyvel
			 daer over moeten gepractiseert hebben, een alleen kan dat soo krom niet krygen,
			 UE meugt veel liever Mr. Benedictus Kellenaer
			  † al ie soort van dese ketterse boeken overgeven dat hy
			 die in de Voolewyckse put gooijt of op de mart verbrant, soo sullen de meesters
			 geen kyven hooren van de ouders, gelyckse gedaen hebben, datse de kinderen
			 sulke uwer boeken gaven om te leeren, bysonder syn UE Schoolboeken ook van dese
			 vervloekte secte, doch myn lust dese soort niet meer, ie sulter meer vernemen
			 die u dese soort sullen laten houden waer mede eyndigen
U E man zal: en was
			 van dese
vervloeckte secte niet.’
		  ‘Dat is taal!’ zou misschien de zeer geleerde Dr
			 Hilarides zeggen.
		  Ik ben van andere meening, en beweer dat hyzelf zoowel als de
			 ‘voorname schoolmeester’ - dit zal wel 'n professer geweest zyn -
			 juist door zulk geleuter blyk gaf dat hy niet wist wat taal was.
		  En de tallooze opvolgers van die heeren!
		  Het doorgronden van de wording en ontwikkeling der spraak, levert de
			 Genesis van ons denkvermogen, en dus leerzame bydragen tot de
			 Geschiedenis van 't Menschdom. Is 't niet jammer een zoo schoone wetenschap
			 alom verlaagd te zien 
{==288==} {>>pagina-aanduiding<<}
 tot schoolmeesterig gekibbel
			 overspelling?
		  De omstandigheden vergunnen my niet, van taalstudie - in-verband
			 natuurlyk met Historie enalgemeene Wysbegeerte - 'n
			 hoofdbezigheid te maken. Om anderen hiertoe optewekken, die niet zoo
			 rechtstreeks en terstond behoefte hebben aan den opbrengst van hun arbeid, geef
			 ik hier de verzekering dat deze tak van onderzoek verrassende uitkomsten
			 oplevert, die niet alleen de moeite van 't nasporen beloonen, maar deze moeite
			 zelf tot 'n aangename bezigheid maken. Het terrein dat ik hier bedoel, is
			 nagenoeg onbearbeid gebleven.
			  * De
			 betaalde voorgangers richtten hun blikken en de aandacht der leerlingen liever
			 'n anderen kant uit. Ze schynen gevreesd te hebben dat het doordringen van
			 wysgeerige taalbeschouwing, 'n eind maken zou aan den eerbied voor hun
			 dubbele-owysheid en dus 't métier bederven.
		  ‘Verrassend’ noemde ik de uitkomsten van zoodanig
			 onderzoek. Met verwyzing naar 
			 488 en 
			 489, vraag ik den lezer, of 't hem niet
			 verbaast - tot ontkenning toe misschien, doch na wat oefening zou de zaak hem
			 helder worden - dat, byv. eigennamen als: Klaas, Sarah, Lodewyk, en
			 Herkules identisch zyn, zoowel van beteekenis als van oorsprong? En dat
			 ze - gedeeltelyk zéker, gedeeltelyk met groote waarschynlykheid - dien
			 oorsprong gemeen hebben met 'n tal van woorden die oppervlakkig niet het minste
			 blyk dragen van verwantschap? Met: sleutel, lach, grypen, werken, slag,
			 klooster, kracht, slok, schreeuwen, kluis, kryten, slak, schryven, krabben,
			 grift, schreien, sluis, klauw, rekken, graaf - in beide beteekenissen -
			 kryschen, slikken, sluipen, kram, klemmen, kraai, gaarne, sire, keizer,
			 klucht, reiken, klamp, laster, heer, groot, klein, gier, schrapen, hy, kirren,
			 gram, liegen, sluiken, rukken, grendel, krygen - in beide beteekenissen -
			 gryns, slaaf, lam, kermen, kloof, wrikken, ring, wraak, ryten, wroegen,
			 klikken, grieft, krocht, krypt, hulk, geryf, rapen, grabbelen, kibbelen,
			 klank, en zeer veel anderen nog die grootendeels, even als de reeds
			 op blz. 252 genoemde woorden, afstammen van geluiden uit het hoenderhok? En nu
			 greep ik nog slechts voor de hand weg, en bepaalde my tot
{==289==} {>>pagina-aanduiding<<}
 het
			 idioom dat sedert korten tyd - weinige eeuwen slechts! - den naam draagt van
			 nederduitsche, vlaamsche of hollandsche taal. In elk ander idioom zou de oogst
			 even ryk zyn. Het spreekt vanzelf dat men hierby behoort acht te geven op de
			 omstandigheden waarin de tot zelfbewustzyn en behoefte aan uiting geraakte
			 mensch verkeerde, en op de telkens vernieuwde noodzakelykheid om door 'n
			 geringe verandering van klank of klemtoon te voorzien in de behoefte aan 't
			 meedeelen van nieuwe begrippen. Het kan misschien nuttig zyn hierby te letten
			 op de vry algemeen toepasselyke wordingsmanier, waarvan ik 'n eenvoudig
			 voorbeeld gaf in de noot op510.
		  Ter handleiding tot het nasporen der overgangen van beteekenis, moet
			 men zich den vorm wegdenken, waarin wy gewoon zyn die woorden te zien.
			 De voorstelling van klanken in letters is zeer gebrekkig. Wie deze voorstelling
			 voor hoofdzaak houdt, d.i. wie de muziek vergeet om-den-wille van de
			 noten, wordt telkens door 't gezicht verleid tot onzuiver gehoor. Er zyn
			 duitschers die hun ihr zóó uitspreken, dat men meent het
			 engelsche you te hooren. Maar dergelyke overeenstemmingen ontsnappen
			 gewoonlyk aan de aandacht, omdat we zooveel moeite hebben ons te ontdoen van
			 den indruk die zulke woorden gedrukt of geschreven, op ons maken.
			 Nog sprekender voorbeeld van de verregaande afwyking tusschen klank en vorm
			 vinden we in 't woordNadowessji, dat door de Franschen Sjioux gespeld
			 wordt. Zy hoorden van de amerikaansche inboorlingen alleen den uitgang,
			 of meenden althans in 't weergeven van den vernomen klank alleen op dien
			 uitgang te moeten drukken, en lieten - waarschynlyk van-lieverlede - het
			 voorste deel van 't woord geheel weg. Een ander blyk van de weinige waarde die
			 we in filologische studien mogen toekennen aan de konventie van 't
			 geschreven woord, vind ik in den naam van zekere hagedis, die zich
			 nu-en-dan in Indie tegen muur of zoldering der huizen vertoont, en z'n
			 tegenwoordigheid aanmeldt door 'n scherp doordringend geschreeuw. Dit dier is,
			 als de koekoek, genoemd naar 't geluid dat het uitstoot, en zou dus - daar dit
			 geluid altyd hetzelfde is - slechts één naam moeten dragen. Toch
			 heeft het er twee. Dit is naar myn inzien een bewys: òf dat niet
			 ieder dit geschreeuw op gelyke wyze hoort, òf dat niet allen
			 dezelfde waarde toekennen aan de teekens waarmee we - by benadering, en zeer
			 gebrekkig altyd - zoodanigen klank trachten voortestellen. Weinigen zouden op
			 de gedachte komen dat ooit de samenkoppeling der letterteekens t, o, k, k,
			 e, en 
{==290==} {>>pagina-aanduiding<<}
 hgeschied is met de bedoeling om denzelfden
			 klank uittedrukken dien anderen trachten aanschouwelyk te maken met de letters
			 g, e, k, k, en o of oh. Het ligt dan ook in de rede dat
			 deze pogingen gelykelyk mislukt zyn. Indien zoo'n tokkeh of
			 gekkoh schryven kon, zou hy z'n naam anders spellen, en vooral behoefte
			 hebben aan andere teekens dan die waarmee wy ons vergenoegen. Wie 't beestje
			 hoort schreeuwen, kan uit z'n geroep even goed - of even min - 't een als 't
			 ander verstaan. Bedoeld geluid bestaat uit twee scherp uit de keel geschraapte
			 hik-klanken die met de arabische hha, of cha, of
			 kaf, of khaf - of iets dergelyks - beginnen. De vokaal is
			 o of ô ofê. De roep sluit met 'n aspiratie, en
			 de toon der tweede sylbe is 'n oktaaf lager dan van de eerste. Men begrypt dat
			 ook deze omschryving gebrekkig is. Dat men in de benaming: tokkeh plaats
			 heeft gegeven aan de letter t, zal wel veroorzaakt zyn door 't niet
			 klankloos genoeg openen der lippen, voor men tot het beoogd nabootsen van de
			 keelklanken overging. Tong, verhemelte en lippen hadden by deze poging geheel
			 buiten spel moeten blyven. Doch juist dit toevoegen van 'n overbodige t
			 leidt tot de verklaring der gedaanteverwisseling van vele andere woorden.
		  Wie de hier opgegeven voorbeelden in gedachte houdt, zal niet ligt
			 om 't verschil in voorkomen alleen de verwantschap ontkennen, die er
			 tusschen schynbaar heterogeene woorden bestaan kàn. En van hier af, tot
			 het opsporen en vinden van die verwantschap, is de overgang niet moeielyk.
		  Bovendien, ieder is in de gelegenheid de door my aangehaalde
			 voorbeelden aan eigen opmerking te toetsen. Men late slechts 'n vernomen
			 natuurgeluid door verschillende personen ieder op z'n eigen manier in letters
			 uitdrukken, en zal ontwaren dat maar zeer zelden 'tzelfde geluid met dezelfde
			 teekens wordt voorgesteld. Het spreekt vanzelf dat men, om deze proef zuiver te
			 houden, geen geluiden behoort te kiezen, die we gewoon zyn sedert lang op
			 willekeurige wyze te spellen. Voor 'tjuist hooren van: loeien,
			 blaten, hinniken, enz. is ons gehoor bedorven. De verregaande
			 onnauwkeurigheid onzer perceptie - of van de wyze waarop we die weergeven -
			 blykt overigens uit het verschil tusschen de klanknabootsing in onderscheiden
			 talen. Wie zal in aboyer ons blaffen herkennen? Of 't duitsche
			 bellen? Of 't engelsche bark? Toch bestonden eenmaal al die
			 woorden in de klank: ba, bak, bla, bwa, of zoo-iets. Deze zelfde
			 opmerking is op alle geluiden van dieren toepasselyk, en bewyst de armoede en
			 on nauwkeurigheid onzer schriftteekens. 
{==291==} {>>pagina-aanduiding<<}
 
		  Wat nu te zeggen van de ‘geleerden’ die hun taalstudie
			 beperken binnen de grenzen die door deze zoo gebrekkige schriftteekens worden
			 aangewezen?
		  Was 't niet 
			 Voltaire die gezegd heeft: en
			 etymologie les voyelles ne signifient pas grand-chose, et les consonnes rien du
			 tout? Ik ben op 't oogenblik niet in de gelegenheid de plaats nateslaan, en
			 weet dus niet of ik die uitdrukking met juistheid weergeef. Bovendien, wanneer
			 ze van Voltaire is, hebben we hier waarschynlyk met 'n sarkasme te doen,
			 misschien met een van de 1001 dictons die 't aanzyn te danken hebben aan
			 den kwasi-pikanten vorm. Welnu, Voltaire of wie dan ook met die aardigheid moge
			 gepoogd hebben woordafleiding in 'n bespottelyk daglicht te stellen, heeft -
			 zonder 't te willen of te weten dan - 'n waarheid gezegd. In filologie
			 beteekenenletters niemendal. Tant pis voor de schoolmeesters die
			 daarvan leven, of liever voor de leerlingen die de wysheid van deze meesters
			 voor goede munt aannemen.
		  Men deelt me, naar aanleiding der eerste nummers van dezen bundel,
			 mede dat 
			 Max Muller voorgeeft weinig of geen
			 gewicht te hechten aan de rol die door klanknabootsing in de wording der talen
			 - dialekten slechts! - gespeeld wordt. Met de oppervlakkigheid die
			 heden-ten-dage den weg schynt te banen tot europeschen roem, stelt hy tegenover
			 deze afkomst - ze is te eenvoudig en te natuurlyk voor 'n professer! - de:
			 ‘ontwikkeling van den menschelyken geest.’ De tegenstelling is
			 zonderling. Beweerde ik of iemand dan dat de geleidelyke overgangen in de noot
			 by 
			 510, of de afkomst en de
			 geschiedenis der woorden die ik noemde op blzz. 252 en 288, veroorzaakt
			 werden door krankzinnigheid? De stelling van Max Muller is doodeenvoudig 'n
			 anti-darwinistische hofmakery aan zeker soort van Publiek.
		  
		  ’Hoe... uwe taal zou 'n uitvloeisel zyn van natuurlyke
			 oorzaken? Elk woord, elke uitdrukking zou 'n schakel wezen van de keten die
			 elke generatie van soort, feiten of individu verbindt aan 'n vorig geslacht?
			 Gy, ik, Humboldt en... andere Majesteiten - Kaiserlich-Königlich,
			 enz! - we zouden verwant zyn aan wilden, aan vóórwilden, aan
			 apen, aan andere zoogdieren, aan amfibiën, visschen, halfdieren, planten,
			 zwammen en... urschleim? Weg, weg van hier, gy die... enz. Ik zeg u dat
			 H.H. K.K. Majesteiten, en 
			 Humboldt, en gy en ik... ik zeg u dat wy,
			 wy en onze voorouders, de taal gemaakt hebben met onzen en hunnen -
			 onnatuurlyken? - geest. De mensch, myne heeren, de mensch... de
		  	onsterfelyke en fat-
{==292==} {>>pagina-aanduiding<<}
soenlyke  mensch... de welgeboren en
			 hoffähige mensch... 
		  
		  Nu ja, we kennen de rest. Ik weet niet of Max Muller zich ooit afgaf
			 met versjes. Eigenlyk kunnen ze by zulke theorien niet gemist worden. De
			 ‘mensch’ van het theologisch en fatsoenlyk publiek heeft niets te
			 maken met de Natuur. Hy hoort niet met natuurlyk oor, spreekt niet met
			 natuurlyke keel, tong en lip. De weerkaatsing van klank op z'n trommelvlies
			 volgt geheel andere wetten dan elke andere weerkaatsing van geluid, of...
			 géén wetten misschien. ‘Met God’ is alles mogelyk.
			 Zoo'n ‘mensch’ valt niet, voelt niet, groeit niet, bestaat niet uit
			 chemisch determinabele stoffen, is niet onderworpen aan ontbinding, enz. enz.
			 Dit alles is zeer duidelyk. Ook de taal van zoo'n ‘mensch’
			 wordt dus niet geregeerd door natuurlyke oorzaken. Daarby moet 'n ietsje worden
			 te-pas gebracht van hooger soort dan gezond verstand, d.i. 'n ongerymheid.
		  De stelling van Max Muller staat in waarde gelyk met de bewering dat
			 iemand niet afstamt van z'n grootvader, omdat-i de vrucht is van de
			 geslachtsdrift zyner ouders. Indien ik aan 't vernemen van kathedralen onzin
			 minder gewoon was, zou 't my verwonderen dat het europeesch publiek tevreden is
			 met zulke praatjes in den mond van iemand die behoorlyk voor z'n arbeid betaald
			 wordt, en die zich dus de weelde van 't navorschen en doordenken zou kunnen
			 veroorloven zonder daarvoor terstond te worden gestraft met honger. Doch men
			 ziet dit verschynsel overal, en ik zou verkeerd doen me daarover te verbazen.
			 Bovendien, de taalprofessor Max Muller staat dan toch boven de dubbele
			 e- en o-studie. Dit is wel niet veel gezegd, maar
			 vergelykenderwyze toch iets, en 't is dan ook hierom dat ik hem zoo-even
			 beschuldigde van onoprechtheid. Hy ‘geeft voor’ weinig gewicht te
			 hechten aan de byna eenige bron onzer Spraak, aan klanknabootsing. Het is
			 onmogelyk dat z'n studien hem tot deze meening geleid hebben, noch zelfs dat ze
			 hem vergunnen die meening toegedaan te zyn. De mode van den dag brengt mee, den
			 Mensch te vleien in z'n afkomst. Voldoet dit dan al den denker niet, het
			 behaagt de mannen die over rang en belooning te beschikken hebben, en dezulken
			 vinden 't niet aangenaam dat men een deel der bronnen van hun taal
			 allerungnädigst in den kippenloop zoekt. Straks zullen wy vernemen
			 dat de Nyl ontspringt uit het boudoir van deze of gene prinses, omdat
			 het toch geen houding heeft, zoo'n groote stroom 'n afkomst aantewyzen in
			 streken waar 
{==293==} {>>pagina-aanduiding<<}
 de menschen weinig kleeren dragen en geen behoorlyk
			 geloof hebben. Datwinkeliers, spekulanten, industrieelen, de neigingen
			 van den dag vleien, is begrypelyk en te vergeven. Maar in iemand die zich
			 voordoet als waarheidszoeker, zonder bejag van ander voordeel dan 't genot van
			 het vinden, is zulk heulen met de valsheid der mode, 'n ware gruwel. En dit
			 verwyt ik 
			 Max Muller. Ik ben overtuigd dat-i beter
			 weet.
		  
		  Wat nu de toelichting der verwantschap van de door my op blz. 288
			 opgegeven woorden aangaat, ik houd haar op dit oogenblik voorbedachtelyk terug.
			 By 'n gedeelte van die woorden is ze waarschynlyk overbodig. En 't leveren der
			 preuves van de anderen zou my op 'n terrein lokken dat ik op 't
			 oogenblik niet betreden mag. De grondige ontleding myner theorie zou wel
			 menigen bundel vullen - de Geschiedenis der Menschelyke Spraak! - maar
			 toch onevenredig meer tyd kosten dan my voor m'n arbeid gegund is. Ik neem de
			 vryheid dit jammer te vinden, maar m'n zeer edele landgenooten hebben dit zoo
			 gewild.
		  
		  Bovendien, we zyn bezig met Wouter.
		
		
{==294==} {>>pagina-aanduiding<<}
 
		  Over produktiekosten van arbeid op 't gebied van den geest.
			 Niets over atjin. Onderzoek naar de oorzaken waarom Femke
			 by zekere gelegenheid niet gelachen heeft.

		  1065.

		  De lezer zou zich vergissen indien hy meende dat de zielkundige
			 beschouwing van 'n mensch-exemplaar, met gedurige verwyzing naar
			 algemeen-menschelyke hoedanigheden, en in-verband met maatschappelyke
			 toestanden, minder inspanning of gezette studie vereischen zou, dan de arbeid
			 dien men - ten-onrechte: by uitsluiting! - wetenschappelyk noemt. De
			 wetenschappelykheid hangt geenszins af van 't onderwerp, maar wordt door de
			 wijze van behandeling bepaald.
		  Toch begryp ik hoe velen zich door zeker soort van lektuur laten
			 verlokken deze waarheid uit het oog te verliezen. De minachting voor
			 leveranciers van verdichte verhalen, die we niet alleen by Droogstoppels
			 waarnemen, maar ook by meer ontwikkelden die zich op 'n bepaald studievak
			 toelegden, is zeer dikwyls gegrond. Tegen één 
			 Walter Scott, die zich inspant om
			 archaeologisch, historisch, volkenkundig en psychologisch wáár te
			 zyn, en die 't gevondene op behagelyke manier tracht intekleeden, staan
			 honderden op, die zich met de nabootsing van datinkleeden vergenoegen.
			 Ze meenen de voorafgaande inspanning en studie te mogen overslaan. Dat ook de
			 vorm onder de gevolgen dezer oneerlykheid te lyden heeft, spreekt
			 vanzelf. DezelfdeBilderdyk die te lui was om
			 ‘zes 
{==295==} {>>pagina-aanduiding<<}
 dikke eeuwen te doorboren met zienersblik’ miste
			 natuurlyk ook de hoedanigheden die noodig zyn tot het leveren van juistheid in
			 uitdrukking. Noch 't een noch 't ander waait ons aan. Er moet gewerkt zyn! Tot
			 dat werken ispectus noodig, 'n hefboom. Waar deze ontbreekt, is alle
			 krachtsuitoefening onmogelyk, en deze machteloosheid openbaart zich vooral niet
			 minder in den vorm dan in den inhoud. Wel schynt het soms dat de
			 inkleeding door andere wetten geregeerd wordt dan de zaak zelf, doch deze
			 meening is 'n kortstondig gevolg van gebrek aan oefening in den beschouwer, of
			 van... overmaat in oefening van 't verkeerde, in tydelyken wansmaak. Voor 'n
			 oogenblik aannemende dat 'n gelykmatig bolle oppervlakte het schoone voorstelt,
			 dan kan 'n blaas niet te-gelykertyd ledig en schoon zyn. Men moet veel
			 Bilderdyken geslikt hebben om dit niet intezien.
		  By redeneeringen als deze behoort men vooral niet uit het oog te
			 verliezen dat er groot verschil bestaat tusschen schoonheid en wat
			 naar de konventie van den dag voor schoon wordt aangezien. Regelen van
			 't ware schoone zyn moeielyk te geven, vooral daar dit onderwerp 'n zeer wyde
			 speelruimte toelaat. En dat behoeft ook niet. Het aesthetisch tastvermogen kan
			 ontwikkeld worden - heel gelukkig! - zonder reglement, even als we tot loopen
			 in-staat zyn, zonder by elke schrede te berekenen hoeveel kracht we hebben
			 aantewenden om ons gewicht te dragen, en den tegenstand der lucht te
			 overwinnen.
		  Voor alles is ter beoordeeling van 'n kunstwerk noodig dat we ons
			 ontdoen van vóór-oordeel, vóór-indruk, of
			 aangenomen smaak. De beschouwingen hierover behooren tot het gebied der
			 Vrye-Studie die ik behandelde in den IIIn bundel. Dagelyks ontwaren we
			 dat de nuchterheid die tot juiste waardeering noodig is, zeer moeielyk te
			 verkrygen schynt. Hoe velen, byv. dweepen nog altyd met de ‘versjes van 
			 Van Alphen.’ Meent men daarin den
			 vorm te moeten bewonderen? Of den inhoud?
		  Maar... die vorm is ellendig. Weet men dan niet dat 'n kind er geen
			 jota van begrypt? En dat dit het geval blyft, ook al weet het op de
			 vragen: ‘wat beteekent dit woord, deze regel?’schynbaar
			 voldoende antwoorden te geven? De knaap die zeggen kan: ‘naarstig
			 is... yverig, of... vlytig, of... leerzaam’ heeft zoo min van
			 naarstigheid als van leerzaamheid en yver 't minste begrip. Al zulke zaken zyn
			 hem afgetrokken onderwerpen, waarvan hy de beteekenis niet in zich opneemt, al
			 heeft-i dan ook geleerd woorden uittespreken, die 
{==296==} {>>pagina-aanduiding<<}
 schynbaar 'n
			 verklaring vin 't geleerde bevatten. Ook uit andere oogpunten is de vorm
			 van die dingen ellendig. Voorbeelden zullen wel niet noodig zyn. De lezer die
			 waarheid zoekt, zal ze zonder myn hulp kunnen vinden, en behoeft niet
			 verder te gaan dan 't eerste stukje. ‘Lieve wichtjes’ is
			 geen taal. Het ‘vermaken - ! - met 'n bundel
			 gedichtjes’ ook niet. Het ‘naar uw woning
			 springen’ ook niet. Het ‘ter-belooning’ en
			 ‘door liefde gedwongen’ en ‘gezongen’ ook
			 niet. Enz.
		  En de inhoud? Deze is valsch, onwaar, oneerlyk. Die Van
			 Alphen schreef niet voor kinderen, hy schreef voor ouders, voor z'n
			 beoordeelend en koopend publiek. Hy legt er zich niet op toe, noch om
			 Pietjen en Jantje te ‘behagen’ noch om Pietjen en Jantje
			 beter, wyzer, enz. te maken... 
		  Wat dan ook niet lukken zou. Nog nooit is iemand 'n yverig mensch
			 geworden omdat Van Alphen hem verzekerde dat: ‘de naarstigheid, die
			 kinderdeugd, altyd goed beloond’ wordt.
		  Noch om de kinderen te vermaken, noch om hen te verbeteren, schreef
			 Van Alphen. Z'n versjes zyn - als Bilderdyks treurspel aan Lodewyk - aan de
			 ouders gericht. De vaders en moeders zyn hoofdpersonen by den poëet. Hy
			 roemt ze, verheft ze, vleit ze, maakt ze tot modellen van braafheid, wysheid.
			 enz. Vanhier dan ook dat de rimpelige vorm zoo sprekend beantwoordt aan de
			 leegte van inhoud.
		  Ik zeide dat de... vergissing in 't beoordeelen van zulke dingen
			 gewoonlyk van korten duur was. De lengte van tyd gedurende welken sommige
			 prulschriften werden geroemd, schynt met deze meening in stryd te zyn. Ter
			 oplossing geloof ik my alweer te mogen beroepen op de bekende wet der
			 traagheid, en wel in alle beteekenissen. (460, 
			 461) Het is niet waar, datBilderdyk, Van Alphen en velen van die soort, gedurende
			 langen tyd beroemd waren. Even als wandelaars soms lang na 't ophouden van den
			 regen hun parapluie uitgespreid boven 't hoofd houden, verzuimde men zich
			 rekenschap te geven van den veranderden indruk, en dereklame van
			 belanghebbenden maakte van die afgetrokkenheid misbruik. Er zyn duizenden die
			 over deze zaken denken als ik, doch er is 'n stoot van-buiten noodig om hen
			 optewekken tot herziening van 't sedert jaren bewusteloos nagepraat oordeel.
			 Het ‘mooi-vinden’ duurt zoo lang niet, maar men draalt met de
			 erkenning dat men zich vergist heeft.
		  Waar ik zoo-even na Bilderdyk en Van Alphen, van zekere
			 ‘soort’ sprak, bedoelde ik daarmede: zoodanige arbeidslieden op 't
			 gebied van den geest, die hoorders en lezers bedriegen met 'n valsch voorgeven
			 van verricht werk, en 
{==297==} {>>pagina-aanduiding<<}
 wier oneerlykheid omtrent den inhoud,
			 tevens blykt uit het gebrekkige van den vorm. De winkelier kan vervalschte waar
			 soms verkoopbaar maken door ‘origineele verpakking’ maar de
			 schryver of dichter die... gebrande keukenstroop tracht afteleveren voor
			 ‘Japans Soja’ is niet in-staat de daartoe noodige
			 japans-porseleinen potjes te bekomen. Ze zyn namelyk niet te verkrygen dan in
			 dezelfde fabriek - pectus! - door dezelfde middelen, en
			 tegen denzelfden maatstaf van produktiekosten als de inhoud. Vorm en
			 inhoud staan tot elkander als foelie tot muskaatnoot. Die twee speceryen
			 groeien op, aan en in elkaar.
		  Zeer goed weet ik dat men hierover gemeenlyk anders oordeelt, doch
			 ik hoop in vorige nummers genoeg voorbeelden te hebben aangehaald, om de
			 aandacht op m'n stelling te vestigen. En waar dit geschiedt, zal men weldra
			 overtuigd zyn van haar gegrondheid.
		  Ik sprak van 
			 Walter Scott en z'n navolgers. De volgorde
			 der predikaten die ik toekende aan de door hem gezochte waarheid, was geenszins
			 willekeurig. Archaeologische stiptheid stond by hem op den voorgrond, en
			 zielkunde kwam - na historie en ethnologie - achter aan. Soms wel wat heel
			 ver.Hoe 't zy, hy spande zich in. Juist andersom dan 
			 Bilderdyk die zich beroemt op den korten
			 tyd waarin hy z'n werk samenflanste, besteedde hy soms maanden aan 't
			 bestudeeren van 'n landschap, en weken aan 'n gebouw. Hy getroostte zich
			 briefwisseling, onkosten en reizen, om zeker wapentuig te zien te krygen.
			 Hierop is de klassieke waarde van z'n arbeid gegrond. De door hem behaalde
			 roem, en de vereering die hem zal blyven ten-deel vallen, is de noodzakelyke
			 terugwerking van de kracht die hy aan z'n werk ten-koste legde, en daarin als
			 't ware heeft opgespaard.
		  Zonder dit nu juist op werktuigkundige gronden te berekenen, voelt
			 toch menig beschouwer instinktmatig dat er verschil bestaat tusschen
			 zùlk werk en den arbeid waarin géén kracht is neergelegd,
			 stukken waarin men poogt te pronken met Scott'sche rezultaten, zonder zich de
			 daartoe noodige kosten van produktie getroost te hebben. In de romans van dien
			 meester... nu ja, gewoonlyk ‘krygen ze elkaar’ na twee en drie
			 boekdeelen hindernis. Maar men beseft dat niet hierin de verdienste van den
			 dichter gelegen is, en dat niet ieder die na wat hindernissen z'n verhaal weet
			 te doen uitloopen op 'n bruiloft, daarom 'n Meester wezen zou. Hieruit
			 nu vloeit de minachting voort, die ik reeds genoemd heb. Ze behoorde niet
		  	alleen by ‘mannen van zaken’ en vakgeleerden te be-
{==298==} {>>pagina-aanduiding<<}
staan,
			  het is de plicht van ieder die 't wèl meent met waarheid,
			 eerlykheid en ontwikkeling, 'n afkeer te hebben van zoodanige vervalsching van
			 't voedsel des geestes. En deze plicht wordt zelden behoorlyk vervuld. Getuige
			 het legio romans en verhalen, waarin de zielkundige mogelykheid onbeschaamd
			 wordt verkracht. Getuige de verzenmakery van zekere soort - andere soorten zyn
			 zeldzaam! - die ik in 
			 1053, vlgg. brandmerkte. Noch
			 papierkooper, noch drukker, noch uitgever leverde om-niet het materiaal en den
			 arbeid die tot het publiek-maken van zulke voddery noodig waren. Dat alles is
			 betaald geworden, aangemoedigd, toegejuicht!
		  Is het daarentegen noodig aantetoonen dat de ernstige konscientieuze
			 beschouwing van 'n menschenziel, in wetenschappelyken rang - en in kosten van
			 produktie alweer! - niet staat beneden het ontleden van 'n insekt, of 't
			 bestudeeren der habitus van 'n mosplantje? Zyn er nog die meenen dat de
			 waarneming en mededeeling der ontwikkelings-geschiedenis van onzen Wouter tot
			 'n lagere orde van bezigheden behoort, dan 'n verhandeling over
			 diatomeën, of 'n specimen over 't voorstellen van reeksen in kromme
			 lynen? Dan vergist men zich. Ik kan den lezer verzekeren dat ik sedert jaren
			 gewoon ben onderwerpen van de laatstbedoelde soort te gebruiken om
			 uitterusten. Wie me aantreft, bezig zynde met iets van dien aard, kan
			 hieruit besluiten dat ik behoefte voelde aan verademing.
		  Het vermyden der behandeling in m'n ideen van dusdanige
			 gegevens - het kost my moeite! - heeft 'n geheel andere oorzaak dan voorkeur
			 voor gemak en afkeer van inspanning. Het kost my integendeel groote inspanning,
			 niet toetegeven in de zucht tot grondige behandeling van zoogenaamd
			 stiptwetenschappelyke onderwerpen, en waar ik niet slaagde in 't nakomen van
			 dezen verdrietigen plicht, houd ik toch gewoonlyk de rezultaten van m'n arbeid
			 terug. Indien ik, om eens iets te noemen, toegaf in den lust om 'n
			 Geschiedenis der taal te schryven, zou de beperktheid van m'n publiek my
			 weldra beletten voorttegaan. Een Nederlander kan zich zulke weelden niet
			 veroorlooven, tenzyd-i ryk is of gesteund wordt. Chresos moet liedjes
			 zingen.
		  Met opmerkingen van menschkundigen of maatschappelyken aard - ik gaf
			 ze liever in allernuchtersten vorm, omdat ik niet van opsieren houd - voel ik
			 my belemmerd en gebonden door 'n gelyksoortige noodzakelykheid. Ik gis en vrees
			 dat velen de Wouter-geschiedenis lezen om... nu ja, om iets dat my
			 byzaak is. Doch zonder die velen zou m'n 
{==299==} {>>pagina-aanduiding<<}
 uitgever weldra
			 genoodzaakt zyn, m'n kopie te weigeren.
		  De diatomeën dan, mikroskopisch beschouwd... 
		  Och, ik had beloofd te onderzoeken waarom Femke zich op blz. 269
			 moeite gaf Wouter niet uittelachen.
		  Er bestaat 'n zesde werelddeel dat tot-nog-toe z'n Columbus niet
			 gevonden heeft. En dit is te vreemder, omdat duizenden en duizenden voorgeven
			 zich zooveel moeite te getroosten om het te ontdekken. Dit werelddeel heet
			 ‘de mensch.’
		  We kennen hem niet.
		  Indien dit reeds waar is in 't algemeen, hoe duister en verward moet
			 dan wel onze voorstelling zyn omtrent de roerselen die 'n onbeteekenend
			 onderdeel van 't gansche geslacht in beweging brengen? Een onderdeel nogal dat,
			 tengevolge van zekere bégueule rangbepaling waaraan bekrompen
			 psychologen zich schuldig maken, voor nog nietiger wordt gehouden dan... andere
			 nietigheden. De ‘wysgeer’ meent niet te derogeeren door de
			 karakterkundige ontleding van Julius Cezar, maar 't gemoed van 'n waschmeisjen
			 is beneden z'n aandacht. Wanneer we deze ongerymdheid verhoudingsgewys
			 overbrengen op andere wetenschappen, zouden wy den astronoom die zich
			 bezig-houdt met de spektraal-analyze van 'n centraalzon, hooger moeten stellen
			 dan den natuurvorscher die den aard der meteoren onderzoekt. De botanikus die
			 den eik beschryft, zou meer beteekenen dan z'n kollega die in mossen of
			 paddestoelen doet. Enz.
		  In zoodanige vakken echter zal niemand zich aan de dwaling van
			 onrechtvaardige en bespottelyke klassifikatie schuldig maken. Maar... zoodra 't
			 slechts menschen geldt, is de wetenschappelyke konscientie minder nauwgezet. De
			 ziel van 'n vechtheld - onbeduidende wezens veelal! - schynt waardiger
			 onderwerp van studie, dan de karaktergeschiedenis van lieden die nooit iemand
			 doodsloegen of lieten doodslaan. Met 'n diplomaat mag men zich inlaten, maar de
			 slimmigheidjes van 'n marskramer zyn beneden de aandacht.
			  *
		  Ik ben in dit opzicht demokratischer, en tracht wetenschappelyker te
			 zyn. Dit kan den lezer uit252 bekend wezen. Wie zich
			 voor te voornaam houdt om belang te stellen in 
{==300==} {>>pagina-aanduiding<<}
 den zieletoestand
			 van 'n bleekmeisje... 
		  Femke was 'n goed kind. Maar de hoedanigheden die dit veroorzaakten,
			 bestonden hoofdzakelyk in zekere negativiteit die niet gemakkelyk te
			 beschryven is. De romandichters weten dit wel, en versieren en overladen daarom
			 gemakshalve hun helden en heldinnen met allerlei deugden - liefst in
			 overtreffende trap - of maken hun verraders en booswichten zwart met het
			 allerzwartste. Dit geschiedt alweer uit luiheid. Vanhier dan ook dat men
			 gewoonlyk in elk stuk slechts één held, één
			 schoone, één verrader ontmoet. De schildering van Theseus zou den
			 tint der Herkulessen bederven. Naast de goddelyke schoonheid van de titelheldin
			 is voor de even goddelyke volkomenheid van 'n tweede schoonheidsmonster geen
			 plaats. De booswicht van professie, de satan van 't stuk is één
			 inktvlek. Het spreekt vanzelf dat zulke konventioneele superlatieven elkaar uit
			 den weg loopen. Homerus arbeidde in dit opzicht met meer nauwkeurigheid, en
			 heeft waarschynlyk hieraan grootendeels te danken dat men hem nooit vergeten
			 zal, al kome dan ook de tyd dat men wat zal beginnen aftedingen op de
			 overdreven bewondering van Ilias en Odyssee. De vechtpartyen die hy schildert,
			 zyn eentonig. Z'n gesprekken, smakeloos. De mythologische tusschenkomsten van
			 goden en godinnen bederft de belangstelling in menschelyke daden en
			 lotgevallen. Maar... hy schilderde Ajax, Ulysses, Nestor, Menelaus, Agamemnon
			 naast Achilles. En tegenover Achilles plaatste hy Hektor. Al die helden
			 zyn onderling verschillend van uitdrukking. De dichter trachtte portretten te
			 leveren, en geen poppen. Of hy in deze poging geslaagd is, behoeft nu de vraag
			 niet te wezen. De bedoeling wàs er. En dat ze, wat de hoofdzaken
			 aangaat, gelukt is, blykt uit de byna algemeene sympathie die hy - by jeugdige
			 lezers vooral - heeft weten optewekken voor den bezweken Hektor. Er moet wel
			 fynheid van trekken heerschen in 'n schildering die overwegend belang doet
			 stellen in 'n persoonlykheid op den tweeden grond, wier tegenwoordigheid
			 oppervlakkig slechts scheen gewettigd te worden door den eisch om 't gewicht
			 van de hoofdpersoon op den voorgrond te doen uitkomen.
		  Toch waagde zich Homerus niet aan 't schetsen van de
			 negativiteit die ik zoo-even bedoelde, en zelfs niet aan de schildering
			 van pozitieve aandoeningen van minder ruw gehalte dan de allerplompste. Vanhier
			 dan ook dat we weinig of niets te weten komen van de zielegeschiedenis der
		  	hoofdpersonen Helena en Beiseïs. De middelen waarmee de dich-
{==301==} {>>pagina-aanduiding<<}
ter
			  belangstelling voor z'n helden tracht optewekken, zyn van de
			 allerlaagste soort, en dalen zelfs af tot 'n zeer onärtistiek spekuleeren
			 op de zotte vooroordeelen omtrent maatschappelyk standpunt. De geringste is
			 koning, zoon van 'n koning, afstammeling van koningen. 't Eenig verschot van
			 onderscheiding in obligaat-hoogheid, leveren hem de goden. Koningszoon,
			 half-god of heelemaal god, ziedaar de drie maaten hemelschappelyke standpunten
			 die hy niet durft verlaten. Ook hierin dus bemerken wy, in weerwil der blykbare
			 pogingen om eenige karakterkundige verscheidenheid te teekenen, dat het
			 àllerhoogste eens-voor-al de gewone toonsleutel is, waarin die en
			 dergelyke stukken geschreven zyn. Allerdapperst, àllerlistigst,
			 àllerwelsprekendst, àller... enz. Wie - als Paris - niet mag
			 worden voorgesteld als 'n held, als 'n wyze, als 'n deugdman by uitnemendheid,
			 moet dan toch om iets te zyn, de allerschoonste wezen. Zonder zoo'n
			 ‘aller’ schynt de zaak niet te kunnen bestaan.
		  Dit is kinderlyk en zelfs kinderachtig. Misschien zal menigeen die
			 deze methode van den ouden dichter vroeger niet opmerkte - eigenlyk is 't juist
			 'n blyk van gebrek aan methode - thans meenen dat menschbeschryvende
			 artisten op dit punt zyn vooruitgegaan. Ik beweer dat dit niet het geval is.
			 Blykens de litteratuur die hier en ginds sedert eenigen tyd... na 
			 Homerus, ter wereld kwam, bestaat de
			 neiging om mangel aan bekwaamheid en arbeidslust aantevullen door 'n grof
			 aanwenden van 't allerhoogste en allerlaagste, nog altyd in gelyke maat. De
			 vreeselyke bravighedens van onze romanhelden stryden met de afzichtelyke
			 schoonheid der heldinnen om voorrang van smakeloosheid. De prototypen, van deze
			 zonderlinge natuurverschynsels moet men dan ook niet zoeken in de maatschappy,
			 maar op de modeplaatjes in den uitstalkast van 'n kleermaker of
			 ‘confectionneuse’ zooals zich tegenwoordig de vrouwspersonen
			 noemen die 'n jurk in elkaar zetten, en met haar nieuwen titel de schryvers
			 over politiek en de dichters naar de kroon steken. Om nu niet te gewagen van de
			 litteratuur der winkel-annoncen, die voor algemeen model kan gelden van de
			 spraakverrekking waaronder wy gebukt gaan. Het overdrevene van vader Homerus
			 heeft school gemaakt, zoowel achter de toonbank als op den katheder.
		  De armoedige behoefte aan pozitieve uitstekendheid, met gemaakte
			 versmading van allen overgang van tint, gaat zoo ver dat we telkens na
			 uitputting van den voorraad der superlatieve deugden en ondeugden, de toevlucht
			 zien nemen 
{==302==} {>>pagina-aanduiding<<}
 tot 'n oneindig langen neus, onbeschryfelyk roode
			 haren, nie da gewesen dikte van wenkbrauwen, of wat men wil, mits: 'n
			 uiterste. Het is alsof we den schryver hooren mompelen: kan ik u dan m'n
			 sujetten niet belangryk maken door fyngeteekende voorstelling van karakter,
			 welnu... ik zal hun bellettjes aan de kleeren naaien, of 'n veer op den hoed
			 zetten. Wie dan als ik, tot denken te traag is, kan zich vermaken met hooren en
			 zien.’
		  Het aanhalen van voorbeelden uit ònze litteratuur, zou
			 eigenlyk niet ter-zake dienen, omdat we heden-ten-dage - en dit is reeds sedert
			 'n paar eeuwen het geval - byna geen oorspronkelyke letterkunde bezitten. Onze
			 versjes, onze romannetjes, onze kranten-polemiek, onze preekjes en
			 vertoogjes... 't is alles namaak. Namaak in taal, toon en behandelingswys. Wie
			 eenigszins op de hoogte is van wat er in 't buitenland op deze terreinen
			 geleverd wordt, walgt er van. De stukken zelfs die uitweiden over de
			 voortreffelykheid van 'n bekrompen vaderlandismus, zyn meestal geschoeid op
			 zeer ònvaderlandsche leest, en hebben in 't oog van iemand die in
			 vorm en inkleeding bydragen zoekt tot beoordeeling van
			 inhoud, zoo ongeveer de kracht van ‘ik slaap’ of ‘ik
			 zwyg.’ 't Is 'n protestatio actui contraria, en wel in
			 allerletterlyksten zin, omdat de protestatie in den actus begrepen is.
			 ‘Ik pin und pleip 'n ware aufrechte Holländerinn, und nie, nie,
			 nie, verges ik m'n Sprach!’ zei 't vrouwmensch waaraan ik eenige
			 regels besteedde op blz. 292 vanMillioenen-studiën.
		  Nu ja, men hoorde 't wel.
		  Neen, voorbeelden van de manier waarop men in hollandsche werken
			 belangstelling tracht te mynen voor helden, onderwerp of thesis, mag ik niet
			 aanhalen. Ze rieken te veel naar Figaro, Mr... Chose, 
			 Stuart Mill of Fliegende
			 Blätter. 't Laatste snufje van hollandsche reklame, en vooral het
			 minst onöorspronkelyke, is het aandoenlyk schermen met
			 ‘bepaaldheid.’ Wie geen nieuwe superlatief weet uittedenken, neemt
			 z'n toevlucht tot die verrukkelyke gemeenplaats. En Publiek is tevreden.
			 Vroeger was 'n onderwerp allerbelangrykst, 'n inzicht juist... neen, ik vergis
			 me. Eenvoudig ‘juist’ was nooit genoeg. Wat is
			 ‘juistheid’ voor iemand die naar effekt jaagt? Hy weet immers te
			 goed dat Publiek méér verlangt, d.i. wat ànders. Een
			 stelling dan, was helder als de dag, neen: helderder, luce clarius,
			 allerhelderst. De dag was er donker by. Helden waren dapper, heldinnen schoon,
			 booswichten duivelsch... alles boven mate tot en met de onmogelykheid.
		  	Tegenwoordig zyn al die topics: ‘bepaald’ belang-
{==303==} {>>pagina-aanduiding<<}
 ryk,
			 bepaald juist, - 'n vreemde juistheid! - bepaald helder, bepaald
			 dapper, schoon, duivelsch, enz. Velen zyn in hun chauvinisme zoo ver gegaan,
			 dat ze dezer dagen verzekerden onze grieven tegen Atjin ‘bepaald’
			 gegrond te vinden.’
		
		
		  1066.

		  Ziedaar nu eens 'n modieuzen superlatief die by-ongeluk reden van
			 bestaan heeft. Het is de zuivere waarheid dat aan ònzen kant de casus
			 belli ‘bepaald’ en zelfs binnen zeer nauwe grenzen
			 beperkt is. Te Atjin beweert men - en met niet minder grond waarachtig!
			 - dat de oorzaken van ontevredenheid jegens ons, niet
			 ‘bepaald’ zyn, doch integendeel sedert 'n halve eeuw de perken
			 te-buiten gaan, die door vrees en geduld daaraan gezet waren.
			 ‘Niet bepaald’ en zelfs alle grenzen van eerlykheid en goede
			 trouw te-buiten gaande, noemen zy daarginds de schelmery waarmee 't
			 deugdlievend Nederland aanhoudend spionneerde, stookte en kuipte in 'n Staat
			 waarmee men voorgaf in vrede te willen leven. Deze soort van
			 ònbepaaldheid kan de belangstellende lezer bestudeeren in 't stuk dat
			 zekere 
			 Fransen van de Putte - de man is minister,
			 godbetert! - dezer dagen aan Kamer en Natie durfde voorleggen. Hoe
			 benauwend-eng ‘bepaald’ de algemeene eerlykheid en intelligentie
			 is, kan dan tevens blyken uit de berusting waarmee men dat samenraapsel van
			 waarheden geslikt heeft, die by-eengenomen één leugen uitmaken!
			 (2, 
			 94)
		  Och, als men lezen kon!
		  Het valt me zeer moeielyk, niet reeds nu de laatste regels
			 toetelichten. Byzondere omstandigheden echter maken my de behandeling der zaak
			 met Atjin, op dezen oogenblik minder aangenaam. Ik heb gesproken toen
			 ieder zweeg. Men vergunne my eenigen tyd te zwygen, nu ieder meespreekt. Ik
			 laat het woord voorloopig aan de handelaars in superlatieven die hun - nogal!
			 ‘bepaalde’ - kennis te luchten hangen. Er is waarlyk aan
			 specialiteiten geen gebrek. Met de verwaandheid die dagelyks blykt het
			 prerogatief der onkunde te zyn, schynen thans velen die den naam van 't land
			 Atjin voor 't eerst hoorden noemen, toen ik in September Koning en Natie
			 waarschuwde tegen den gepremediteerden oorlog, op-eenmaal precies te weten wat
			 geschied is, wat geschieden zal, wat geschieden moet. Domheid durft alles. De
			 hedendaagsche meepraters - de indische suikerspecialiteit van de Putte aan 't
			 hoofd - zyn m'n gezelschap niet. Met verwyzing naar de noot op 
			 982 in den vorigen bundel, komt het me voor
			 dat zoo'n stortvloed van onbekookte wysheid als 
{==304==} {>>pagina-aanduiding<<}
waaronder we
			 bedolven worden, zwygen de minst ondankbare taak is van iemand die tot spreken
			 bevoegd zou zyn. Bovendien, periculum in morâ bestaat er niet. De
			 slag is geslagen, en de Natie is tevreden. Wat zou 't baten, of ik nu aantoonde
			 dat de vyf millioenen die gevorderd worden tot herstel der geleden
			 schade, liever moesten besteed worden aan 't Onderwys?
		  Zoolang men niet lezen kan... 
		  Dat zeker soort van ministers hun rekening vinden by de algemeene
			 botheid, spreekt vanzelf, en dievyf millioen zullen dus waarschynlyk 'n
			 gansch anderen weg opgaan dan dien ik aanwees in829.
			  * Waar zou 'n Van de
			 Putte z'n Notaas en ‘parlementaire redevoeringen’ - zoo
			 noemt-i z'n praatjes, waarachtig! - plaatsen kunnen, als 't Volk lezen kon?
		  Wat die Nota over de Atjinsche zaak betreft, ik wil haar op
			 dit oogenblik niet behandelen. Het zal me benieuwen hoe ver de
			 stompzinnigheid gaat, waarmee dat vod door 't Publiek - en de Kamer! -
			 ontvangen is. Niets van Atjin alzoo!
		  Om toch te doen in 't oog vallen dat m'n klacht over gebrek aan
			 oefening in 't lezen - nu evenmin als byv. by 't behandelen van den puikdichter
			 
			 Bilderdyk - uit de lucht gegrepen, dat ze
			 geen zwartgallige boutade is, maar eenvoudig gegrond op de
			 werkelykheid, 'n enkel voorbeeld.
		  Ik heb daar voor me liggen 'n beschouwing, recensie of aankondiging
			 van zeker stuk dat de heerKnoop in den
			 ‘Gids’ ten-beste geeft, over de Bonische expeditie in 1859 en 1860.
			 De heer Knoop is ‘generaal’ en wel dezelfde krygsman die zich in
			 gezelschap met andere krygslieden heeft bezig-gehouden met de vraag - zegge:
			 vraag! - ‘of Nederland kan verdedigd worden?’ Ik noem dit 'n
			 zonderling onderwerp voor iemand die byna levenslang voor die eventueele
			 verdediging is betaald geworden. 't Doet me denken aan 'n keukenmeid die op
			 haar ouden dag de kwestie opwerpt: of 't koken van spys tot het gebied der
			 mogelykheden behoort?Maar, schepsel, als je dat niet weet, wat heb je dan al
			 den tyd toen je als keukenmeid je loon ontving, uitgevoerd? De
			 Luitenant-Generaal Knoop bekleedt z'n achtsten rang als officier. Ik
{==305==} {>>pagina-aanduiding<<}
 durf hem verzekeren dat al die rangen hem successievelyk verleend zyn
			 in de meening dat... er gekookt kon worden. Waartoe ànders? Gesteld
			 eens, er bleek nu dat spysbereiding door middel van warmte, 'n fiktie was, 'n
			 droom, 'n onbereikbaar ideaal, 'n onmogelykheid, zou dan onze keukenmeid haar
			 epauletten, en de zeven paar voorgangers teruggeven? Om nu niet eens te spreken
			 van de serjant-majoors-, fouriers- en korporaals-strepen die 't mensch
			 misschien gedragen heeft.
		  Noch de Regeering noch de Natie hebben de strekking van die posthume
			 onwysheid begrepen. Die keukenmeid is niet ontslagen, niet
			 bestraft, niet gesommeerd tot teruggave van 't onrechtmatig genotene.
			 Niets van dit alles. Men benoemt haar integendeel tot kookspecialiteit.
			 ‘Een veger die niet vegen kan, en niets verstaat dan niet te kunnen
			 vegen... enz. (Duizend-en-een Hoofdstukken.)
		  Kan 'n Publiek lezen, dat op-den-duur zich tevreden stelt met
			 zùlke Specialiteiten?
		  Ik zeg: neen!
		  Om dit te bewyzen, en geenszins om den Generaal Knoop beneden
			 anderen van z'n soort te stellen, haalde ik deze kurioziteit aan. De zaak is
			 namelyk niet vreemd op zichzelf, want aan Trochu's was nooit gebrek, maar 't is
			 opmerkenswaardig dat zulke frajigheden voortdurend voor goede munt worden
			 aangenomen. Hieruit blykt dat de invloed van bilderdyk-vergodingen en de
			 daarmee samengaande geestverstomping - oorzaak en gevolg te-gelyk - nog altyd
			 z'n werking doet. De regen heeft sedert lang opgehouden, maar men vergeet z'n
			 scherm toeteslaan. Aan 't niet-begrypen gewoon geraakt (462) glydt het oog over eenige schynbaar afgeronde zinnen,
			 men hoort wat klank, men vangt hier-en-daar 'n woord op, en... meent iets
			 verstaan te hebben. Sommigen zelfs dryven de verbeelding zoo ver, dat ze in
			 allen ernst beweren iets te begrypen van wat er verkondigd is.
		  Onze oorlogsverklaring aan Atjin... 
		  Weg daarmee! Ik was aan 't betoogen dat men niet lezen kan, de
			 schoone eigenaardigheid die 'nVan de Putte den moed
			 gaf z'n ‘Nota’ aan de Natie voorteleggen.
		  Als getuige voor de gegrondheid van m'n stelling riep ik dezelfden
			 generaal 
			 Knoopop, die op z'n ouden dag de
			 mogelykheid van... 't koken tot 'n kwestie maakt. Deze schryver is zoo
			 overtuigd van de botheid zyner lezers, dat hy in den ‘Gids’
			 de volgende regels heeft durven plaatsen:
		  ‘Wij zijn gedwongen in Indië naar de wapens te grijpen,
		  	wan-
{==306==} {>>pagina-aanduiding<<}
neer  wij daar worden aangerand of beleedigd; want - ik
			 onderstreep dit wantje - want doen wij dat niet, dan verdwijnt er de
			 vrees voor onze wapenmacht en de eerbied voor onzen naam; dan gaat onze
			 Indische heerschappij zeer zeker te niet, want haar hechtste grondslag
			 is... 
		  Voor 'n Publiek dat niet lezen kon, zou er nu na die twee bekoorlyke
			 wanten behooren te volgen: ‘is de vrees voor onze
			 wapenmacht’ niet waar?
		  Ziehier hoe men zich kan veroorloven te schryven voor 'n Publiek dat
			 niet kan lezen. De heer Knoop zegt na die premissen:
		  ‘Want haar hechtste grondslag is ons Zedelijk
			 overwicht op onze Aziatische onderdanen.’ 
		  Op de onderstreping na, die alweer van my is, staat het er zoo.
			 Waarachtig, het stáát er zoo!
		  Oppervlakkige beoordeelaars van krygskunde en integriteit zullen
			 misschien op 't denkbeeld komen dat men beter deed den moed die er noodig is
			 tot het schryven van zulke zaken, te bewaren tegen de Pruisen. Maar ze
			 vergissen zich. Men mag en kan zonder eenigen moed in ons landje 't volk voor
			 gek houden, omdat het zich van 't vernomene geen rekenschap geeft. Getuige al
			 de ‘gevierde’ schryvers, voorgangers, voorlichters, poëten,
			 zieners, wysgeeren, staatslieden, die 't aanhoudend wisten om den tuin te
			 leiden zonder de minste kosten van talent. Getuige 
			 Van der Palm, 
			 Bilderdyk, 
			 Thorbecke, 
			 Van de Putte met z'n ‘Nota... 
		  Ik raak daar weer aan Atjin. En ik wil op dit
			 oogenblik Atjin niet aanroeren! 't Zou ook niet noodig zyn, als men
			 verkoos lezen te leeren.
		  Liever nog 'n ander voorbeeld. Het wordt ons almede door den heer
			 Knoop geleverd, die ditmaal de geheel onnoodige voorzichtigheid gebruikt, zich
			 eenigszins te dekken tegen de beschuldiging dat-i bezig is 'n klein leugentje
			 binnen te smokkelen, 'n bogowontisch leugentje. De lezer die er op
			 gesteld is te verstaan wat men zegt, wordt verzocht goed opteletten, want de
			 handigheid van den heer Knoop is alleraardigst. Ze kan leiden tot de juiste
			 waardeering van m'n uitdrukking: ‘samenraapsel van waarheden.’ 't
			 Is de vraag of ik in langen tyd een zoo geschikt voorbeeld vind om aantetoonen
			 hoe men, zóó samenrapende, redelyk gevaarloos liegen kan.
		  In de Saïdjah-geschiedenis komt de uitdrukking voor:
		  ‘een dorp dat pas veroverd was door de Nederlandsche
			 troepen, 
{==307==} {>>pagina-aanduiding<<}
 en dus in brand stond.’ 
		  Dit woordje ‘dus’ heeft fortuin gemaakt. Sommigen
			 hielden het voor scherp. 't Was meer dan dat. Het was wáár. De
			 Nederlandsche... dapperen waren gewoon te rooven, te plunderen, te branden en
			 te moorden. Ik wist het, en ik heb 't gewraakt. Al zy nu 't
			 Nederlandsche Volk van meening dat ik hierin ongelyk had, al trokken Kamer en
			 Natie tégen my party voor de ellendelingen die zoodanige barbaarsheid
			 goedkeuren, ik blyf er by dat het anders wezen moest, en in die
			 overtuiging hoop ik te volharden.
		  Vraagt men nu - dertien jaren na 't verschynen van dien nooit
			 weersproken Havelaar - naarbewyzen voor de waarheid van 't
			 feit, dan zou ik me kunnen beroepen op 't zwygen van de Regeering. De
			 man dien 't ditmaal in 't byzonder aanging was 
			 Van Twist. Hy had moeten spreken,
			 als er iets te zeggen geweest was. Maar hy zweeg als 'n betrapte gauwdief. En
			 de Natie nam er genoegen mee. Ik heb dus 't recht te zeggen dat de Natie
			 wil dat er gebrand en geroofd en gemoord wordt, hetgeen overigens
			 voldoende blykt uit de wyze waarop ze my behandelt, my die zich tegen zulke
			 gruwelen verzette.
		  Dat nu diezelfde Natie zich tegen Atjin opwerpt als
			 beschermster van beschaving, menschelykheid, zedelykheid, is wel 'n laaghartige
			 tartuffe-streek, maar... 
		  Neen, niets van Atjin!
		  Na m'n ‘dus’ in de vertelling over Saïdjah, voelde
			 men dat er iets gedaan moest worden. Men nam z'n toevlucht tot... papier. Er
			 kwam 'n ‘stuk’ in de wereld, 'n ‘mooi’ stuk.
		  De Havelaar verscheen in Mei 1860. De verzending naar
			 Indie werd vertraagd en belemmerd (noot op 
			 289, 5e druk) maar men had toch
			 niet kunnen beletten dat het boek daar verspreid of althans bekend was in
			 September van dat jaar. In Oktober verscheen de dagorder van den
			 leger-kommandant, die ik meedeelde in 
			 304. De lezer wordt verzocht dat nummer
			 opteslaan. Het zal hem blyken dat m'n: ‘dus’ volkomen
			 gerechtvaardigd is.
		  De Luitenant-generaal Van Swieten verklaart - let wel: in
			 Oktober '60, en alzoo terstond na de verspreiding van den
			 Havelaar in Indie - dat het wenschelyk is:
		  ‘om het tot dusverre gevolgde voor goed te
			 verlaten, en de beginselen van beschaafde volkeren aantenemen.’
		  
{==308==} {>>pagina-aanduiding<<}
 
		  De onderstreping is van my. ‘Het tot dusver
			 gevolgde’ staat er. Dat is: tot heden! Dat is nog-eens: tot 5
			 Oktober 1860. Want dezen datum draagt de Dagorder.
		  Ik had dus gelyk, niet waar, in 1859, toen ik den Havelaar
			 schreef, die in Mei '60 verscheen?
		  Ik zei dus de volle waarheid, toen ik op 't Internationaal Congres
			 in 1864 die Dagorder aanhaalde als bewys dat in Oktober '60 de
			 menschelykheid in Indie was ingevoerd als haute nouveauté, als 'n
			 nieuwmodisch snufje, als iets dat ‘tot dusverre’ onbekend
			 was?
		  Wat nu die Dagorder heeft uitgewerkt - papier, papier! - laat ik
			 daar. Ik heb voor m'n tegenwoordig doel slechts te konstateeren dat de
			 byzondere soort van menschelykheid die te-pas schynt te komen by heldendaden,
			 eerst in Oktober 1860, en dus na 't verschynen van den
			 havelaar, als 'n nieuwe zaak werd ingevoerd, of... voorgeschreven. De
			 ‘tot dusver’ gevolgde weg moest verlaten worden. Men moest
			 de beginselen van beschaafde volkeren ‘aannemen.’ 
		  Men bewandelde dus dien weg niet in 1859. Niet in Januari,
			 Februari, Maart 1860. Men had alzoo die ‘beginselen’ niet
			 aangenomen in 1859, niet in Januari, Februari, Maart 1860.
		  Is dit juist geredeneerd? Ik meen zoo.
		  De heer 
			 Knoop evenwel redeneert anders. Uit vrees
			 dat-i den Havelaar geven zou wat hem toekomt - dit doet geen eerlyk
			 Nederlander - verzekert hy dat de nieuwe mode vanOktober '60, reeds was
			 ingevoerd vóór Maart '60. We lezen namelyk in z'n stuk
			 over de Bonische expeditie die in Maart '60 was afgeloopen, dat al de
			 volkomenheden welke ons leger kenmerken... 
		  
		  Ik zeg dat het leger geen schuld heeft. De fout zit in de
			 laaghartigheid die te 's Gravenhage aan 't hoofd staat. Meent men dat er
			 ridderlykheid bestaan kàn onder de leiding van Regeeringen als waarmee
			 de Natie zich telkens opschikt?
		  
		  Hoe dit zy, er werd overwonnen, maar... zonder brandstichting. Er is
			 gehoor gegeven aan ‘de stem der menschelykheid.’ De
			 ‘gruwelen van den oorlog zyn zoo veel mogelyk verzacht.’
			 
		  
		  Ei? Vóór Maart 1860?
		  
		  Waartoe dan de Dagorder van Oktober, waarin dezelfde generaal
			 die de Bonische expeditie gekommandeerd had, en die dus de ‘tot
			 dusver’ gevolgde wyze van oorlogvoeren kende, zoo ronduit
		  	verklaarde dat het tyd werd iets minder bar-
{==309==} {>>pagina-aanduiding<<}
baarsch  te-werk te
			 gaan?
		  Er blykt dat de ‘gevierde’ schryver Knoop - de man
			 schryft bitter slecht, en 't kàn niet anders! - er blykt dat hy besef
			 had van de onhoudbaarheid zyner loftuitende bewering. De meesten zyner lezers
			 kennen myn nummers 
			 304, 
			 327, 
			 331, en misschien nog andere passages in
			 m'n werken, die niet zoo heel juist overeenkomen met den byzonderen afschuw van
			 brandstichten, waarop men die gelukkige Boniërs zou onthaald hebben.
			 Komaan, 'n handigheidje! We zullen in onze extase over die byzondere
			 menschelykheid iets laten invloeien van de door 
			 304 bekende Dagorder.
		  Maar... de datums?
		  Hm... 't is moeielyk!
		  Arme ‘gevierde’ schryver Knoop! Ik weet niet of de lezer
			 ‘gevierd’ wordt, en of-i misschien - godbewaar hem! - schryver is.
			 Misschien kan hy zich niet voorstellen in welken angst zoo 'n meubel verkeert,
			 als-i de waarheid niet zeggen wil, en geen kans ziet z'n leugen
			 ordèntelyk aantekleeden. Ik verzeker den al of niet
			 ‘gevierden’ lezer, dat die toestand vreeselyk is.
		  Generaal 
			 Van Swieten moest geprezen worden, en myn
			 ‘dus’ in de Saïdjah geïgnoreerd. Er moest betoogd
			 worden dat de bravigheid van Maart 'n gevolg was van 'n stuk papier dat
			 in Oktober verschynen zou.
		  Maar, eilieve, dit kan immers niet? Het kan wel. Aan een
			 ‘gevierden’ schryver is niets onmogelyk. Ziehier de zinsnede
			 waarvan hy met moeite verlost, en let op hoe reusachtig geniaal
			 ‘gevierde’ schryvers weten omtegaan met 'n praesens pro
			 futuro. Ik citeer.
		  ‘Generaal Van Swieten, die aan de Inlandsche troepen... 
		  ...vele maanden later gelasten zal? O neen:
		  ‘Generaal Van Swieten, die aan de Inlandsche troepen
			  * gelast zich
			 van elke brandstichting te onthouden, heeft altyd gehoor gegeven aan de stem
			 der menschelykheid, en de gruwelen van den oorlog zooveel mogelyk
			 verzacht.
		  Ik zou kunnen vragen hoe de heer Knoop dit te weten kwam, en of-i
			 certifikaten kan overleggen van de Bonische bevolking? Maar zulke vragen
			 kan men by 't behandelen der 
{==310==} {>>pagina-aanduiding<<}
 werken van volslagen inkompetente
			 schryvers, by elken regel doen. Er zou minder geschreven worden, als men zich
			 bepaalde tot de dingen die men wist. Misschien ontbeerden we dan ook de schoone
			 vertelling over de vier Heemskinderen, waarin 'n byzonderheid voorkomt, die
			 my als kind vreemd toescheen, doch door Publiek voor heel begrypelyk
			 moet worden aangenomen, zoolang 't genoegen neemt met werken van den heer 
			 Knoop. e.d.
		  Het fameuze paard Bayard was bezig met verdrinken. Z'n
			 meester moest het aanzien, en kon 't arme dier niet redden.
		  Het zonk... 
		  Dat's erg.
		  Het kwam weer boven.
		  Hoop!
		  't Plompte weer onder... 
		  Dat's tweemaal! De goede ridder wrong z'n handen.
		  't Paard kwam nog-eens te voorschyn.
		  Nieuwe hoop. Maar ze was ydel:
		  Het zonk ten-derden male...
		  Wanhoop!
		  Neen... nòg-eens kwam 't worstelende dier 'n oogenblik boven,
			 en... nu ja, 't is eindelyk verdronken. Ik moet erkennen dat me dit niet roert.
			 Want, wel gerekend, zou Bayard nu toch dood zyn, al ware het z'n meester
			 gelukt hem te redden. Maar wat my als kind heel byzonder voorkwam, en wel
			 zóó dat ik het thans in-verband breng met de precizigheid waarmee
			 de heer Knoop kennis draagt van de menschlievendheid te Boni, is: de traan
			 die in de oogen van het drie-maal ondergedompelde paard te zien was.
		  M'n baker werd verlegen toen ik haar vroeg naar ‘reden van
			 wetenschap’ omtrent die traan. Ze zei: ‘'t stond zoo in 't
			 boekje’ en dit is waar.
		  Ik erken ten-volle dat de heer Knoop 'n dergelyke verlegenheid
			 gerust kan overslaan. Zyn Publiek doet zulke vragen niet. Het slikt de
			 Bonische menschlievendhedens even gretig als de zichtbaarheid van
			 Bayards tranen, en de toespraken van 
			 Claassens... wiens heldendood door de
			 Spanjaarden gerapporteerd schynt te zyn. Edele onpartydige Spanjaarden!
		  Een schryver die op de algemeene bêtise staat maakt,
			 heeft - industrieel gesproken, want van waarheid, zedelykheid, goede trouw,
			 enz. enz. is by dit alles geen spraak! - volkomen gelyk. Men kan er gerust op
			 toe liegen, en bezweeren dat men de tranen in Bayards oogen zelf gezien
			 heeft, of... 'n toon aanslaan alsof men ze gezien had. C'est tout
			 
{==311==} {>>pagina-aanduiding<<}
 comme.
		  Ik neem afscheid van m'n baker, en vraag wat bewondering voor de
			 laatst aangehaalde alinea van den heer Knoop. De opmerkzame lezer vindt
			 daarin 't door my dubbel-onderhaald woordje ‘gelast.’ Het
			 ziet er zoo onnoozel uit, en heeft toch 'n diepe beteekenis. Er staat niet:
			 ‘de generaal V.S. had gelast.’ Niet: ‘hy zal
			 gelasten.’ De majestetische rekbaarheid van den tegenwoordigen tyd
			 sluit alle navorsching naar den datum uit. En, juistom dien datum is
			 't hier te doen! De invloed van den Havelaar wordt met nederlandsche
			 eerlykheid weggesmokkeld. De generaal 
			 Van Swieten - een homme en place -
			 wordt kameraadschappelyk in de hoogte gestoken, het Vaderlandismus is gevleid
			  * en de gevierde schryver... 
		  Nu ja, hy had gehoopt dat men den praesens die z'n fraze wat
			 styf en de strekking valsch maakt, over 't hoofd zou zien. Dit zou dan ook
			 waarschynlyk gebeurd zyn, indien ik niet my ditmaal de moeite getroost had de
			 oneerlykheid van die strekking aantetoonen. En - ‘gevierde’
		  	schryvers behoorden dit te weten - juist de styfheid van den gebezig-
{==312==} {>>pagina-aanduiding<<}
den
			  tegenwoordigden tyd, waar men den verledenen tyd niet gebruiken
			 durfde, en den toekomenden tyd niet gebruiken wilde, toont aan
			 dat we hier te-doen hebben met opzettelyke verwringing van de waarheid.
			 Wat te bewyzen was.
		  
		  Er zou waarlyk van zekere ‘Notaas over Atjin’
			 niet veel over blyven indien ik er my toe zette die aan soortgelyke analyse te
			 onderwerpen. Doch waarom zou ik dit doen? De oorlogsverklaring is 'n sedert
			 lang gepremediteerd schelmstuk. Het zou naïf wezen dit te betoogen en te
			 bewyzen. Ik weet immers by ervaring dat de Natie genoegen neemt met schelmery,
			 mits 't maar wat geeft! Dit laatste nu is in de zaak met Atjin wel zeer
			 te betwyfelen, maar velen meenen dat toch, al voorzie ik het tegendeel. Men
			 begrypt dat ik m'n kennis van Indische Zaken niet put uit de Notaas van
			 den industrieel 
			 Van de Putte, noch uit de
			 ‘krygsgeschiedenissen’ van 'n generaal die in de verte het
			 gebruik der wapenen aanpryst tot behoud van zedelyk overwicht, en die by
			 't naderen van 'n vyand in de buurt, dat zedelyk overwicht schynt te


			 zoeken in 't houden van verhandelingen over de vraag: of er verdediging mogelyk
			 is?
		  De oorlogsverklaring is 'n schelmstuk. Indien Koning, Kamer of Natie
			 deze stelling verkiezen toegelicht te zien, dat men my dan zeer beleefd en
			 onder betuiging van schuldbesef daarom verzoeke.
		  Ik weet wel dat dit niet geschieden zal. Maar, Nederlanders, uw
			 oorlogsverklaring - dat heet: de oorlogsverklaring van den suiker- en
			 fortuinmaker Van de Putte - is 'n domheid. Ze zal u op 't verlies van
			 zeer veel geld te staan komen, juist en vooral ná de verovering
			 van Atjin. Dit weet Van de Putte niet, omdat hem de politieke
			 verhoudingen in den Archipel volkomen onbekend zyn, maarik weet het.
			 Verkiest ge hiervan opheldering, toelichting... welnu, nog-eens, dat ze my zeer
			 nederig door de Regeering of de Kamers gevraagd worde. Sinon, non!
			  *
		  Door by-tyds te waarschuwen heb ik m'n plicht gedaan. 
{==313==} {>>pagina-aanduiding<<}

			 Dat ik daarvoor ben onthaald geworden op den in Nederland gebruikelyken smaad,
			 spreekt vanzelf. Maar dit zou me niet afschrikken, indien ik maar eenige hoop
			 voeden mocht dat het Publiek zich genoeg geoefend had inlezen om... byv.
			 de strekking te begrypen van zoo'n binnengesmokkelden praesens in
			 Indische Krygsgeschiedenissen. A quoi bon de ‘Nota’ van Van
			 de Putte te ontleden voor lezers die zich foppen laten met Knoop'sche
			 zinsneden in den trant van deze:
		  De man leefde nog in Maart, want er bleek in Oktober
			 dat-i sedert jaren overleden was, en eigenlyk nooit bestaan had?
		  Er is behoefte aan graan, dus moeten we toejuichen dat er
			 zooveel kool wordt geplant.
		  Het verklaren van den oorlog aan Atjin is 'n schelmstuk, en
			 'n domheid. Meer nog: ze zal blyken 'n straf te zyn.
		  
		  Men heeft het zoo gewild.
		
		
		  1067.

		  Vraagt men naar 't verband tusschen de onderwerpen die in dit
			 hoofdstuk voorkomen? Ik antwoord met Idee 
			 34.
		  Bovendien, ik sprak over produktie-kosten van geestelyken
			 arbeid. Ik kan den lezer verzekeren dat het my veel makkelyker zou gevallen
			 zyn, de tegenwoordige Koloniale Regeering in al haar zedelooze naaktheid
			 ten-toon te stellen, dan de aandoeningen te beschryven die 't gemoed van 'n
			 onbedorven kind beheerschen. De betrekkelyke verhouding tusschen deze beide
			 soorten van arbeid, is ongeveer als die welke we kunnen waarnemen tusschen 'n
			 vleeshouwer en 'n ontleedkundige. De verontwaardiging leidde me telkens af. De
			 lezer zal bemerkt hebben - wie weet? - hoe ik gedurig worstelde met de neiging
			 om... aan 't slachten te gaan. 
			 Van de Putte c.s. kwamen er goed
			 af. Ik wilde ditmaal niet, en aan de gedurige weifeling tusschen willen
			 en niet willen, heeft de arme ‘gevierde’ Nederlandsche
			 schryverKnoop z'n exekutie te... danken. Te danken,
			 ja! want ze is door verregaande onvolledigheid veel zachtzinniger en dragelyker
			 uitgevallen, dan 't geval zou geweest zyn als ik z'n Bonische
			 ‘Krygsgeschiedenis’ gelezen had. Hoe immers zou de
			 rechtspleging uitgevallen zyn, wanneer ik by elke brommende pralende
			 pochhanserige verzekering, hem gevraagd had: ‘man, hoe weet ge
			 dat?’ Een allereenvoudigst vraagje dat veel
			 ‘Krygsgeschiedenissen’ en bakervertellingen omver gooit.
		  Neen, gelezen heb ik 't fameuze stuk in den Gids over
			 al 
{==314==} {>>pagina-aanduiding<<}
 de branden die te Boni niet gesticht zyn, tot nog toe niet! De
			 door my aangehaalde zinsneden haalde ik uit 'n - lof-tuiterig! - krant-artikel.
			 Wenscht de ‘gevierde’ schryver de kinderen van z'n krygsverbeelding
			 finaaluitgekleed en te bed gebracht zien - hoe kan de man
			 weten welke branden er te Boni niet gesticht zyn? - dan hebbe hy my z'n
			 stuk slechts te zenden. Ik neem aan, te zorgen dat-i my dan iets zal te
			 verwyten hebben: 'n onkreukbaren logischen zin namelyk, die aan
			 ‘gevierde’ Nederlandsche schryvers en hun Publiek 'n gruwel is.
		  Maar my is 't 'n gruwel, dagelyks te ontwaren dat zulke
			 ‘gevierde’ schryvers de markt bederven, waarop ik tracht m'n
			 ideen te plaatsen. De waarde of de onwaarde van m'n werk kan ik niet
			 beoordeelen, maar wèl weet ik wat het me kost. Ik tracht de
			 waarheid te zeggen. Daartoe geef ik me veel moeite. Ik mat me af. Ik
			 betaal de onkosten die tot het voortbrengen noodig zyn. Zyn er misschien
			 onder m'n lezers - van eerlykheidsbesef spreek ik niet! - zyn er misschien
			 sommigen die uit handelskennis by ervaring weten hoe moeielyk het valt te
			 wedyveren met konkurrenten die rechten en patent ontduiken? Waarlyk, als 't my
			 niet stuitte kool te planten waar graan noodig is, of Oktober 'n
			 plaatsjen aantewyzen vóór Maart... och,dan was onze Femke
			 reeds lang grootmoeder, zy die in werkelykheid nooit moeder geworden is, gelyk
			 den lezer bekend kan worden als-i doorleest.
		  
		  Hoe dit zy, in Wouters jeugd was ze een volwassen kind, of liever 'n
			 tusschending dat we in 't algemeen zouden mogen beschouwen als overgangsvorm
			 van kind tot mensch, indien we maar verzekerd waren dat die overgang altyd
			 plaats had. Doch dit is veelal zoo niet, en vooral niet in den stand waartoe
			 het meisje behoorde. De geringe eischen toch die hier de volwassenheid bepalen
			 - niet veel meer immers dan wat lichamelyke ontwikkeling - bewerken gewoonlyk
			 dat het toenemen in geestelyk opzicht, na 't bereiken van dit armzalig toppunt,
			 terstond wordt te-keer gegaan. Dit eigenaardig uitvloeisel van zekere
			 maatschappelyke verhoudingen, is op kleine schaal waartenemen in afzonderlyke
			 gezinnen. Hoe lager de eischen zyn die men den knaap of 't meisje stelt om voor
			 ‘volleerd’ doortegaan, hoe sneller zy in toon, houding, begrippen,
			 en zelfs naar de meening van hun omgeving, in de rechten treden van 'n
			 volwassen mensch. Femke las even vlug als haar moeder in 't gebedenboekje. Ze
			 ligtte, waar 't noodig was, dezelfde vracht op als haar moeder, en
{==315==} {>>pagina-aanduiding<<}

			 zelfs meer. Ze stond dus met die moeder in rang gelyk. Reeds in m'n
			 IIIn bundel wees ik op de vroegrypheid der kinderen van armen. Het
			 is hier de plaats daarover iets meer te zeggen.
		  Het spreekt vanzelf dat weinig-ontwikkelde ouders zeer spoedig door
			 hun kinderen worden ingehaald. Wat zoogenaamde schoolkennis aangaat, zou 't
			 niet veel moeite kosten 'n kind van vier of vyf jaren afterichten tot
			 zegevierende mededinger van vader of moeder. Dit is ook in andere standen, waar
			 de ouders voor iets meer beschaafd doorgaan, niet zeer moeielyk. Er zyn weinig
			 menschen die meer weten dan men in 'n jaar of twee aan ieder kind leeren kan.
			 Dat men hiertoe vier, vyf, of meer jaren gebruikt, doet niet terzake. Na 't
			 verlaten van de school - en dit geschiedt in den geringen stand zeer vroeg
			 -staat het kind van tien of twaalf jaren in geestelyke ontwikkeling, of in wat
			 daarvoor doorgaat, minstens met z'n ouders gelyk. Zeer dikwyls zelfs
			 meenen vader en moeder dat ze achterstaan by 't nieuw geslacht, wat dan ook de
			 oorzaak is van de gewone fata morgana over knappe kinderen, en tevens 'n
			 antwoord op 
			 74.
		  Doch voor myn analyse is nu 't aannemen van gelykheid
			 voldoende. In den aanvang wordt het besef daarvan opgewogen door 't nog altyd
			 bestaand verschil in lichaamskracht. 't Kind weet wel evenveel als vader of
			 moeder, maar is nog niet in-staat tot het verrichten van den arbeid dien de
			 volwassene op zich nemen kan. Dit handhaaft eenigermate de huiselyke
			 hierarchie. Zoodra evenwel ook deze onderscheiding vervalt, is 't met de
			 rangbepaling gedaan. Onwillekeurig, onopgemerkt - en dus zonder verzet van de
			 zyde zyner voorgangers - treedt het jonge schepsel in al de rechten van hen
			 die, in andere standen, zich altyd eenigszins blyven beroepen op zekere
			 ancienneteit. Want hierop slechts komt het verschil tusschen de volgnummers der
			 generatien neer. Wie ooit acht-sloeg op de verhouding tusschen ouders en
			 kinderen in den dusgenaamd-geringere stand, zal m'n opmerking hieromtrent
			 bevestigd vinden.
		  Een natuurlyk gevolg is dan ook dat by meisjes als Femke de zeer
			 zonderlinge en onnatuurlyke halfwysheid omtrent mysterien van 't
			 geslachtsleven, niet bestaat, die we by de vrouwelyke jeugd in andere standen
			 aantreffen. Ik laat nu daar of die halfwysheid gemaakt is, voorgewend,
			 en dus valsch. Hier-en-daar is dit zeker het geval, doch niet altyd. Hoe vreemd
			 het schyne dat 'n ontwikkeld meisjen inderdaad onwetend en onnoozel blyven kan,
			 tot het stompzinnige toe, 
{==316==} {>>pagina-aanduiding<<}
het is 'n waarheid dat dit verschynsel
			 zich dikwyls voordoet. Doch niet hierover heb ik te spreken. We zyn aan Femke,
			 by wie juist het tegendeel plaats had. Zy was inderdaad onschuldig,
			 maar... zonder de minste onnoozelheid, en hierin ligt juist de negativiteit die
			 ik te beschryven had. Want... ze wist niet wat onschuld was, en zou verbaasd
			 hebben gestaan, als iemand haar had te-kennen gegeven dat haar weten die
			 onschuld in den weg stond. 't Is de vraag of ik Wouter wil helpen in z'n plan
			 om háár te vragen wat toch dat vreemde woord
			 ‘kuisheid’ beduiden moet, maar àls ik hem die vraag doen
			 laat, zal ze volkomen in-staat zyn, hem te-recht te wyzen. Waarlyk, ze wist
			 het! Ze gaf in volslagen rypheid niets toe noch aan hare moeder, noch zelfs aan
			 pater Jansen, die in z'n hoedanigheid van zielegeneesheer alle menschelyke
			 aandoeningen nauwkeurig moest bestudeerd hebben.
		  De verscheidenheid van tint die in het thans behandeld onderwerp 't
			 gemeene scheidt van 't zoogenaamd-verhevene - half-idiote onnoozelheid! - is
			 niet gemakkelyk te schilderen, vooral omdat schryver en lezer niet altyd
			 dezelfde beteekenis toekennen aan de gebruikte woorden. En bovendien zou er 'n
			 definitie behooren vooraf te gaan van 't begrip: onschuld. Ik wil met pleizier
			 'n booswicht zyn, als Femke niet onschuldig was, en toch begryp ik dat sommigen
			 haar daarvoor niet zouden gehouden hebben, als men haar zekere onderwerpen had
			 hooren behandelen met 'n eenvoud die hier-en-daar - in bedorven kringen vooral!
			 - zou kunnen doorgaan voor onbeschaamdheid of althans voor gebrek aan schaamte.
			 Ja, definitien zyn moeielyk! En meer dan ooit is dit het geval, waar 't begrip
			 der te bepalen zaak zoo opzettelyk verwrongen is door kwazi-zedelyke maar
			 inderdaad huichelary bevorderende preutsheid.
		  Onschuld kan onmogelyk by-uitsluiting 'n gevolg zyn van
			 onwetendheid. Dan immers ware elke gehuwde vrouw schuldig.
		  Bestaat de onschuld in physische maagdelykheid? Dit zou 'n
			 armzalig kriterium wezen, en de beoordeeling van 'n toestand der ziel
			 overbrengen op het terrein van vroedkunde. Men kan zich zeer gemakkelyk iemand
			 denken die, zonder byslaap niet alleen, maar zelfs zonder de ziekelyke
			 surrogaten daarvan, in stemmingen verkeert, waarop de kwalifikatie
			 ‘onschuldig’ geenszins toepasselyk is. Waren de jonkvrouwen
			 onschuldig, die in 't proces tegen Mathilde en Struensee, hare visa
			 reperta overlegden van de beddelakens der verraden Koningin? Onwetend waren
			 die jonge dames gewis niet, 
{==317==} {>>pagina-aanduiding<<}
 en zeker waren zy schuldig aan
			 laaghartige bespieding van haar ongelukkige meesteres, maar... ligt er
			 schuld in die wysheid op-zichzelf? Misschien niet. In dit byzonder geval
			 moet men zich in-acht nemen tegen 't verwarren der helsche strekking van 't
			 verklikken, en de geslachtskundige bedrevenheid die daartoe gebruikt werd.
			 Waarom zou 'n meisje niet mogen weten wat het huwelyk is? Beter nog:
			 moet ze niet weten wat het huwelyk is? Mag men haar onwetend
			 laten?
		  In naam der zedelykheid zeg ik op die laatste vraag:
			 neen!
		  Het betoog der gegrondheid van deze meening is gemakkelyk en kort.
			 Voor velen misschien te kort. Tot de handhaving der hier bedoelde
			 onwetendheid is leugen noodig. En leugen is onzedelyk.
		  Doch ook 't begrip: zedelykheid, is verdraaid. Ik ontwaar
			 dagelyks dat de schryvers die zich niet schamen de laagste driften van 'n Volk
			 te vleien, en dat Volk aantezetten tot misdaad - Atjin! - menschen die
			 'n spel maken van eerlykheid en goede trouw, met kluchtigen afschuw
			 terugschrikken voor 't aanroeren van iets dat in-verband zou kunnen staan met
			 het geslachtsleven. Gaat nog 'n beetje verder, heeren kuisheids-moralisten, en
			 zegt: ‘m'n moeder... met permissie!’
		  Om konsekwent te wezen, zou zóó'n uitdrukking behooren
			 by uw kuisheid.
		  Onkuisch noem ik de door onwetendheid gescherpte prikkel tot
			 weten. De Natuur laat zich niet terugdringen. Een der eerste vragen van 't kind
			 is: vanwaar ben ik gekomen? En juist op deze vraag krygt het geen antwoord, of
			 men scheept het af met onwaarheid.
		  By volken en in standen waar men dit streven naar kennis niet
			 aanhitst tot ongezonde overprikkeling, legt zich de belangstelling weldra
			 bevredigd neder. Waarom zou de knaap zich met het geslachtsleven meer bezig
			 houden dan met spysvertering of zwaartekracht, indien men hem niet als-'t-ware
			 opwekte tot doordringen, òf door een in 't oog vallend zwygen, òf
			 door 't voorhouden van al te doorzichtige leugens? Welk belang zou 't hem
			 inboezemen, 'n mysterie te doorgronden, dat by eenvoudige openhartigheid geen
			 mysterie voor hem wezen zou?
		  Myn opstaan tegen onwaarheid in dit opzicht, gaat evenzeer de
			 Maatschappy als 't Huisgezin aan. De voorgangers in publieke
			 moraliteit wedyveren met Kappelman in ongerymdheid en valsheid van
			 voorstelling. Men verdraait het goede, 
{==318==} {>>pagina-aanduiding<<}
 en spint er
			 ficelles van. By-gelegenheid een nummer over dit onderwerp, dat dan
			 tevens de afdoening zal bevatten der toezegging in 
			 1053a.
		
		
		  1068.

		  Femke's gemoed was in 't hier bedoeld opzicht niet door leugens
			 bedorven. Ze zou waar het te-pas gekomen was met de grootste
			 eenvoudigheid zekere zaken by den naam genoemd hebben, zonder er aan te denken
			 dat ze zich schuldig maakte aan inbreuk op de zeden... van den dag. Want dat
			 ook hierin de mode 'n rol speelt, spreekt vanzelf.
		  Toch had het meisje gebloosd toen Wouter haar by zekere gelegenheid
			 vroeg of ze maagd was, doch... maar 'n oogenblik. De verdere behandeling
			 der zaak toonde duidelyk dat ze aan die vraag geen verder gewicht hechtte dan
			 't geval zou geweest zyn indien de onnoozele jongen haar gevraagd had of ze 'n
			 man was? Of 'n prinses? Of 'n generaal? Of wat ook, dat door onmogelykheid haar
			 komiek voorkwam.
		  Vanwaar dan 't blozen?
		  Ze wist dat het 'n meisje niet geoorloofd is, moeder te zyn.
			 Heel even in 't voorbygaan trof haar 't besef van de schande die haar deel
			 wezen zou indien Wouters vraag toestemmend had moeten beantwoord worden. Dit,
			 en niet de letterlyke beteekenis der gebezigde woorden, veroorzaakte haar
			 kortstondige verlegenheid. Zóó ook zou ze gebloosd hebben,
			 wanneer iemand 'n oogenblik had kunnen veronderstellen dat ze gestolen had,
			 niet uit schaamte namelyk - daar was geen reden toe - maar uit verrassing over
			 de ongerymdheid. Bovendien, ze kon niet weten dat Wouter door overmaat van
			 pietersche fatsoenlykhedens onbekend was met zaken, die zy van zeer jong af had
			 waargenomen in 't beetje Natuur dat zich zonder den minsten dekmantel van
			 fatsoenlykheid aan haar vertoond had, en die in haar omgeving steeds met de
			 meeste eenvoudigheid besproken waren. Dat ze overigens niet op de hoogte was om
			 de strekking van 't gevraagde te beoordeelen uit 'n stipt fysisch oogpunt,
			 spreekt vanzelf. En de lezer zal wel begrypen dat ook Wouter in dit geval niet
			 vorschte naar anatomische waarheid.
		  Om nu voorttegaan met de ontleding der indrukken die 't meisje
			 beheerschten, heb ik 't woordhysterie noodig. En dit bezwaart my
			 eenigszins, omdat het zoo moeielyk is daarvan 'n bepaling te geven. Noch
			 etymologen noch geneeskundigen kunnen hierby met vrucht geraadpleegd worden,
			 omdat ook dit woord alweder zoo herhaaldelyk is misbruikt, en naar 't standpunt
			 van den spreker verwrongen, dat het 
{==319==} {>>pagina-aanduiding<<}
 byna ongeschikt geworden is
			 tot gebruik in gezonden zin. Ik heb meetedeelen dat Femke
			 hysterisch was.
		  Hoe moet ik 't nu aanleggen om te voorkomen dat men zich haar
			 voorstelle als 'n smachtende bleeke teeringachtige gemankeerd-belangwekkende
			 lyderes? Als 'n wurmstekige bloemknop, vóór 't ontluiken
			 verlept?
		  Dit was ze niet! Ze was 'n flinke meid, naar lichaam en ziel
			 gezond, en gereed om alles te worden wat 'n mensch, in den besten zin des
			 woords, worden kan. Ze was hysterisch, ja, maar ze was dit niet
			 méér en niet ànders dan ze in harmonie met haar ouderdom
			 wezen moest. Ze smachtte niet naar wellust - en zelfs ze dacht er niet
			 aan! - maar in allergezondsten zin oefende de onbewust ontwakende
			 geslachtsdrift invloed uit op haar zedelyk gevoel. Ze leed niet aan
			 geeuwhonger, maar werd ten-goede gedreven door natuurlyken normalen appetyt,
			 die eerste en voornaamste uiting van geslachtsdrift zoowel, als van de liefde
			 die soms - d.i. in 't gunstigst geval - daarmee samengaat. Dat deze waarheid
			 aan de meesten myner lezers ongehoord voorkomt, is myn schuld niet. Gelyk
			 overal wordt ook in deze zaak de lieve weldadige Natuur beklad met de
			 verfoeielykheden die 'n gevolg zyn van onze verkrachting der Natuur.
		  Ik laat nog altyd daar, of Femke den kleinen Wouter... beminde - 't
			 stuit me, dit komedie-woord hier te gebruiken - maar zeker is 't, dat de
			 stemming waarin ze door de aanraking met dat kind gebracht was, haar op-eenmaal
			 en als met 'n ruk had afgetrokken van de slaperige gewoonheid waarin ze
			 tot-nog-toe zich bewoog. En tevens dat dit niet het geval zou geweest zyn
			 indien ze nietvrouw was geweest. Wouter had lang sprookjes kunnen
			 vertellen aan jongens, mannen of eunuken, voor-i in hunne harten de
			 eigenaardige zucht om goed te zyn had opgewekt, waarmee z'n geestdrift
			 Femke's gemoed had aangestoken.
		  Ze was hysterisch omdat ze kompleet was.
		  Kan ik 't helpen dat men er aan gewoon geraakt is, dit woord
			 byna altyd te hooren gebruiken in den zin van over-kompleet? Op gelyke
			 wys hebben de moralisten 't woord ‘zinnelykheid’ bedorven,
			 en die zaak tot 'n ondeugd gestempeld. Dat de spraak- en begripsverwarring
			 voortvloeit uit 'n aanvankelyk onschuldige zucht tot bekorting, ligt in de
			 rede. Het werd vervelend telken-male het nader bepalende:
			 ‘overdreven’ te gebruiken, maar 't weglaten daarvan gaf
			 aanleiding tot 'n wanbegrip dat onze Maatschappy zeer duur te staan komt. We
			 miskennen by-voortduring de waarde van den 
{==320==} {>>pagina-aanduiding<<}
 sterksten hefboom die
			 ten-allen-tyd Mensch en Mensheid in beweging bracht. Deze noodlottige
			 verwringing van de waarheid openbaart zich niet alleen in negatieve
			 gevolgen, maar sleept stellig kwaad na zich. Het horror vacui dat
			 in de zedelyke wereld zoowel als in de stoffelyke bestaat
			  * bewerkt verschynselen, die...
			 allergunstigst werken op 't vullen van kerken, kloosters, tuchthuizen,
			 krankzinnigen-gestichten en nog andere etablissementen van publieken aard. Deze
			 inrichtingen danken sedert eeuwen haren bloei, niet aan de lieve
			 geslachtsdrift, maar juist aan 't verfoeilyk knotten en verminken van
			 geslachtsdrift. Niet aan hysterie, maar aan verkeerd geleide
			 hysterie.
		  Femke nu was gezond-hysterisch. Eenige graden meer... ze zou bleek,
			 onrustig, beurtelings traag en over-yverig geworden zyn. Ze zou alle mogelyke
			 eigenschappen - ook de tegenstrydigste - vertoond hebben, doch op ongepasten
			 tyd en op ongepaste wys, zoodat zelfs 't goede - dùs geopenbaard! - zou
			 veranderd zyn in iets verkeerds. Onhandig bestuurde of ontydig geknotte
			 geslachtsdrift leidt tot alles, zelfs tot afkeer van wellust, tot iets alzoo
			 dat den oppervlakkigen beschouwer kuisheid toeschynt. En niemand minder dan de
			 slachtoffers zelf zyn in-staat al die ongerymdheid te verklaren. Hun droefheid,
			 hun blijdschap, hun angst, hun wenschen, hun gaan, komen, liggen, zitten...
			 alles is hunzelf 'n raadsel. Ze ondergaan den invloed eener onbekende macht die
			 geen rekenschap geeft van haar willekeur.
		
		
		  1069.

		  Eenige graden natuurlyke volkomenheid minder, zouden Femke
			 gemaakt hebben tot 'n allergewoonst wezen. Het is de vraag aan welken kant van
			 't juiste midden de meesten overslaan. Stand, bezigheid, voedsel, lektuur,
			 zullen waarschynlyk bepalen waar men gewoonlyk het ‘te veel’ en
			 waar men het ‘te weinig’ aantreft. By de beoordeeling hiervan
			 
{==321==} {>>pagina-aanduiding<<}
 wachte men zich voor de zeer gewone fout om elke uitspatting die
			 met het geslachtsleven in-verband staat, aan wellust toeteschryven. Publieke
			 vrouwen, byv. zyn zelden byzonder wellustig, niet alleen, maar gewoonlyk
			 bestaat de grondoorzaak van haar verlaging in gebrek aan hysterische
			 ontwikkeling.
		  Ik erken dat deze stelling vreemd klinkt. Doch by eenig nadenken zal
			 men haar begrypelyk en aanneembaar vinden. Wie vertrouwd is met de statistiek
			 der publieke ontucht
			  * zal weten dat
			 ydelheid, luiheid, hebzucht en armoede de hoofdrol spelen in de geschiedenis
			 van zoogenaamd-gevallen vrouwen. Deze opmerking alleen zou reeds voldoende zyn
			 om m'n stelling een minder wonderspreukig voorkomen te geven. Doch er is meer.
			 De eerste stap is voor de vrouw altyd 'n offer. Dat dit later verandert
			 - heel gelukkig waarlyk! - doet niet tot de hier behandelde zaak. Aanvankelyk
			 hecht het meisje aan haar vrywillige nederlaag de beteekenis van 'n
			 blyk, van 'n manifestatie, van 'n geschenk. Ze denkt niet
			 aan genot, en zou zich dan ook zeer bedrogen vinden wanneer ze daarop
			 wel gerekend had. Vanhier dan ook dat 'n zoogenaamd-verleid meisje - n'en
			 déplaise de boekenmakers die elkaar napraten! - tegenover haren
			 verleider nooit beschaamd is. Ze meent dat hy dankbaar wezen zal voor het hem
			 gebracht offer, en voelt zich volstrekt niet vernederd. Dat men dit gewoonlyk
			 anders voorstelt, wordt veroorzaakt door het verwarren van de aandoeningen
			 op-zichzelf, met de vrees voor 't bekend oordeel dat anderen
			 daarover uitspreken. Een meisje dat zich weggeeft uit liefde, is overtuigd 'n
			 heldenstuk gedaan te hebben, en zou dit besef nadrukkelyk openbaren, indien ze
			 niet wist dat de wereld hierover anders denkt. De schaamte die ze by ontdekking
			 ten-toon spreidt, is zooal niet gehuicheld dan toch opgedrongen, en de verwyten
			 die men haar doet, schynen haar altyd voorttekomen uit zekere dorheid die zich
			 niet op de hoogte weet te plaatsen van haar offerzucht die zyzelf by-uitstek
			 deugdzaam vindt.
		  Doch ook in gemoederen van 'n geheel andere soort strekt het
			 toegeven in den wil des verleiders... 
		  
		  Het woord ‘verleider’ is hier zelden van stipte
			 beteekenis. Ik gebruik het nu gemakshalve, en om niet aftedwalen.
		  
		  ...ook in geheel andere omstandigheden is het toegeven 
{==322==} {>>pagina-aanduiding<<}

			 steeds 'n kwyting. Even als de goeden haar inschikkelykheid opvatten als
			 't afdoen van 'n vermeende liefdeschuld, betalen de armen, de hebzuchtigen, de
			 ydelen en de luien 'n koopschuld in allerplatsten zin, en zy zyn
			 het die later overgaan in de klasse der publieke vrouwen. De gelederen der
			 ontucht worden alzoo gerekruteerd uit de laagste klasse van dusgenaamd-gevallen
			 meisjes, en geenszins uit haar die zich overgaven uit offerzucht, hartstocht of
			 liefde, noch zelfs uit de soort by wie deze aandriften in moeielyk te
			 determineeren verhouding tezamen vloeiden.
		  By 't aanhalen der grondoorzaken van ontucht, had ik misschien
			 armoede en hebzucht kunnen achterwege laten, dewyl deze beide hoedanigheden
			 slechts invloed uitoefenen door 't samengaan met de luiheid en de
			 ydelheid die ik daarby noemde. Deze beide ondeugden - en geenszins de
			 aandrang tot wellust - zyn de elementen van bederf. Ze gaan somtyds
			 tezamen met ziekelyke hysterie, dikwyls met gebrekkige vatbaarheid voor
			 geslachtelyke aandoeningen, nooit met gezonde ontwikkeling van 't
			 geslachtsleven. Men vindt ze by eunuken-zielen, by koude dorre gestellen...
			 
		
		
		  1070.

		  By toeval is de beeldspraak die opgesloten ligt in 't woord
			 ‘eunuken-ziel’ toepasselyker dan stipt genomen van beeldspraak kan
			 gevorderd worden. Gesnedenen zyn inderdaad lui en ydel. Hun vadzigheid is
			 spreekwoordelyk, en ze schikken zich als dwazen op. Ook de steeds by hen
			 waargenomen wreedheid en lafhartigheid bewyzen dat mangel aan geslachtsdrift
			 het karakter bederft.
		  Een helder voorbeeld hiervan leveren ons Abailard en Heloïse.
			 Zy, de edele prachtig-ryke d.i.kompleete menschnatuur... hy 'n
			 ellendeling. Zy, geen grooter geluk bejagende dan te mogen worden uitgescholden
			 voor z'n hoer, en metterdaad door 'n vlekkeloos leven bewyzende dat ze den
			 wellust versmaadde... hy geen man meer - en geen mensch dus! - die haar
			 heerlyke geestdrift beantwoordde met theologischen wawelpraat en stinkend
			 pedante preeken over dogmatiek en ‘deugd.’ Wie durft Heloïse
			 beschuldigen van ontucht, of zelfs van toegeven in wellustige begeerten, haar
			 die den man aan wien ze zich offerde, tot den laatsten stond bleef liefhebben
			 met den eersten gloed? Zou niet Abailard haar overschillig geworden zyn,
			 indien de liefde die ze hem toedroeg, uitsluitend gegrond ware geweest
			 op de geslachtsdrift, waaruit ze - dit erken ik - gedeeltelyk voortkwam?
			  * 
{==323==} {>>pagina-aanduiding<<}
 De volslagen vrouwelykheid van Heloïse
			 maakte haar tot mensch, en dit standpunt blééf zy innemen
			 lang nadat een der oorzaken die haar aanvankelyk dat standpunt aanwezen, geen
			 reden van bestaan meer had. Dat de offerzucht die haar in den beginne
			 voortdreef, samenging met de behoefte aan wetenschap, strydt geenszins tegen
			 m'n stelling. Juist deze behoefte aan kennis was een der uitvloeisels van haar
			 harmonisch ontwikkelde natuur. Het vacuum in verstand en hart trachtte
			 zy aantevullen op gelyke wys, en, te-gelyker-tyd. Dit zou 't geval niet geweest
			 zyn, wanneer ze geleden had òf aan overprikkelde òf aan
			 onvolkomen geslachtsdrift. Zooals ze nu was, moest zy Abailard in zich
			 opzuigen. Hem, den priester die haar van God sprak. Hem, den geleerde die haar
			 wetenschap meedeelde. Hem, den man in wien ze wilde opgaan tot schynbare
			 vernietiging van hare ikheid toe, om eerlyk te betalen wat ze meende schuldig
			 te zyn voor de van hem verwachte volmaking alsmensch.
		  Ziehier 'n paar regels uit haar brieven. Ik ontleen ze aan:
			 Abailard et Héloïse, essai historique par
		  Mr. et Mad. 
		  Guizot:
		  ‘Quoique le nom d'épouse soit jugé plus saint
			 et plus fort, un autre aurait été plus doux à mon coeur,
			 celui de votre maîtresse; et, le dirai-je sans vous choquer, celui de
			 votre concubine ou de votre fille de joie; espérant que, plus je me
			 ferais humble et petite, plus je m'élèverais en grâce et en
			 faveur auprès de vous... 
		  In denzelfden brief zegt ze:
		  ‘La femme qui épouse plus volontiers un riche qu'un
			 pauvre, et qui cherche dans un mari son rang plutôt que lui-même,
			 que cette femme le sache bien, elle est à vendre... 
		  Juist! En toch is dit, thans vooral niet minder dan in vroeger
			 eeuwen, de geschiedenis van veel huwelyken.
		  
		  Het is opmerkelyk dat Guizot en z'n vrouw geen besef hadden van
			 Abailards dorhartigheid. Ze citeeren z'n theologische praatjes als iets moois,
			 'n fout waaruit de onärtistieke protestanterigheid van de auteurs te
			 proeven is. Des te verdienstelyker echter dat ze aan Heloïse de eer geven
			 die haar toekomt.
		  Dat de arme vrouw zich vergiste in de beoordeeling van Abailards
			 verminking - ze wist namelyk niet dat men hem daardoor z'n ziel had afgenomen -
			 was haar schuld niet. Kan de zeilsteen het helpen dat het stuk yzer waaraan hy
			 zich hechtte, verroest is? Hy deed z'n plicht als magneet. Doch 
{==324==} {>>pagina-aanduiding<<}
ik
			 heb hier niet te onderzoeken waar en in-hoeverre Heloïse gedwaald heeft.
			 Voor m'n tegenwoordig doel zyn de vragen voldoende: was die vrouw
			 onkuisch? En: meent men dat een zóó sterke platonische
			 liefde zou kunnen gevonden worden by individuen zonder geslachtsdrift? By
			 onvolkomen wezens?
		
		
		  1071.

		  Waarlyk, het is niet uit Heloïses dat het personeel der
			 publieke huizen gerekruteerd wordt, 'n soort van wezens die zich veel minder
			 ongelukkig voelen dan de oppervlakkige beschouwer gewoonlyk meent. De laagheid
			 der oorzaken van haren val werken tot het laatste toe gunstig op haar
			 schandelyke tevredenheid. Hetzelfde schepsel dat op haar achttiende jaar, even
			 voor 't beslissend oogenblik - ik citeer! - de opmerking maakte: ‘dat
			 ze toch liever den rooden palmrand had... 
		  
		  De voor haar ‘eer’ bedongen prys zou 'n omslagdoek zyn,
			 dien ze ergens in 'n winkel achter de glazen had zien hangen!
		  
		  ...dezelfde vrouw was tien, twaalf jaren later zoo byzonder in haar
			 schik, omdat ze nu by zoo'n ‘beste maddam’ was.
			 ‘Alle dagen twee vleeschen, m'nheer! Ik heb drie zyden japonnen, en...
			 we hoeven ons niet te kleeden voor 's avonds zes!’ 
		  Hysterisch was deze epikuriste van 't bordeel gewis niet! My
			 dunkt dat overmatige geslachtsdrift wel de laatste verkeerdheid is, die men
			 haar billykerwyze zou kunnen te-last leggen. Ze was eenvoudig 'n handelaarster
			 die voor eigen gebruik niet byzonder gesteld was op de waren die ze verkocht.
			 Dit verschynsel is, ook in andere vakken, ver van zeldzaam.
		  Mocht er overigens bewys noodig zyn, dan lette men slechts op
			 vrouwspersonen die na geruimen tyd te hebben geleefd in wat men de diepste
			 vernedering noemt - ik ken láger standpunten! - eindelyk door 'n
			 gelukkig toeval terugkeeren in de Maatschappy, zooals het heet. Enkelen
			 besluiten haar loopbaan met 'n ‘fatsoenlyk’ huwelyk. Dan zyn ze
			 voorbeelden van steile deugdzaamachtige kuisheid, en maken - finaal
			 onverleidbaar - als Kappelvrouw 'n zeer goed figuur. Zelfs voor romanheldin zyn
			 ze dan te kuisch, want reeds in 't eerste hoofdstuk schreeuwen ze de buurt by
			 elkaar, indien de verleider 't waagt van haar hondje te droomen.
			 Zóó'n bravigheid maakt alle volgende hoofdstukken onschryfbaar,
			 ook voor den bekwaamsten Richardson, den 
{==325==} {>>pagina-aanduiding<<}
prototype der zal ze
			 wél, zal ze niet-romanschryvers.
		  Ten-onrechte zoeken sommigen de oorzaak van die
			 ‘deugd’ - het feit is erkend - in verzadiging. Wellust laat
			 zich zoo min eens-voor-al verzadigen als honger en dorst. De russische
			 Catharinaas vasten niet, na en omdat ze zoo begeerig waren als prinsessen van
			 Zerbst. Niemand zal toch beweren dat de man die eenige jaren van z'n leven zich
			 geoefend heeft in 't verslinden van veel spys, daarom eindelyk geen behoefte
			 voelen zou aan voedsel. Het tegendeel is waar. Vraatzucht neemt gaandeweg
			 toe.
		  Ik mag nu dáárlaten in-hoever dit voorbeeld van
			 strikte toepassing is, omdat publieke vrouwen - ook al ware er verzadiging
			 mogelyk, in 't algemeen - niet het minste gevaar loopen van overmaat.
			 Elk industrieel, ieder die verstand van ‘zaken’ heeft, kan ligtelyk
			 berekenen dat de levering, het debiet, zeer beperkt is door
			 konkurrentie. De ondernemers dezer soort van slavenhandel klagen over
			 Vryen-Arbeid!
		  Iets dergelyks zeide 
			 Piron:
		  
			 ‘Bonsoir, monsieur!’ ‘Bonsoir, madame! 
			 Le commerce va-t-il bien fort?’ 
			 Oh non, monsieur! Les honnêtes femmes 
			 Nous font aujourd'hui bien du tort!’ 
		  

		  't Spyt me dat ik hier in gezelschap kom van 'n schryver die...
		  Het doet er niet toe. Wat die Piron hier geeft als pikante
			 boutade, is de eenvoudige waarheid, mits men z'n
			 ‘aujourd'hui’ wegwerpe, dat naar verzenmakers-manier maar 'n
			 stopwoord is om den regel te vullen. De in z'nsaillie vervatte opmerking
			 namelyk, is altyd en overal van toepassing geweest. Dit durf
			 ik zeggen, op 't gevaar af van misverstaan te worden. Ik bedoel geen
			 sarkasme, geen zoogenaamde ondeugendheid. Evenmin tracht ik 'n meening
			 uitteventen voor nieuw, die sedert lang by lieden die deftigheid putten uit
			 afschuw van waarheid, werd gebrandmerkt als cyniek, en even lang reeds 'n
			 gemeenplaats is in liederlyke kringen, waar de waarheid schynt gezocht te
			 worden in 't wegwerpen van décentie. En, bovenal, ik wil niet lasteren.
			 M'n bedoeling is in wysgeerig-gemoedelyke overtuiging te zeggen wat ik voor
			 waar houd, op 't gevaar af dat die waarheid in 't oor der lezers 'n geheel
			 anderen klank hebbe, dan met myn stemming over dergelyke onderwerpen
			 overeenkomt. Wat deze stemming zelf aangaat, het is wel treurig dat zy
			 inderdaad kan gelden voor iets nieuws. Er moet veel bégueule
			 valsheid en veel valsche geestigheid worden ter-zy gedrongen, voor m'n
			 opvatting de 
{==326==} {>>pagina-aanduiding<<}
 plaats kan innemen die haar toekomt.
		  Piron had gelyk!
		  Maar, nog-eens, wat hy uitte als 'n lichtzinnige aardigheid - ik
			 vind er niets grappigs in! - bevestig ik in nuchter-statistischen zin. Het is
			 met cyfers te bewyzen dat Piron gelyk had.
		  Gegeven: zóóveel mannen tusschen de achttien en zestig
			 jaren, waaronder zóóveel ongehuwden. Gegeven:
			 zóóveel gehuwde mannen wier vrouwen zekeren ouderdom hebben
			 bereikt, of die om andere redenen... 
		  Gegeven: zóóveel hartstocht, zóóveel
			 schoonheidsgevoel, zóóveel zinnelykheid, zóóveel
			 luim, in één woord: zóóveel physische, psychische
			 en maatschappelyke toestanden, d.i. zóóveel werkelykheid.
			 En:
		  Gegeven de officieele prostitutie volgens de registers der
			 policie, afdeeling: moralité publique, waarin slechts
			 zéér weinig publieke vrouwen staan opgeschreven... 
		  Reken maar na, lezer!
		  Toch zou ik deze opmerking niet openbaar gemaakt hebben, indien de
			 konkluzie die daaruit onvermydelyk volgt, in myn mond de beteekenis had die aan
			 zulke beschouwingen gewoonlyk gehecht wordt. Men is voor ernstige opvatting
			 bedorven, òf door 'n preutsch uitwyken voor de waarheid, òf door
			 tegenzin in liederlyke plompheid, òf en vooral door 't uitvloeisel van
			 deze beide afwykingen, d.i. door 'n afgezaagd spelen met het kwazi-pikante. De
			 armoedige geestigheid van zoo'n Piron zou geen reden tot bestaan hebben, indien
			 men niet door huichelend zwygen 'n premie uitreikte aan ieder die door zekere
			 slinksheid van zinwending 't verbodene wist uittedrukken. Alle
			 zoogenaamd-aardige toespelingen op 't geslachtsleven zyn van slecht allooi, en
			 zouden niet te plaatsen zyn, wanneer men gewoon was aan oprechte - d.i.
			 werkelyk kuische! - taal. In den bybel, die zooveel heerlyke modellen bevat van
			 alle soorten van litteratuur het geestige vooral niet uitgesloten - komt
			 geen enkel gezegde voor, dat door dubbelzinnigheid tot lachen opwekt. De
			 oorzaak ligt in de oprechtheid waarmee daarin alles by den naam genoemd wordt.
			 De naïve schryvers maakten van den byslaap zoo min 'n mysterie als van
			 eten en drinken. Het zoeken naar 'n kronkelend omwegje tot het voorstellen van
			 'n denkbeeld dat niet ronduit mag genoemd worden, zou dus door hen den
			 armzaligen uitvinder niet toegerekend zyn als iets kunstigs. En hiermee verviel
			 vanzelf de povere industrie van de zoogenaamd-pikante dubbelzinnigheden.
		  
{==327==} {>>pagina-aanduiding<<}
 
		  Wat my betreft, ik eisch dat men myn beschouwingen over dergelyke
			 onderwerpen opvatte in bybelsche stemming, en ze niet op één lyn
			 stelle met fransche geestigheidjes die ik sedert veertig jaar ontwassen ben, of
			 waarin ik - zóó is het! - nooit smaak heb gevonden. Waar ik
			 spreek van 't geslachtsleven, doe ik dit als mensch, als volwassen man, als
			 iemand die waarheid zoekt, en niet als 'n jongen die meent aardig te zyn door
			 met woord- of zinspeling 'n verbod te ontduiken. 't Getuigt niet voor m'n al te
			 gemoralizeerd Publiek, dat ik dit zoo nadrukkelyk moet verzekeren, maar te
			 oordeelen naar 'tgeen ik van dat Publiek onder de oogen kryg, is deze
			 verzekering hoognoodig. Sommigen myner lezers staan misschien nog laag genoeg
			 om by dubbelzinnigheden van den hier bedoelden aard te lachen. Ik niet. Myn
			 hoofdindruk is medelyden met den arme die aan zóó'n Publiek
			 denkbeelden van anderen aard moet verstaanbaar maken, medelyden met mezelf
			 alzoo. Eens-vooral dus, waar ik spreek van byslaap of geslachtsleven, doe ik
			 dit met dezelfde eenvoudigheid, als waarmede ik 't schaatsryden of 'n grondwet
			 behandel. De kwajongen die gesteld is op 'n anderen toon, of die in myn
			 toon iets anders zoekt, wordt zoo onheusch mogelyk uitgenoodigd zich te
			 voorzien by Piron, e.d. Er is veel verschot in deze soort van grappenmakers,
			 want de waar die zy leveren is allergoedkoopst. Auteurs en artisten kunnen dik
			 worden by zulke leverantie. En hun klanten ook.
		
		
		  1072.

		  Femke zou niet gelachen hebben by'n dubbelzinnigheid. Hoogstens had
			 ze gevraagd: ‘waarom toch lacht men zoo?’ Haar gemoed was rein als
			 van 'n beestje, niet omdat zy zekere dingen niet wist, maar omdat men haar
			 nooit had voorgepreekt of laten gissen dat het weten van zekere dingen
			 schandelyk wezen zou.
		  Ik zeide reeds dat ook hierin de mode haar rol speelt. De
			 geschiedenis van alle zoogenaamd-beschaafde volken levert bewyzen dat de
			 zedelykheids-begrippen gaande-weg toenemen in huichelary. En dit is even
			 eenvoudig te verklaren als 't springen van stoomketels ten-gevolge van het te
			 zwaar belasten der veiligheidskleppen. Er gaat geen kracht te-loor. Waar alzoo
			 het behoorlyk uiten van denkbeelden of aandoeningen wordt tegengegaan, bersten
			 zy op ónbehoorlyke wyze uit. Wie er aan twyfelt, luistere naar
			 jongeluîs-gesprekken, praatjes die alle aantrekkelykheid zouden missen,
		  	wanneer de behandelde onderwerpen niet op den index van fatsoen-
{==328==} {>>pagina-aanduiding<<}
lyke
			 gezelschappen waren geplaatst. Men leze de vuile
			 ‘bruiloftsverzen’ en ‘huwelykszangen’ van onze
			 voorvaderen - zoo héél ver behoeft men daartoe niet terug te
			 gaan? - en lette op 't kwajongensachtige waarin de godvruchtige deftigheid van
			 die mannen by zulke gelegenheden uitspatte. En op de geestigheid! De gansche
			 zaak kwam altyd neer op 't niet-noemend aanduiden van geslachtsdrift,
			 teeldeelen en byslaap. Verder gingen de eischen van de kunst niet. De triumf
			 der dichters van die soort bestond in de verlegenheid der bruid, 'n
			 verlegenheid die natuurlyk van 'tzelfde allooi was als de geestigheid die ze
			 heette te veroorzaken. En dit waren dezelfde menschen wier gevoel van decentie
			 verbood, met kinderen over geslachtsdrift te spreken! De menschen die 't
			 kiescher vonden de herkomst van hun kroost te verleggen naar 't Volewyksche
			 galgeveld, dan door aandoenlyke eenvoudigheid 't kind eerbied inteboezemen voor
			 de vrouw die 't met smarte gebaard heeft!
		  Sedert lang peinsde ik op 'n middel om deze huichelachtige laagheid
			 uitteroeien, en meen het gevonden te hebben. Er moet 'n boekjen over den
			 byslaap geschreven worden, in den geest van Macé's
			 ‘geschiedenis van 'n hapje brood.’ Wie er lust en
			 bekwaamheid toe heeft, wordt by dezen opgeroepen aan dit hoogstbelangryk
			 onderwerp z'n krachten te wyden. Blyft deze uitnoodiging onbeantwoord, dan zal
			 ikzelf het doen, doch 't ware my liever deze taak door anderen verricht te
			 zien. De ernstig wetenschappelyk-korrekte uiteenzetting van dit onderwerp, zou
			 my meer tyd kosten dan ik gevoegelyk missen kan. Ouders die volstrekt hun
			 kinderen willen opvoeden òf tot idioten, òf tot huichelaars,
			 òf tot vergroeid-hysterische wanschepsels, kunnen nu by-tyds hun
			 boekverkooper waarschuwen tegen 't ‘op bezien’ zenden van 't
			 kinderboekje dat hen bedreigt.
		  De anderen zyn me dank schuldig.
		
		
		  1073.

		  Als tegenstelling, en juist om de walgelykheid van
			 gemáákte pudeur en van de daaruit voortvloeiende
			 liederlykheid te doen uitkomen, maak ik hier melding van zeker werk dat in 't
			 begin dezer eeuw verscheen, en naar ik meen eenigen opgang maakte. Ik bezit het
			 niet, en verlaat me by 't noemen van den titel en de beoordeeling van den
			 inhoud, op m'n geheugen. Het heette: ‘Het Land, in
		  brieven.’ Zekere 
		  Van den Bergh... 
		  
		  Misschien nemen sommige letterkundigen 't my kwalyk 
{==329==} {>>pagina-aanduiding<<}

			 dat ik den man niet ken. Z'n toon kwam my mecenatisch voor, en 't is dus te
			 veronderstellen dat-i een niet geheel onbeduidende persoonlykheid geweest is.
			 Misschien 'n dominee of zoo-iets.
		  
		  Die Van den Bergh dan pryst met iets als kerkelyke goedkeuring 't
			 werk aan, en zegt den lezer dat het geschreven werd door ‘eene
			 vrouw.’
		  Dat vrouwelyk ‘Land, in brieven’ kwam my voor, 'n
			 vervelende lektuur te zyn voor ieder die slechts genot vindt in rechtstreeks
			 vermaak. My was dit eenigszins anders, omdat het lankwyligste boek me belang
			 inboezemt, zoodra ik daarin gegevens vind ter beoordeeling van den tydgeest.
			 Nooit, byv. laat ik van 'n kinderboekje dat my in handen valt, 'n letter
			 ongelezen. Hoe dit zy, ik heb reden om te veronderstellen dat de onbekende
			 schryfster van 't ‘Land, in brieven’ wel in-staat zou
			 geweest zyn iets goeds te leveren, als ze maar niet aan den leiband der
			 ‘school’ van haren tyd had geloopen. Al die bladzyden rieken naar
			 Uilkens en Martinet. Overal 't grappig pogen om den katechismus van de Kerk te
			 doen overeenstemmen met den katechismus der Natuur. Overal dat vroom gewurm om
			 God, God en nog-eens God, te distilleeren uit hooischelven en insekten. 't Is
			 om er meelyden mee te hebben. Er blykt dat de schryfster haar Publiek naar de
			 oogen zag - 'n zeker middel om niets goeds voorttebrengen - en misschien ook
			 den Meceen die haar 'timprimatur et legatur leveren zou, hem of andere
			 ‘vrienden die haar den raad gaven, hare niet onverdienstelyke
			 pennevruchten... enz.
		  Hoe dit zy, allerfatsoenlykst is het boek. En, meer nog, 't
			 is damesachtig fatsoenlyk. De dominee die z'n ‘begaafde
			 vriendin’ prees en aanbeval, stelde zich waarlyk niet bloot aan berisping
			 van z'n konsistorie.
		  De schryfster geeft alzoo 't gewoon kontingent beschouwingen over de
			 byzondere goedheid van God die 't groeien der gewassen niet belet, over 't
			 zweeten van de landlieden in den oogsttyd, en over de dankbaarheid der brave
			 dorpelingen voor 't geregeld op- en ondergaan van de zon. Te-midden echter van
			 dezen vroom-sentimenteelen nonsens, blinkt ons in een enkelen regel 'n juweel
			 van eenvoudige oprechtheid te-gemoet. De schryfster laat zich 'n opmerking
			 ontsnappen, die - in-verband gebracht met zeden en vooroordeel - getuigenis
			 geeft van ongewone gemoedsreinheid. Dááraan alleen immers kunnen
			 we het toeschryven, dat ze 
{==330==} {>>pagina-aanduiding<<}
 zich de erkentenis laat
			 ontvallen:het paren der vogeltjes met zooveel genoegen te hebben
			 aanschouwd!
		  Ziedaar natuur! Natuur van die vogeltjes, ja, maar ook en
			 vooral van de ‘vriendin’ die slechts meende ‘het Land’
			 te beschryven, en in dat ééne woord zoo allerliefst zichzelf
			 beschreef. De oprechtheid die hier voor den dag treedt, is om te kussen. Om
			 dien regel vergeeft men 't boek, dat juist door z'n allerdeftigsten toon de
			 waarde van deze onwillekeurige natuurlykheid te-meer doet uitkomen. Indien 't
			 woord ‘onschuld’ 'n zin heeft, dan was de schryfster van 't
			 ‘Land in brieven’ onschuldig.
		  Zóó onschuldig nu was onze Femken ook!
		
		
		  1074.

		  ‘Trouwen? Hy... die kleine jongen... my,
			 Femke?’
		  
		  De eerste indruk was koddig. En daarom had ze gelachen. Inderdaad,
			 zoo dikwyls ze na de historie van Aztalpa aan Wouter gedacht had - en ze dacht
			 dikwyls aan hem - was 't met de zucht om hem 'n dienst te doen. Aan z'n verzen
			 of ander schoolwerk kon ze hem niet helpen, maar als de Heilige Maagd haar
			 verschenen ware, en 'n gunst had te kiezen gegeven, zou ze waarschynlyk verlof
			 gevraagd hebben Wouters halskraagje te mogen wasschen en bleeken, of zoo-iets.
			 Later, toen hy ziek was, zou de eerzucht van haar genegenheid zich verder
			 hebben uitgestrekt, en misschien ware zy Maria te-staan gekomen op 't mirakel
			 dat ze Wouter op den schoot had gekregen om hem te koesteren zooals ze de
			 kinderen van haar nicht had gedaan.
		  
		  Maar... trouwen?
		  
		  Was 't wonder dat ze gelachen had by zoo'n zonderling voorstel? En
			 dat ze nog-eens lachte toen hy 't herhaalde?
		  
		  Vanwaar dan dat ze op-eenmaal ernstig werd na 't ontwaren van de
			 smart die haar vroolykheid hem veroorzaakte?
		  
		  Voorzeker zou dit het geval niet geweest zyn, indien ze òf
			 onryp ware geweest, òf door kunstmatige overprikkeling bedorven voor
			 gezonde rypheid. Niets stond in haar ziel de normale werking van de zucht tot
			 éénzyn, tot aansluiten - en dus tot liefhebben! - in den weg. De
			 bevallige harmonie tusschen zedelyke en lichamelyke ontwikkeling deelde zich
			 tevens mede aan haar verstand. Op-eens begreep zy dat er eerbiedwaardige ernst
			 lag in Wouters kinderlyke geest-vervoering die zoo-even nog haar bespottelyk
			 voorkwam, en 
{==331==} {>>pagina-aanduiding<<}
 de geleidelyke overgang van begrip tot gevoel -
			 wàs 't 'n overgang? - vloeide vanzelf hieruit voort.
		  
		  Ze begreep Wouter, en had voor 't sparen van z'n gevoel geen
			 andere reden dan de rype perzik zou kunnen aanvoeren voor z'n sappigheid en
			 dons. Femke toonde zich vlug van begrip, fyn van opvatting en liefelyk in
			 handelwyze: omdat ze kompleet was.
		
		
{==332==} {>>pagina-aanduiding<<}
 
		  Wouter moet 'n beroep kiezen. Advies van den auteur, dat
			 waarschynlyk door Jufrouw Pieterse niet zou begrepen worden, en dat-i
			 daarom maar in vertrouwen meedeelt aan den lezer, op hoop van
			 beter.

		  1075.

		  Wouters uitgeleerdheid op de school bleef nog altyd zonderling
			 afsteken by de rechten die men hem scheen toetekennen in den huiselyken kring.
			 De oorzaken hiervan waren: eerstens, dat hy de jongste was, en bovendien 'n
			 jongen, die tegenover meisjes altyd eenige jaren minder telt dan z'n
			 doopceel. Ten-tweede ging hy diep gebukt onder de atmosfeerdrukking der
			 verwaandheid van z'n broêr Stoffel.
		  
		  - Nu ja, moeder, de eerste by Meester Pennewip. Maar ziet u, daarom
			 is-i nog geen professer. Er zyn nog heel andere scholen in de stad, waar hy
			 misschien de allerlaagste wezen zou.
		  - Wel zeker, Stoffel, dat zeg ik ook altyd. Er zyn andere scholen.
			 Maar ik wou nu maar weten wat we met 'm zullen aanvangen. Letterzetten wil-i
			 niet. En naar zee... nu dat's me-n-ook wat!
		  
		  ‘Dat's me-n-ook wat!’ beduidt: 't is te gek om van te
			 spreken. Onder de tallooze plannen, wenschen, idealen, waarmee Wouter zich
			 sedert eenigen tyd had bezig gehouden, behoorde ook de op-eens ontwaakte lust
			 om zeeman te worden. Geheel vreemd was hem dit denkbeeld nooit geweest - er was
			 iets Afrikaansch in - maar hy voelde zich daarin 
{==333==} {>>pagina-aanduiding<<}
 versterkt door
			 de geschiedenis van den ongelukkigen Jakob Claesz. De gedachtenloop die hiertoe
			 leidde, is niet moeielyk nategaan.
		  Met de eigenaardige beschroomdheid die we dikwyls in hem waarnamen,
			 had-i z'n wensch geopenbaard. Maar ze was met even eigenaardige afkeuring
			 ontvangen geworden. In zeer veel hollandsche huisgezinnen namelyk, is de
			 zeevaart - als baden en zwemmen - 'n uitspatting, 'n misbruik, 'n
			 losbandigheid, 'n paradox, 'n hors d'oeuvre of 'n ondeugd.
		  
		  - De goeie God zal me bewaren, hoop ik, voor zoo'n affront, riep de
			 moeder. Heb ik je daartoe opgebracht? Heb ik er dàt nu van, jongen, dat
			 ik je zoo goed heb laten leeren van sogrefie en alles? Zal je dan nooit
			 ophouden met akeligheid!
		  
		  Wat zou Wouter doen? Hy mompelde iets van ontdekkingsreizen, van
			 onbekende koninkryken, van Straat Magellaan... helaas!
		  Stoffel vond ook dat zoo-iets niet te-pas kwam, en verhaalde
			 treffende voorbeelden van jongeluî die naar zee waren gegaan nadat ze
			 zich aan-wal niet goed gedragen hadden, waaruit hy met de logiek die in zyn
			 kring voldoende was, betoogde dat men nooit naar zee moest gaan.
		  En Wouter van zyn kant, had geen lust in al de schitterende
			 loopbanen die men hem voorsloeg. Hy wilde geen schoolmeester worden, geen
			 schoenmaker, geen leerling op 'n notariskantoor, geen bediende in 'n winkel,
			 geen aptekersjongen... 
		  Om rechtvaardig te zyn moet ik erkennen dat de redenen van z'n
			 tegenzin in al deze vakken, niet veel gegronder waren dan de bedenkingen die
			 men tegen het door hem gekozene inbracht.
		  De gesprekken die hieruit voortvloeiden waren kurieus, doch hadden
			 de verdienste dat zekere hoofdzaak ruiterlyker by den naam werd genoemd, dan by
			 zulke gelegenheden wel eens 't geval is. De meer of mindere kans op
			 ‘geld-verdienen’ werd flinkweg op den voorgrond gesteld, en zelfs
			 de vraag: welk vak mogelykheid aanbood om zeer spoedig ‘in de
			 verdiensten te komen?’ Alleen Stoffel meende aan boekerige deftigheid
			 schuldig te zyn, nu-en-dan de gemeenplaats over 't ‘worden van 'n nuttig
			 lid in de Maatschappy’ voor-den-dag te brengen. Toevallig - en zeer
			 by-uitzondering - had-i hier met 'n kind te doen dat deze versleten en
		  	huichelachtige fraze in ernst opnam. Wouter wilde inder-
{==334==} {>>pagina-aanduiding<<}
daad  iets
			 tot-stand brengen, iets leveren:
		  de plaats betalen die het lot hem bood.
		  ...en iets meer dan dat, als 't mogelyk was! Kon hy 't helpen dat
			 het hem toegelegd plaatsje zoo bekrompen was? Hy voelde aandrift tot het goede,
			 tot het ongewone, tot het moeielyke, en z'n lust tot de zeevaart sproot niet
			 zoozeer voort uit rechtstreeks verlangen naar 'n werkkring die hem trouwens
			 geheel onbekend was, als uit de hoop dat-i daarin gelegenheid vinden zou...
			 
		  Wie beschryft al de verrukkelyke droomen die hem z'n verbeelding
			 voorspiegelde?
		  Het is zeer gelukkig dat Juffrouw Pieterse myn raad niet gevraagd
			 heeft by de keuze van 'n beroep van haar jongsten zoon, daar ik in dit geval my
			 had moeten schuldig maken aan 'n advies dat niet veel kans had door haar
			 begrepen te worden. En zelfs niet door Stoffel.
		  Laat ons zien of ik by den lezer gelukkiger wezen zal.
		  Eerst - als gewoonlyk - 'n fraze ter-zy gedrongen: het voorgewend
			 streven naar nuttigheid.
		  Indien het waar was dat hierop by 't doen van 'n beroepskeuze werd
			 acht-geslagen, zou men sedert lang de verschillende bedryven verdeeld hebben in
			 zeer nuttige, minder nuttige en schadelyke. By toenemende beschaving en daarmee
			 samengaande verfyning van 't zedelykheidsgevoel, zou het te voorzien zyn dat
			 het aantal kandidaten voor 't àllernuttigste vak gaande-weg zou
			 aangroeien tot 'n reusachtig cyfer, en weldra zou dan - naar zeer burgerlyke
			 opvatting van 't woord ‘nuttigheid’ - de heele Maatschappy bestaan
			 uit broodbakkers die geen andere klanten hadden dan hun kinderen, of uit
			 landbouwers, die te vergeefs duizend mudden graan zouden bieden voor 'n paar
			 schoenen of 'n kop koffi.
		  De ongerymdheid van deze konkluzie doet in 't oog vallen dat de
			 burgerlyke opvatting van 't woord ‘nuttigheid’ niet goed is.
		  
		  ‘Nu ja, molenaars en schoenmakers moeten er ook zyn...
		  
		  Juist! Er zyn ook lieden noodig die 't huis van den bakker bouwen,
			 z'n oven metselen, z'n meel malen, die hem van brandstof en schoeisel voorzien,
			 enz. Bovendien is er 'n publiek noodig, dat hem z'n brood afkoopt. De
			 nuttigheid van z'n beroep zou weinig te beteekenen hebben op 'n onbewoond
			 eiland.
		  De valsheid der gewone voorstelling, alsof de nuttigheid
			 
{==335==} {>>pagina-aanduiding<<}
 van eenig beroep bepaald werd door de onmisbaarheid van 't
			 voortbrengsel, ligt alzoo klaar voor oogen. We moesten die huichelary maar
			 afschaffen, daar toch niemand er aan gelooft, en ze dus de voor huichelary
			 nogal verdrietige fout heeft van overbodigheid. Er is met verdraaide
			 zedelykheid meer winst te behalen op àndere terreinen!
		  Zoolang we jeneverstokers aantreffen onder de ‘zeer geachte
			 leden der Maatschappy’... zoolang elk advokaat die ‘de rechten
			 van weduwen en weezen bepleit’ 'n ander advokaat tegenover zich
			 heeft, die wat ànders schynt te bepleiten dan de rechten van al die
			 weduwen en weezen... zoolang we schryvers hebben, die met goed gevolg op de
			 domheid van hun lezers spekuleeren... zoolang er professers zyn die van
			 o en e of oo en ee leven... zoolang er
			 ‘achtbare’ fortuinen worden verdiend met het verkoopen van pillen
			 voor alle kwalen... zoolang men het duldt dat uitschryvers van negotiatien en
			 leeningen zich aanstellen als respektable lieden, en zelfs door sommigen
			 daarvoor gehouden worden... zoolang men ‘iets’ worden kan door
			 ‘in’ iets te gaan, in koffi, suiker, peperment, assurantie,
			 kurk, effekten, sina's appelen, hennep, enz... zoolang 'n minister die 't
			 land te-gronde richt, niet wordt aangespuwd... zoolang de eerste de beste,
			 zonder 't minste blyk te hebben gegeven noch van kennis, noch van bekwaamheid,
			 noch van karakter, noch van integriteit, voor goed genoeg wordt gehouden om 't
			 Volk te vertegenwoordigen... zoolang ieder die 'n fraze weet saamtelymen - en
			 zelfs menigeen die 'tniet kan - zich onbespot het recht aanmatigt de
			 Natie voortelichten, en daarvoor met levensonderhoud betaald wordt... 
		  Zoolang, in één woord, de waarde en achtbaarheid van
			 elk maatschappelyk standpunt bepaald wordt door 't inkomen en 't aanzien dat
			 men zich - hoe dan ook! - daarvan weet te verschaffen... 
		  Zóólang ook zal 't 'n ongerymdheid blyven de
			 nuttigheid der voortgebrachte of behandelde zaak tot maatstaf te nemen
			 van het nut dat de persoon die zoodanige zaak levert of behandelt, de
			 Maatschappy aanbrengt. Laat ons oprecht zyn, en erkennen dat 'n ambachtsman
			 zich zeer vereerd zou moeten achten, de laarzen van Holloway's ryknecht te
			 poetsen. En dit geschiedt dan ook. De werkman die 't weigerde, zou gehouden
			 worden voor... excentriek. Een bewys dat het tegendeel regel is.
		  Zou men niet op 'n verkeerden weg zyn, indien men de bepaling der
			 betrekkelyke achtbaarheid van jeneverstokers 
{==336==} {>>pagina-aanduiding<<}
 en broodbakkers liet
			 afhangen van de nuttigheids-verhouding tusschen brood en jenever? Toch is -
			 volgens 'n opmerking van 
			 Stuart Mill, die zoo ryk is aan
			 oorspronkelyke ideën als Holloway aan pillen - nog nooit de zoon van 'n
			 likeurstoker bakker geworden, omdat-i 't leveren van brood nuttiger vond dan 't
			 stoken van jenever. Kouzen zyn nuttige kleedingstukken. Is dit 'n reden om al
			 onze dochters opteleiden tot breisters? Onze papieren behangsels zyn...
			 smakeloos, nu ja, maar dit is byzaak. Ze werken vergiftigend, en hebben
			 hoogstwaarschynlyk... 
		  
		  Stuart Mill zegt er niets van, en dus kan ik maar gissenderwyze
			 spreken, omdat het 'n Hollander niet voegen zou 'n denkbeeld te hebben dat niet
			 gestolen is van 'n opgehemelden vreemdeling.
		  
		  ...die behangsels dan zouden wel eens meer menschen kunnen vermoord
			 hebben, dan 'n paar dozyn oorlogen.
			  * Heeft men er ooit van gehoord dat de fabrikanten van die
			 voddery tot booswichten verklaard zyn, of ook maar tot beoefenaars van 'n niet
			 byzonder nuttig vak? Immers neen.
		  Lieve hemel, men is al bly wanneer men z'n kind hier-of-daar 'n
			 plaatsje heeft weten te verschaffen, onverschillig of hem daardoor de kans
			 wordt geopend weduwen en weezen te beschermen, of vrouwen tot weduw, kinderen
			 tot wees te maken.
		  Er bestaan nuttige menschen. Het zyn dezulken wier plaats
			 niet, of slechts zeer moeielyk, door anderen zou kunnen worden ingenomen.
			 Nuttige beroepen - d.i. nuttig by-uitnemendheid - zyn erniet. Elk
			 vak, vertegenwoordigd door zooveel individuen als de verhouding tusschen vraag
			 en aanbod toelaat of eischt, is even nuttig als 'n ander dat dóór
			 z'n bestaan blyk geeft reden van bestaan te hebben. Waar deze
			 
{==337==} {>>pagina-aanduiding<<}
 reden ophoudt, sterft het uit als toovenaars, profeten, dominees
			 en pruikenmakers.
		  Dat men zekere vakken zou kunnen noemen, welker uitoefening
			 inderdaad schadelyk werkt op het algemeene welzyn, is waar. Doch de blaam
			 hiervan treft niet dan ten-onrechte de personen die zich daaraan... wyden.
			 Zulke bedryven zyn 't uitvloeisel van den smaak en der vermeende behoeften
			 onzer maatschappy, ook al weigerde deze of gene zich daarmee bezig te houden.
			 Een behangselfabrikant die uit zedelykheidsgevoel z'n fabriek veranderde in 'n
			 Delftsche-plateelbakkery, zou niets nuttigs verricht hebben zoolang de publieke
			 smaak niet veranderde. En, by verandering van dien smaak, zou z'n eigenaardige
			 industrie van giftverspreiding vanzelf vervallen.
		  Toen onlangs te Parys de betrekking van beul vakant was, boden zich
			 honderde personen aan om haar te vervullen. Wanneer men aan die kandidaten
			 gevraagd had of ze hierin de bekroning zochten van 'n jeugdige
			 nuttigheids-illuzie, zouden ze ontkennend geantwoord hebben, doch waarschynlyk
			 met de vergoelykende opmerking: als ik 't niet doe, wordt het
			 door 'n ander gedaan.’
		  Wel zeker! Als Peter weigert brood te bakken of z'n medemenschen den
			 kop afteslaan, zal Paul het doen. Er kan dus uit Peters weigering evenmin
			 broodsgebrek voortvloeien, als verhooging van 't peil der humaniteit, of van
			 wat daarvoor doorgaat. We hebben 't recht niet, laag neertezien op schavotten,
			 zoo lang we genoegen nemen met erger dingen.
		  Maar de zekerheid dat de keus van Peter en Paul niet den minsten
			 invloed heeft op de algemeene welvaart, bewerkt dan toch dat er 'n nummer
			 minder is op 't zwarigheids-lystje van ouders die 'n beroep zoeken voor hun
			 kroost.
		  Waardoor moet men zich dan laten leiden?
		  Door den smaak der kinderen?
		  Deze beteekent niets. Eerst willen ze koning worden, of koetsier.
			 Later worden ze beheerscht door zekere grilligheid die niet veel meer reden van
			 bestaan heeft dan de vroegere begeerte om op 'n troon of 'n bok te zitten. Die
			 smaak laat zich nogal gemakkelyk wyzigen, omdat ze gewoonlyk 'n uitvloeisel is
			 van bykomende zaken die 't kind voor hoofdzaak houdt. Zoo zal menige jongen
			 zee-officier willen worden, omdat hy 't dolkje zoo aardig vindt, waarmee 'n
			 adelborst getooid is. Ik heb 'n knaap gekend, die z'n ouders opdrong dat-i
			 zoo'n byzonderen aanleg had voor de schilderkunst. Hy betoogde z'n uitsluitende
			 vocatie, door alles te minachten wat 
{==338==} {>>pagina-aanduiding<<}
 men hem zei, alles te
			 verwaarloozen wat men hem opdroeg, en vooral door niets te leeren. Na langen
			 tegenstand dwong hy z'n ouders tot toegeven. Hy is schilder geworden, d.i.
			 niets. Want, niet den minsten byzonderen aanleg bezittende, heeft hy 't
			 in dat vak ter-nauwernood gebracht tot de middelmatigheid die in de kunst niet
			 de minste waarde heeft. Z'n ouders hebben nooit geweten welke luchtspiegeling
			 hem verleidde tot de meening dat er 'n artist in hem stak, maar my is 't
			 duidelyk geworden. In z'n jeugd had hy brieven gelezen van 'n bloedverwant die
			 in Italie reisde, en waarin eenige aantrekkelyke schetsjes werden gegeven van
			 't kunstenaarsleven te Rome. Onze kleine dwarsdryver nam ter-goeder-trouw z'n
			 lust om aan zekere pretjes deeltenemen, voor 'n roeping tot de Kunst, en
			 de ouders waren niet oplettend of niet ontwikkeld genoeg om deze
			 begripsverwarring tot helderheid te brengen.
		  Men ontmoet zeer dikwyls menschen die zich beklagen dat ze
			 gedwarsboomd zyn in hun levensplannen, maar gewoonlyk hebben ze ongelyk. Dat
			 het opgedrongen vak niet met hunne neigingen overeenstemt, kan waar zyn. Doch
			 de vraag blyft altyd of hun eigen kinderlyke smaak hun niet 'n nog onaangenamer
			 poets zou gespeeld hebben, wanneer men daarin had toegegeven? Ik denk hierby
			 aan 
			 Tollens die ‘in’ verfwaren
			 gestoken werd, en liever in verzen gedaan had... naar z'n zeggen. Hy beklaagt
			 zich - of liever, hy beroemt er zich op - dat-i ‘verzen door de cyfers
			 heen’ schreef. Eilieve, wanneer z'n ouders hadden toegegeven in z'n
			 ziekelyken lust... 
		
		
		  1076.

		  De beweerde voorkeur voor anderen arbeid dan ons wordt opgedragen,
			 is niet zelden afkeer van àllen arbeid.
		
		
		  1077.

		  ...wanneer Tollens' ouders hem vergund hadden z'n neiging te volgen,
			 wat zou er gebeurd zyn? Me dunkt dat de man, met verfwaren en al, verzen genoeg
			 gemaakt heeft. Ik heb nooit ‘in verf gedaan’ en weet dus niet of 't
			 'n uitputtend onderwerp is, doch houd voor zeker dat 'ndenkend wezen 't
			 daarin langer kan uithouden dan in rymelary. 
			 Tollens weet niet welken dienst hem z'n
			 ouders bewezen, en ook de Natie is hun dank schuldig. Het is juist een der
			 verdiensten van ons landje, dat men daarin van verzenmaken alleen niet leven
			 kan. 
			 Ten Kate zelf, die 't in de hebbelykheid
		  	om woorden in maat en rym te zetten, heel ver ge-
{==339==} {>>pagina-aanduiding<<}
bracht heeft, is
			 in oogenblikken van matelooze ongerymdheid wel genoodzaakt te preeken en te
			 katechizeeren om in leven te blyven, terwyl jeneverstokers hoogstens
			 onbezoldigde leden van 'n kieskollegie of 'n kerkeraad behoeven te zyn, om hun
			 plaats als ‘nuttig lid der maatschappy’ te handhaven.
		  Tollens heeft schoone stukken geleverd - Ten Kate ook! - maar ik
			 betwyfel of 't getal daarvan grooter zou geweest zyn, indien hy niet door z'n
			 ‘verfwaren’ ware geperst tot uiting. En tevens, of niet de massa
			 onbeduidende geestelooze, en zelfs bespottelyke, dingen waaraan hy zich
			 schuldig maakte, nog verpletterender zou geweest zyn, indien hy niet door z'n
			 prozaïsch beroep nu-en-dan ware belemmerd in 't voortrymelen. Ik wou dat
			 alle verzenmakers ‘in’ verfwaren gingen. Preeken en katechizeeren
			 werkt minder krachtig, naar 't schynt.
		  Daar ik alzoo aan den smaak der kinderen zoo weinig invloed wil
			 toegekend zien op de keuze van 'n beroep, zou men misschien meenen dat ik
			 ouders aanraad by-uitsluiting acht te slaan op 't karakter en de begaafdheden
			 van hun kroost. Ook dit echter mag ik geenszins toestemmen, en wel vooral omdat
			 het karakter en de gaven van 'n kind gewoonlyk aan z'n ouders onbekend zyn.
			 Velen zullen dit niet dan ongaarne erkennen, maar ieder zal het met my eens
			 worden, zoodra hy 't oog slaat op de kinderen van 'n ander. Dan ziet men in,
			 dat weinigen minder geschikt zyn om 'n jeugdig mensch te beoordeelen, dan de
			 vader en de moeder die 't van wieg en borst af hebben gezien door 't
			 prismavan liefde en ydelheid. En ook zonder deze beide oordeelbedervende
			 elementen, men ziet niet goed van zéér - d.i. hier: van al
			 te - naby. (122)
		  En dan de waarheidverdraaiende boekenpraatjes! 
			 De Ruiter was of werd 'n
			 heldomdat-i de lei stuk trapte op den Vlissingschen toren. In 
			 Gassendi stak 'n groot sterrekundige
			 want als herdersjongen zat-i met zoo'n slim gezichtje naar den hemel te
			 kyken. Al zulke vertellingen zyn après coup gemaakt. Of, al ware
			 dit zoo niet, ze zyn niet van toepassing. Zeker, er is verband tusschen de
			 neigingen of de gaven van den knaap en de hoedanigheden van den man, maar dit
			 verband ligt niet zóó, niet op die wyze, bloot. Zeer
			 dikwyls openbaart het zich door iets dat den oppervlakkigen beschouwer voorkomt
			 als tegenstelling. Hiervan slechts één voorbeeld, maar 't is
			 sprekend en voldoende. 
			 Van Speyk, de nobele woordhoudende Van
			 Speyk was - en niet alleen als kind, maar zelfs nog toen-i reeds lang
			 zee-officier was, en in Indie 
{==340==} {>>pagina-aanduiding<<}
 tegen de roovers z'n sporen
			 verdiend had - zeer beschroomd. Hy stamelde en toonde zich verlegen
			 toen-i by den schilder 
			 Hodges z'n portret bestelde. Ik zie kans
			 't verband tusschen zoodanige gemoedsfout en heldendeugd aantetoonen, even goed
			 als ik 't verband ken tusschen dierlyke brutaliteit en lafhartigheid, maar ik
			 durf vragen of de meeste ouders op de hoogte zyn om deze schynbare
			 psychische tegenstrydigheid optelossen?
		  Er bestaat nog 'n andere reden die de vermeende eigenaardigheid van
			 'n kind onbruikbaar maakt tot leiddraad voor beroepskeuze. Die eigenaardigheid
			 is zeer dikwyls opgedrongen. Men meent iets in hem te hebben opgemerkt,
			 en spreekt er over. Het kind hoort dit, wil belangwekkend zyn, enschynt
			 weldra te wezen wat men voorgaf en uitbazuinde dat-i wàs. De zucht om
			 niet beneden den roep te staan die er van hem uitgaat, is zóó
			 sterk dat-i zich beyveren zal 'n zeer ongunstige eigenschap ten-toon te
			 spreiden, zoodra men die met geruchtmakende overdryving - als iets
			 zéér byzonders dus - gelaakt heeft. Zóó, byv. kost
			 het weinig moeite 'n kind driftig, koppig, lui en leugenachtig te maken.
			 Daartoe behoeft men hem slechts in den waan te brengen dat-i in-staat is in
			 deze fraaie vakken iets uitstekends te leveren. Hy laat zich dan den roem van
			 't meesterschap niet ontgaan. De lezer weet immers dat kinderen dit met
			 krankzinnigen en beschonkenen gemeen hebben, dat ze zich nooit voordoen zooals
			 ze zyn, wanneer ze weten dat men hen gadeslaat? Deze opmerking is van volle
			 toepassing op hun fouten. Zoodra dezen in de schatting hunner omgeving de
			 gewone maat te-buiten gaan, wordt er mee gepronkt.
		  Doch, aangenomen eens dat eigenaardigheden in bekwaamheid of
			 karakter 'n minder bedriegelyken leiddraad opleverden tot het kiezen van 'n
			 beroep, wat zou er dan worden van de tallooze bedryven die geen byzondere gaven
			 van verstand of gemoed vereischen? Wat ook van de kinderen die geen byzondere
			 geestesrichting aan den dag leggen? Het bemannen onzer vloot kan immers niet
			 wachten op de voltalligheid van 't kontingent kinderen die torens beklommen
			 hebben? En, omgekeerd, moeten ouders de beslissing omtrent den werkkring van
			 hun kroost uitstellen tot het blyk geeft van byzonderen aanleg? Welke
			 byzonderheid zou dan telkens 't sein wezen dat het kind geschikt is voor zeker
			 beroep? Hoe moet zich de knaap gedragen, om te kennen te geven dat-i door onzen
			 lieven-heer bestemd is tot kleermaker? Tot vetweider? Tot winkelier? Tot
			 kouponknipper? Hoe 
{==341==} {>>pagina-aanduiding<<}
onderscheidt men de roeping voor onderdeelen
			 van zekere vakken? Waaruit blykt of de knaap geschikter is voor
			 ‘assurantie’ dan ‘reedery?’ Bekwamer in suiker dan in
			 koffi? Wie verzekert ons dat de eskapade van den jongen De Ruiter niet 'n
			 vingerwyzing van de Natuur was, dat-i in den wieg was gelegd voor
			 schoorsteenveger of leidekker?
		  En hoe te handelen, indien de knaap neigingen, begeerten of
			 hebbelykheden aan den dag legt, die niet toepasselyk zyn op de omstandigheden
			 of op 't land waarin hy geboren werd? Wat moet de Afrikaan met z'n zoontjen
			 aanvangen, als 't door waggelenden gang byzonderen aanleg openbaart voor
			 schaatsryden? Of de Hollander, wanneer-i bemerkt dat z'n kind behebt is met
			 rechtsgevoel?
		
		
		  1078.

		  De meeste beschouwingen alzoo, die men by de keuze van 'n beroep
			 telkens op den voorgrond hoort zetten, vallen in de termen van de zeer bekende
			 huichelachtige braafheidventery, waardoor 'n waarheidzoeker zich niet laat
			 bedriegen. Gelukkig wordt hiertoe geen groote scherpzinnigheid vereischt, omdat
			 zy die van zulke praatjes gebruik maken, daaraan even min gelooven als wie ze
			 aanhoort, en ze zich dus nogal dikwyls verklappen. Ieder weet, en als 't er op
			 aankomt zal ieder erkennen, dat het geldverdienen hoofdzaak is. Ik keur
			 dit volstrekt niet af, mits men de zaak by den naam noeme. Niet de waarheid is
			 plat, maar het verdraaien en verbloemen van de waarheid.
		  De zeer velen die uit ongewoonte niet in-staat zyn zoo op-eenmaal
			 overtegaan tot oprechtheid, kunnen zich behelpen met 'n overgangsmaatregel die
			 Gode even welgevallig is als den Mammon. Men wil geld, veel geld. Zeer wel. Men
			 wil nuttig zyn, allernuttigst. Ook goed. 't Een belet het ander niet, volstrekt
			 niet!
		  
		  Ziehier 'n voorbeeld hoe men zich in zoodanig geval te gedragen
			 hebbe.
		  
		  De jeugdige Lacrymax ontving 't levenslicht van 'n familie die
			 sedert menschengeheugen had gedaan in nuttigheid. De geboorte van Lacrymax was
			 er 'n blyk van, want z'n heele aanwezen was één maatschappelyk
			 nut. De advertentie die z'n menschwording bekend maakte, had eigenlyk aldus
			 kunnen worden ingekleed: ‘heden verloste zeer voorspoedig van 'n dosis
			 algemeen welzyn... enz. Maar zóó werd de geboorte van 't
			 nuttigheidswicht niet aangekondigd, omdat z'n ouders, by al hun overige
		  	deugden, ook de zeer voordeelige eigen-
{==342==} {>>pagina-aanduiding<<}
schap  bezaten van
			 nederigheid. De nieuwsgierige krantlezer vernam slechts dat er 'n kind geboren
			 was, zonder meer.
		  Tien, twaalf, twintig jaren later vonden er schoone diskussien
			 plaats over Lacrymax' loopbaan. Even als by alle rechtschapen ouders, stond de
			 nuttigheid bovenaan op 't lystje van de desiderata. Geld? Men dacht er
			 niet aan, d.i. niemand sprak er van.
		  Een der familieleden stelde voor, het begrip ‘nut’ nader
			 te bepalen. Hy vond den zin van dit woord te algemeen. Men kan toch immers geen
			 patent nemen als algemeen-nuttigheids-fabrikant? Ieder zag in dat het noodig
			 was zekere specialiteit te kiezen. Maar... welke?
		  De mode van den dag bracht kuisheid mee. Of deze mode ook in de
			 familie Lacrymax 'n gevolg was van de duurte der voedingsmiddelen, gelyk zeker
			 schryver in z'n Japansche Gesprekken beweerd heeft,
		  zullen we daarlaten. Zeker is het, dat het woord ‘deugd’ in
		  lacrymaxischen zin weinig anders beteekende dan verminkte geslachtsdrift. En
		  ‘ondeugd’ beduidde het tegendeel. Simple comme bonjour.
		  Het fnuiken van die ondeugd, en 't aanmoedigen van die
			 deugd, was dus de speciaal-nuttigheid die door de familie Lacrymax beoefend
			 werd, en ook dááraan zou alzoo de jonge Lacrymax zich toewyden.
			 Reeds op z'n tiende jaar kende hy lange verzen tegen den wellust van-buiten.
			  * Een
			 daarvan, 
{==343==} {>>pagina-aanduiding<<}
 en 't mooiste - de lezer zal 't wel kennen -
			 eindigde:
		  ‘En 't uitgemergeld rif zinkt ramlend in het
			 graf!’
		  Ieder weet dat bejaarde maagden van beide geslachten, asketen,
			 vleeschdooders, helden die aan den kogel of langdurigen garnizoensdienst
			 bezweken, arbeidsluî die van 'n stelling vielen, cholera- en
			 teringlyders, Origenessen, Jozefs van Egypte, Karel Grandissons, brave
			 Hendrikken, kortom alle onwellustige dooden, nooit anders in 't graf zinken dan
			 blozend, finaal ònuitgemergeld, en zonder rammelen... àls ze in
			 't graf zinken, wat aan hun diskretie staat.
		  Hoe dit zy, de eeuwigdurende blos der ‘deugd’ is bekend,
			 en 't is dus wel heel overbodig dat men nog boeken schryft over
			 kazuïstiek, of verhandelingen over den grondslag der moraal. De vraag: wat
			 is goed, wat is niet goed? komt my te eenvoudig voor om behandeld te worden. De
			 heele zaak berust op den graad van ‘uitgemergeldheid’ en de eenige
			 toetsteen van menschenwaarde is 'n weegschaal. De lezer zal me, hoop ik,
			 dankbaar wezen voor deze vereenvoudiging der methode van zeden-taxatie. We
			 kunnen voortaan onze moraliteit by 't gewicht bepalen. M'n aanspraak op
			 erkentelykheid is des-te-grooter, omdat ikzelf nogal mager ben, en er uitzie
			 als 'n dooie. Ik preek dus tegen m'n kerspel, en verdien geloof.
		  Met plompe opmerkingen, als byv. dat 'n zeer werkzaam zieleleven,
			 ergernis, afgematheid van den stryd tegen 't booze, enz. enz. wel eens
			 verschynselen kunnen te-weeg brengen, die iemand wat te vroeg voorbereiden om
			 ‘rammelend in 't graf te zinken’ houden wy ons niet op. Evenmin gun
			 ik me den tyd, het hemelsbreed verschil te bepleiten, tusschen 't aanpryzen van
		  	wellust, en 't afkeuren der burgerlyke be-
{==344==} {>>pagina-aanduiding<<}
krompenheid  die
			 alleen uit dit ondergeschikt bestanddeel van 't Mensch-zyn z'n deugdjes
			 samenknutselt. Voor 't oogenblik zy 't genoeg, dat de lacrymeerende familie met
			 hart en ziel tot deze laatste kathegorie behoorde. Deugd en kuizigheid waren
			 haar dezelfde zaak. Meer of iets anders kende ze niet, vatte ze niet, achtte ze
			 niet.
		  Maar ook in kuisheid bestaan specialiteiten. De jonge Lacrymax
			 spreidde by zekere gelegenheid 'n byzondere voorliefde ten-toon voor gevallen
			 meisjes, of liever voor 't ‘oprichten’ van zulke personen. De
			 Vlissingsche toren was beklommen, de lei werd stuk getrapt, het levensdoel van
			 den nuttigheidsapostel kon met vertrouwen vastgesteld worden.
		  Maar... om gevallen meisjes opterichten, moet men staan. Om te
			 staan, moet men leven, eten, drinken, wonen. En, meer nog, er zyn gevallen
			 meisjes die men niet behoorlyk kan oprichten zonder ook háár tot
			 leven, eten, drinken, wonen enz. in-staat te stellen. En hiertoe is... geld
			 noodig!
		  Geld?
		  Dáárom was 't onzen Lacrymax niet te doen. Waarachtig
			 niet! ‘De nuttigheid, m'nheeren, de nuttigheid... 
		  Hier volgen nu al de schoone verhandelingen niet, die door sommigen
			 by deze gelegenheid zouden gehouden worden over de nuttigheid.
		  Maar... geld was er noodig! Dit te ontkennen zou dwaasheid
			 geweest zyn. Alle gevallen meisjes wachtten met opstaan, tot Lacrymax geld
			 genoeg zou verdiend hebben om haar de helpende hand te reiken... 
		  De goeie jongen kon 't niet langer aanzien. Hy zocht en vond 'n
			 beroep dat hem binnen weinig jaren in-staat stellen zou z'n nuttigheids-honger
			 te verzadigen... 
		  Onze Lacrymax zette 'n flink bordeel op.
		  
		  Verkiest men in deze parabel toespeling te zien op 'n zeer groot
			 aantal personen die meepraten over den mishandelden Javaan, my wèl. Maar
			 't stukjen is niet dáárom geschreven. Ik wilde slechts 'n middel
			 aangeven hoe men, zonder den schyn van nuttigheidsbejag opteofferen, zich kan
			 meester maken van 't ééne noodige, van: geld. Het is
			 louter toevallig, dat m'n schetsje gaandeweg begon te gelyken op 't portret van
			 geparvenieerde Javanen-vrienden en Rechtbeschermers. 't Is zoo vreemd niet, dat
			 de teekening van 'n jakhals zekeren familietrek met den hyena vertoont. Doch al
			 was dit nu m'n uitdrukkelyke bedoeling niet, er blykt toch dat
			 zoogenaamde-roepingskeuze gebruik maakt van dezelfde 
{==345==} {>>pagina-aanduiding<<}

			 middeltjes die by 't kiezen van 'n beroep worden aangewend. Het wyzen
			 hierop is waarlyk niet overbodig in 'n Maatschappy die 't my als fout aanrekent
			 - domheid of onbeschaamdheid? - dat ik verzuimd heb fortuin te maken
			 voor ik te-velde trok tegen schelmery. M.a.w. dat ik niet manoeuvreerde als
			 Lacrymax en 's mans industrieel-politisch-moralistische geestverwanten.
		  Met al de virtuoziteit in 't gemeene, die m'nheer Publiek
			 kenmerkt, zou 't hem moeielyk vallen treffender blyk van laaghartigheid te
			 geven, dan door deze aanmerking op Havelaars domheid.
		
		
		  1079.

		   - Maar wat moet ik dan in gods-heeren-naam met den jongen
			 aanvangen?
		  
		  Zoo... zou juffrouw Pieterse gesproken hebben, indien ze vyftig
			 jaren later geleefd, en m'nIdeen gelezen had.
		  We mogen aannemen dat ze niet veel acht heeft geslagen op de
			 ‘nuttigheid’ die Stoffel fatsoenshalve by de zaak wou te-pas
			 brengen. Met onbedorven maagdelykheid van realistischen indruk, zocht ze voor
			 haar telg 'n werkkring ‘die wat geeft.’ A la bonne heure! 't
			 Is 'n ware verademing eens eindelyk met iemand te doen te hebben, die zegt
			 wat-i meent. De zeldzaamheid van 't geval gaf my aanleiding 't mensch even uit
			 den doode optewekken, en sprekende intevoeren. Er zyn wel eens wonderen
			 geschied om redenen van minder belang... 't is juist Pinkster vandaag.
		  Geldverdienen alzoo!
		  De bedoeling van deze aandoenlyke verzuchting is natuurlykerwyze:
			 zooveel mogelyk! En altoos in verhouding met de aangewende moeite en gemaakte
			 kosten. Het fabriekskind dat reeds op z'n tiende of twaalfde jaar ‘in de
			 verdienste’ komt, kan - 't overige gelyk-staande - geen aanspraak maken
			 op 'n even voordeelige loopbaan, als de knaap die tot z'n vyftiende of
			 zestiende jaar de school bezocht. Deze moet weer op zyn beurt achterstaan by
			 den jongeling in wien grooter kapitaal aan onderhoud en wetenschap is
			 opgespaard.
		  En bovendien spreekt het vanzelf, dat ook de meer of min toevallige
			 aanraking der ouders met personen die zekere vakken beoefenen, het beroep van
			 den vader of van andere bloedverwanten, de byzondere hulpbronnen der streek
			 welke men bewoont, en velerlei dergelyke omstandigheden meer, grooten invloed
		  	uitoefenen op de keuze van 'n beroep. Hier-
{==346==} {>>pagina-aanduiding<<}
uit  volgt dus alweder,
			 dat smaak en vermoedelyke aanleg van 't kind 'n zeer ondergeschikte rol
			 spelen.
		  Deze rol wordt echter nog onbeduidender, wanneer de ouders - gelyk
			 hun plicht voorschryft - te-rade gaan met de vermoedelyke toekomst der
			 maatschappy, of althans met de toekomst van het gedeelte daarvan, waarin de
			 aspirant-rykworder bestemd is zich te bewegen. Vakken, bedieningen en zelfs
			 ambachten, zyn aan daling en ryzing onderhevig. We zien telkens sommige takken
			 van bestaan verdwynen van 't lystje der kostwinningen, waarvoor natuurlyk
			 anderen in de plaats treden. Menige jongen wordt opgeleid tot werkman in 'n
			 gasfabriek, die vroeger ‘op’ 't kaarsenmaken zou
			 ‘gedaan’ zyn. Een groot deel der personen die 'n halve eeuw geleden
			 zouden geleefd hebben van kar en paard of vrachtschuit, zyn opgevolgd door nog
			 aanzienlyker getal menschen die van den stoom leven. Preekers en
			 geloofsonderwyzers maken gaande-weg plaats voor leeraren in iets wezenlyks, en
			 voor courantenschryvers. Anders uitgedrukt, het peil waartoe de hier bedoelde
			 verdrongen soort behoort, is aan 't zakken. Hieruit zal ten-laatste de
			 vernietiging van 't métier voortvloeien, 'n lot dat ter-zyner-tyd
			 ook aan krantenschryvers te wachten staat, en door denkers niet zonder
			 welgevallen zal worden begroet. De tyd zal komen dat wy in muzeën dominees
			 aantreffen in gezelschap van 'n ‘wy’ die geen
			 ‘hy’ is. Misschien wel tusschen 'n trekschuit en 'n
			 vetkaars. ‘Stokken en parapluien aan de deur?’ Onnoodige
			 waarschuwing! Wie zal barbaarsch genoeg zyn om zoo'n vetkaars, enz. kwaad te
			 doen? Hoogstens zal men de schouders ophalen, en zeggen: dat verbeeldde zich
			 licht te geven!’
		  Ouders behooren dus wel degelyk acht te slaan op de vermoedelyke
			 vooruitzichten die 'n vak oplevert. En dit is temeer noodig, omdat het werkelyk
			 aanvaarden van 'n beroep altyd minstens tien jaren later geschiedt dan 't
			 voorbereidend intreden. De keus van heden kan eerst na geruimere tyd worden
			 toegepast, en 't mogelyk of vermoedelyk verloop moet dus vooruit berekend
			 worden. De vraag is niet: wat levert vandaag de beste kans? Men moet trachten
			 doortedringen in de kansen der toekomst. Wie z'n jongen africht op
			 parlage, op zwendelary in effekten, vrage zich af, of er altyd Kamers
			 zullen bestaan, waar men met leege praat gediend is, en of de Volken
			 by-voortduring de renten zullen gelieven te betalen van de ten-behoeve der
			 kapitaalbezitters aangegane staatsschulden? Het bestudeeren van den opkomst en
			 't verval des tulpenhandels kan by dergelyke zaken goede
{==347==} {>>pagina-aanduiding<<}
 diensten
			 bewyzen.
		  
		  - Ik begryp er geen jota van... zou hier onze juffrouw Pieterse
			 zeggen. Ik heb van geen tulp of tulpsgelyk gesproken. De vraag is maar, wat we
			 met Wouter zullen aanvangen? Ik wou dat de jongen gauw in de verdiensten
			 kwam.
		  
		  Precies! Deze wensch is billyk. Maar er is nog 'n ander vereischte
			 dan spoed. We hebben duurzaamheid noodig. We moeten 'n vak zoeken, dat
			 uitbreiding te-gemoet gaat, of liever 'n vak welks vermoedelyke uitbreiding
			 grooter zal wezen dan de aanvankelyke konkurrentie. Niet allen toch hebben die
			 uitbreiding voorzien, en... wie 't eerst komt, het eerste maalt.
		  Alle plaatsen zyn bezet. Alles is vol, vol, overvol... 
		  Alles?
		  Lezer, 'n maand geleden werd er te Berlyn by rechterlyk vonnis
			 uitgemaakt dat 'n metselaars-handlanger, 'n opperman die steenen
			 aandraagt - geen werkman dus in den hoogeren zin van 't woord -
			 vyf thalers daags verdient, d.i. acht gulden vyf-en-zeventig cents
			 nederlandsch.
			  * En men durft beweren dat het moeielyk is, z'n
			 kinderen aan 'n kostwinning te helpen? Als 't zóó voortgaat, zal
			 'n halfwas-jongetje weldra meer waard zyn dan 'n span paarden of 'n dozyn
			 ezels, zonder zelfs z'n onsterfelykheid mee in rekening te brengen.
		  De zaak die ik hier aanroer, werd door alle Berlynsche bladen
			 meegedeeld. Die zeer kostbare opperman was door een zyner vrienden geslagen -
			 heel jammer! - en kon vyf dagen lang z'n verheven beroep niet waarnemen. Na
			 ingewonnen bericht van experts en getuigen, is hem als schadeloosstelling
			 voor z'n gedwongen werkeloosheid, de som toegekend van byna vier-en-veertig
			 gulden Ned., omdat dit het gekonstateerd bedrag was van de
			 winstderving die uit z'n vyfdaagsche werkeloosheid voortvloeide.
		  
		  - Moet ik dus m'n jongen naar Berlyn zenden, om steenen te
			 dragen?
		  
		  Neen, Juffrouw Pieterse. Want ook de tulpenhandel in huizen zal 'n
			 eind nemen, lang voor uw kroost volwassen is.
			  † De kunstmatig opgeschroefde bouwwoede
			 nadert haar toppunt, en de terugslag zal niet uitblyven. Het is de vraag
			 
{==348==} {>>pagina-aanduiding<<}
 of 't weghalen der steenen van afgebroken huizen, zoo hoog
			 betaald worden zal als nu 't aandragen by de oprichting? Jazelfs, er bestaat
			 kans dat de wegruiming gratis geschieden zal, wanneer 't Volk, eerst
			 eeuwenlang verstompt, mishandeld en verdierlykt, later verdierlykt en
			 brooddronken, zal uitspatten in de Jacquerie die ik reeds voorspelde in
			 1862.
			  * De loop der gebeurtenissen - in Nederland vooral niet minder dan
			 elders - hebben dit treurig vooruitzicht tot iets ergers nog gemaakt dan
			 zekerheid, tot 'n logische behoefte!
		  De Volkeren zyn koortsachtig, en zullen aan 't ylen slaan. De
			 geneesheeren die zich wisten baan te breken naar 't ziekbed... 
		  
		  Nuttigheids-menschen die niet zeer afkeerig waren van 't eene
			 noodige!
		  
		  ...de voorgangers der Natien... nu ja, men kent ze, de baronnen van
			 klank en fraze!
		  Er zal gesmeten worden met de steenen die zoo duur werden betaald.
			 En er zal geschreeuwd worden... niet: leve die of die... 
		  
		  Wat scheelt het 'n bedorven Volk, wie er leeft!
		  
		  Niet: we zyn rood, of wit, of groen, of pimpelpaars, of Oranje...
			 
		  
		  Wat geeft 'n verstompte menigte om politische kleur?
		  
		  Niet: weg met adel en praerogatief... 
		  
		  Nu ja, zoo iets riep men honderd jaar geleden. En sommigen meenden
			 dat ze iets wezenlyks beoogden. Ze hechtten - naïf en dom dan! - aan hun
			 leus 'n zweem van wysgeerige beteekenis, en verbeeldden zich hun staatkundigen
			 onzin te kleuren met 'n weerschyn van onzinnige poëzie. Het ‘te
			 zyn of niet te zyn’ van die dagen moest misschien beteekenen... ja
			 wàt? Noble zyn?Burger zyn? Dit schynt wel, want men
			 omhelsde elkaar in vervoering, alsof de steen der wyzen gevonden was, toen er
			 ontdekt werd dat 'n m'sieur eigenlyk citoyen heette.
		  Och, 't Volk bekreunt er zich zoo weinig om of iemand Pieterse
			 genoemd wordt, of Van... 't een of ander! Het 
{==349==} {>>pagina-aanduiding<<}
 ware:
			 ‘zyn of niet zyn’ heeft 'n heel andere beteekenis. Die
			 uitdrukking zal blyken de door eeuwenlange - lichamelyke, geestelyke en
			 geldelyke - verdrukking te-voorschyn geperste oorlogskreet te wezen in den
			 kannibalen-Kampf ums Dasein.
		  En dit Dasein wil niets weten van Hamlet of Paradys. Zeer
			 uitdrukkelyk wordt hier bedoeld het bestaan, en wel het kommerloos
			 genietend bestaan ‘aan deze zyde van 't graf.’
		  De... zeer bekende - maar nog altyd eenigszins onbekende -
			 ‘àndere zyde?’ O zeker, men gelooft er aan! Ongetwyfeld! Men
			 vond haar immers in al z'n schoolboekjes, en wacht zich wel voor den eerlyken
			 moed der ontkenning. Men blyft er aan gelooven, maar... zou toch gaarne -
			 zonder nadeelige anticipatie op later afrekening - ook nu reeds
			 ànder deugdloon ontvangen dan vervelende wissels op de eeuwigheid. Men
			 wil ‘gedekt’ zyn.
		  En dit was sedert lang 't geval. Maar Volkeren hebben geruimen tyd
			 noodig voor ze zich rekenschap geven van hun stemming. Ieder die de heerschappy
			 van prinses Fraze eentonig begon te vinden, dacht dat de schuld aan hem
			 lag, en wachtte op blyken dat ook anderen... 
		  Die blyken nu vertoonen zich overal. De tyd nadert dat men trachten
			 zal 't verlorene intehalen. Het bekende: ‘zoo dacht ik reeds lang!’
			 zal doorbreken. De ruwe kracht eischt haar recht, d.i. méér dan
			 haar recht. En ze voelt zich versterkt door nog andere elementen van bederf,
			 dan haar aanvankelyk door preekende voorgangers toegedacht en vergund waren.
			 Verstompt... nu ja, dat wist men, en dit wilde men. Maar... de opperman van
			 zoo-even heeft niet alleen gebrek geleden aan voedsel en beschaving, de
			 spekulatie-schwindel heeft hem bovendien en daarna en
			 te-gelyker-tyd geleerd... champagne te drinken uit bierglazen. Dit
			 belooft wat, niet waar?
		  De eerste fransche revolutie was kinderspel. 
			 Robespierre enMarat... 
		  
		  ‘Tygers!’
		  
		  Ik weet niet of deze kwalifikatie juist is. Maar, juist of niet...
			 onze kinderen zullen andere kreten hooren. Niet het boekerig en versleten
			 ‘te zyn of niet te zyn!’ maar 't meer praktisch, meer
			 algemeen toepasselyk: ‘hebben of niet hebben!’ zal de leus
			 wezen in den aanstaanden kaas- brood- vleesch- en champagne-kryg.
		  De Volkeren zyn vooruitgegaan, waarlyk! Zooal niet in kennis en
			 oordeel - dit immers gedoogden z'n voorgangers 
{==350==} {>>pagina-aanduiding<<}
 niet! - dan toch
			 in keuze van spys, in kieskeurigheid van genieting. Het heeft de grenzen van
			 z'n begeerten uitgezet... 
		  ‘Tygers’ zegt ge? Welaan, onze kinderen zullen te doen
			 hebben met uitgevaste tygers! Met filozofeerende gastronomische tygers! Met
			 beschonken en krankzinnige tygers! Wie vroeger zou geschreeuwd hebben om brood,
			 zal nu heel iets anders verlangen: une heure de robe de soie, byv. - ik
			 citeer! - met of zonder spiegel in den hemel... van 't ledekant.
		  De godheden drutni, fraze en spekulatie
			 zullen eindelyk uitgediend hebben. Men mag zich niet verwonderen dat de tempels
			 van die verheven machthebbers wat ruw worden omver gehaald, en dat er
			 amokh geoogst wordt waar leugens gezaaid waren. Het zou dwaasheid wezen
			 den storm te willen bezweren met de rede. Na al de valsche moraal die
			 dagelyks gepredikt wordt, na 'n duizendjarig geloof in onmogelykheden, na
			 zooveel oefening in ongerymdheid, is twee maal twee geen vier meer, het goede
			 niet meer goed, en 't ware niet meer waar. Het onderwys in niet-begrypen, het
			 onderwys... 
		  
		  - Maar, lieve-jesis, Stoffel zegt dat de vooruitzichten zoo slecht
			 zyn. En bovendien, onze Wouter heeft geen genie in 't vak.
		  
		  Zeer wel, juffrouw Pieterse. Ik raad u ten-sterkste aan, z'n
			 genialigen tegenzin niet te verkrachten. De Heer zal daarmee z'n bedoeling
			 gehad hebben, en men moet nooit iets doen tegen Gods wil... gelyk 'n Engelsch
			 dichter ergens zoo schoon gezegd heeft. Ik verzeker u - en den lezer! - dat er
			 diepe, diepe wonden zullen geslagen worden! De twee eenige vakken die in de
			 eerstkomende vyftig jaren kans bieden op welvaart... 
		  
		  - Wou uwe-n-'n chirurgien van hem maken?
		  
		  Ja! Chirurgien, of - schrik niet, juffrouw Pieterse! - wondheeler
			 of... soldaat!
		  
		  - Dàt in alle eeuwigheid niet! zou 't mensch hebben
			 uitgeroepen, als ze dit slot van den vyfden bundel myner ideen gelezen
			 had.
		  
		  Maar ze heeft het niet gelezen. Ik heb dus geen reden tot
			 verstoordheid over 't versmaden van m'n advies.
		  
		  Na 'n koncilie, waarby de hulp van meer autoriteiten werd
			 ingeroepen, dan ik in-staat ben optegeven, kwam Stoffel tot 
{==351==} {>>pagina-aanduiding<<}
 het
			 besluit: ‘dat Wouter byzondere geschiktheid had voor den handel.’
			 En juffrouw Pieterse was dit volkomen met hem eens.
		
		
		  1080.

		  By het sluiten van dezen vyfden bundel der ideen, 'n paar
			 woorden ter toelichting.
		  
		  Men heeft zich beklaagd dat de totaal-indruk myner geschriften zoo
			 treurig was, en dikwyls 'n bitteren nasmaak naliet.
		  Als opmerking neem ik dit aan.
		  Mocht men 't als aanmerking geven, dan moet ik ernstig
			 protesteeren.
		  Ik zou onwaar moeten zyn, om iets anders te leveren dan
			 bitterheid.
		  Vindt men dit vreemd?
		  M'n arbeid is de Times van m'n ziel. (34) Meent men dat er vroolykheid kan geoogst worden van den
			 akker die byna uitsluitend met smart bezaaid werd? (324)
		  Ik ben geen ‘schepper uit niets’ (244) en kan slechts wat vorm geven aan de grondstof die me
			 van buiten-af wordt meegedeeld. Klacht over den droefgeestigen toon myner
			 werken zou dus gelykstaan met ontevredenheid over den pottenbakker die geen
			 porseleinen vazen wist te vervaardigen uit pypaard.
		  Des-te-verdrietiger valt me zoodanige aanmerking, omdat ik waarlyk
			 veel liever... porselein leveren zou! Liefelykheid, zachtheid - welluidendheid
			 in alle beteekenissen - was een der illuzien van m'n jeugd. Men heeft niet
			 gedoogd dat ik die richting volgde. Deze domme wreedheid zal wel - gelyk alles!
			 - tevens haar goede zyde hebben. Wie weet of ik niet vervallen ware in 't
			 sentimenteele, waarvoor ik nu door den eisch om steeds op voet van oorlog te
			 blyven tegenover laaghartigheid, allerongenadigst bewaard bleef.
		  Maar... maar - de mensch is zwak - het spyt me!
		  
		  Een tweede aan- of opmerking is, dat ik geen voortgang maak met
			 Woutergeschiedenis.
		  
		  Indien ik by 't begin der historie van dien kleinen jongen 'n roman
			 had aangekondigd, zou deze klacht volkomen gerechtvaardigd zyn. Jonge schryvers
			 die iets wenschen te leveren voor leesbibliotheken, worden hartelyk
			 gewaarschuwd tegen 't gebruik van dit stuk als model. Ik raad hun 't vertalen
			 van een-of-ander buitenlandsch produkt aan, waarvan 
{==352==} {>>pagina-aanduiding<<}
 ‘zeker
			 geacht tydschrift’ gezegd heeft... enz.
		  Maar... de Woutergeschiedenis is geen roman, en geen enkel
			 ‘geacht tydschrift’ heeft tot-nog-toe gezegd wat ze dan wèl
			 was.
		  Ikzelf zal dus genoodzaakt zyn dit den lezer meetedeelen, en hoop
			 dit dan ook later te doen met woorden van 
			 Lamartine die, naar me dezer dagen bleek,
			 zonder iets te weten van m'n nummer 
			 361, met de grootste nauwkeurigheid
			 voorzien heeft - dichterplicht! - wat er geleverd moest worden, of althans wat
			 ik zou trachten te leveren. Dat ik de hier bedoelde woorden nu niet aanhaal,
			 heeft z'n reden. Ik zal my later daarover verantwoorden, want de lezer heeft er
			 aanspraak op, te weten wat ik wilde voortbrengen, om 'n maatstaf te
			 hebben ter beoordeeling of ik geslaagd ben.
		  Dit laatste is tot-nog-toe gewis het geval niet! Waar ikzelf dit
			 erken, kan de kritiek eenig geduld oefenen, dunkt me. En dit doet ze dan ook
			 zoo trouw, dat ik raden en gissen moet of er hier-en-daar iemand leeft, die
			 belang-stelt in de lotgevallen van m'n mensch-exemplaartje. De
			 onverschilligheid waarmee men ook weer dit stuk bejegent, zou verschoonbaar zyn
			 of althans begrypelyk worden door de opmerking dat ik nog altyd den zoo-even
			 bedoelden maatstaf niet gegeven heb. Men ‘weet niet waar 't heen
			 wil.’ Het uitstellen van beoordeeling zou inderdaad kunnen getuigen van
			 meer omzichtigheid en kunstbesef dan waaraan m'n Publiek my gewoon maakte,
			 indien ik niet op 'n gelyksoortig zwygen stuitte by 't publiceeren van heel
			 andere stukken, welker bedoeling en strekking niet afhankelyk zyn van 't
			 huwelyk der helden en heldinnen.
		  Om echter van myn zyde niet meer voorwendsel tot doodzwygen te
			 geven, dan hoognoodig is, herhaal ik hier m'n beroep op 't program der
			 ideen, dat in m'n eerste brochure over
			 ‘Vryen-Arbeid’ voorkomt. Ik erken dat het daar gezegde
			 geenszins voldoende is ter beoordeeling van de Woutergeschiedenis als
			 kunstprodukt. Maar wel mag men aan dat program afmeten, of ik - al of
			 niet over dien kleinen jongen sprekende - in m'n ideen tracht te geven
			 wat ik beloofd heb? En dit is - altyd met terugzicht op 
			 30! - voorloopig alleen de vraag.
		  
		  Toch wenschte ik dat m'n arbeid ook eenige waarde had als
			 Kunstwerk... 
		  
		  Ach, waarom laat men my zoo zelden de stemming die daartoe noodig
			 is!
		   
{==353==} {>>pagina-aanduiding<<}
 
		  ...en daarom stel ik me voor: van nu af de Geschiedenis van
			 Woutertje wat meer aaneengeschakeld te vervolgen.
		  
		  Ik hoop daaraan 'n paar der eerstvolgende bundels te besteden. Mocht
			 ik voor dien tyd komen te overlyden - o, gaarne! - dan zal ik toch zorgen dat
			 de lezer wete wat ik had willen leveren. 
		 
	 
  
* Van Touraniërs spreek ik slechts voor
				memorie, omdat ik me van dien dikwyls genoemden, doch voor zoover ik weet, door
				niemand toelichtend besproken stam, geen denkbeeld maken kan. Ook van de Finnen
				weet ik weinig, doch zy boezemen belang in, omdat hun taal zooveel sporen heeft
				nagelaten. Voor 't autochthoone der Kelten pleit, o.a. hun naam, die op
				troglodytisme heenwyst. En wat hun taal aangaat, ze leverde waarschynlyk
				zoowel bouwstoffen tot idiomen die zich ver aan gene zyde der steenperiode
				verliezen, als tot 'n groot deel der talen die thans nog in Europa, misschien
				ook in andere werelddeelen, gesproken worden. Mocht my 't loisir vergund
				geweest zyn, dit natesporen!

* Ik gebruik hier 't woord darwinismus
				gemakshalve, om de methode aanteduiden, langs welke men in 't algemeen oorzaken
				behoort vastteknoopen aan gevolgen. Uit een der noten op 
				510 kan den lezer bekend zyn dat ik van
				een rasbestemmende natural selection niets weten wil. Wat ik daar van
				roksknoopen zeg, is ook op talen van toepassing.

* Noot van 1877. 't Was namelyk in de
				eerste uitgaaf, 666.

* Kamfer. Het woord is kafoer,
				kapoer, dat eigenlyk kalk beteekent. De beste kamfer komt van Baros, even
				benoorden Natal gelegen. De naam voor kamfer is alzoo:kapoer-baros,
				Baros-kalk.

* Anachoda heet de gezagvoerder van 'n
				schip, die tevens gewoonlyk mede-eigenaar van de lading is. De oorsprong is,
				meen ik, arabisch.

† Slamat, de maleische vorm van het
				arabische salam of selam: groet.

§ Even als 't gelijkbeteekenende
				alkatief,dat in andere streken van Insulinde gangbaar is.

* Klingaleezen zyn 'n handeldryvend volkje dat te
				Ceylon of op de Malabaarsche kust te-huis behoort. Ze zyn zeer zwart, doch
				vertoonen overigens den schoonen arabischen type. Ze gaan voor zeer geslepen in
				den handel door. Of die renommée gegrond is, weet ik niet. Van Chinezen
				wordt het ook gezegd.

* Op Sumatra is Toeankoe - letterlyk: myn
				heer - de hoogste inlandsche titel op één na, wanneer men althans
				de nog regeerende Sultans uitzondert. De hoogste rang van een in dienst van 't
				Gouvernement staanden inlandschen hoofdambtenaar, is Jang di Pertoean:
				hy die heerscht.

* De namen van m'n twee kliënten zyn me
				ontgaan. Niet kunnende zeggen hoe ze heetten, vond ik het goed optegeven hoe ze
				gevoeglyk kunnen geheeten hebben. Daar by deze opmerkingen. De woorden
				Sjech en Sjarief zyn titels, waarmee de Arabieren nogal gul
				omgaan. Sjech beduidde oorspronkelyk: koning, vorst of hoofd, en
				Sjarief is etymologisch verwant met ons: schryver, griffier,
				sherief en graaf. - De bynaam Alhabasji of El Habesch
				beduidt dat de man van 'n familie was, die beweerde in Abyssinië thuis te
				hooren. Ik wees den ander 't ryk van Maskat als vaderland aan.

† Namelyk Sindbad de aventuurlyke zeeman
				uit de ‘Duizend-en-een Nacht Arabische Vertellingen’ die
				volgens eenige indicien de landstreken schynt bezocht te hebben, waar het in
				den tekst verhaalde voorval plaats had. Ook Java en Ceylon. Of liever, er blykt
				dat de schryver van de hem betreffende fabels, die landen kende. Sindbad komt
				op Sumatra by zekeren vorst Maha Radjah = groote koning. Maar dit woord is meer
				omschryving dan naam.

§ Het heette Marlborough. Door de
				Engelschen gebouwd, was 't inderdaad vry groot, maar in myn tyd zeer vervallen,
				en pover bezet.

* De twee hier genoemde datoes - kleine
				inlandsche hoofden - waren speciaal belast met de zorg voor de pepertuinen te
				Taloh-Baleh. Zy waren 't, die my vergezelden op het tochtje waarvan ik
				melding maak in den Havelaar.

† Arabische bastervloek.
				Eigenlyk:istagrafar-Allah, iets als: by God. God zal 't
				weten.

§ Hoe de ware naam van dezen chinees was,
				weet ik niet, maar in de wandeling werd hy Keh-Moeda genoemd. Hy kwam me
				't bericht omtrent de zoo uitéénloopende gemoedsstemming van de
				beide arabieren bevestigen, daar ze in zyn toko hun hart hadden
				uitgestort.
Oorzaak dat ik van dezen man melding maak, is de byzonderheid
				dat hy Napoleon gekend had. Zeker iets zeldzaams in 'n Chinees. Ruim twintig
				jaren vroeger namelyk dan het tydstip waarvan ik spreek, en dus nu meer dan
				vyftig jaren geleden, was-i op St. Helena als kleinhandelaar gevestigd geweest,
				en daar had-i den grooten balling meermalen gezien. Om 'n proef te nemen, legde
				ik eens 'n ‘Histoire de Napoleon’ van 
				Laurent de l'Ardéche op m'n
				schryftafel, en wel zóó dat hem 't plaatje moest in 't oog
				vallen, waarop Napoleon in planters-tenue naar den maleischen arbeider Toby (?)
				staat te kyken. ‘Tobat - 'n uitroep van verbazing - riep hy,
				toean Bonapalte!’ Ik heb dien chinees altyd met onderscheiding
				behandeld. Het was me alsof Clio hem door die ontmoeting had gestempeld tot
				iets byzonders. En dezen indruk heb ik nog.
De heer 
				J.H. van Meerten, zoon der beroemde
				schryfster, die vóór my Gezaghebber van Natal was, moet Keh
				Moeda gekend hebben, alsmede den Toeankoe en de beide datoes
				die ik in den tekst noem.

* Zelfs de taal protesteert tegen
				Thorbecke's plompheid. De woorden Koning en Kunst zyn na
				verwant.

* Zoo zegt Wagenaar. Ik bezit den Sp.
				Hist. niet, en kan dus niet beoordeelen of hy de plaats juist aanhaalt. De
				spelling komt me voor niet van den Spiegel te zyn.

* Noot van 1877. 
				Hooft maakt ergens, als voor 'n
				onhebbelykheid, z'n excuses over 't noemen van burgerluî. By 't
				behandelen van de Nederlandsche beroerten; zegt-i, is dit waarlyk niet te
				vermyden. Hard, niet waar, voor 'n fatsoenlyk schryver?

* Noot van 1877. Ik beweer volstrekt niet
				dat ze die altyd vonden. Ook de antieken offerden op 't altaar van de
				‘School.’ Doch daar deze by hen bestond in traditioneele konventie,
				ontliepen zy 't gevaar van de fouten die thans worden gemaakt omdat men wil
				doorgaan voor geleerd, d.i. bedreven in - meestal willekeurige en soms
				heel zotte - reglementen. De onwaarde der stukken van de soort als 't
				hier behandelde, vloeit juist hoofdzakelyk voort uit de zucht om kennis aan den
				dag te leggen van de zoogenaamde regelen der Kunst. Dat dit aan
				de Kunst den hals breekt, spreekt vanzelf.

* Ik zie geen reden waarom ik Floris minder
				  krom zou laten spreken dan onze geanglizeerde en verduitschte winkeliers.
				  Daarom laat ik hem gutta percha zeggen. De ware benaming is echt
				  maleisch: getàh Pertjah, d.i. Sumatrasche boomgom. Ik bedoel
				  hiermee niet, dat die stof alleen van Sumatra komen zou, noch zelfs
				  hoofdzakelyk vandaar. Maar:poeloe Pertjah (ook: Indaloes) - die
				  malle hollandsche o e! - beteekent Sumatra. 't Woord getàh
				  is een van de zéér weinige maleische woorden, die den klemtoon
				  niet op de penultima hebben. Ik ken er maar 'n stuk of zes. Met het oog
				  op de maat myner kennis, zouden er dus 'n twintigtal kunnen wezen, maar ik denk
				  dat er minder zyn.

* Noot van 1877. Wellustig prikkelende
				praatjes namelyk over kuisheid. Zie, b.v. dominee Hasebroeks:
				‘Aan een dertienjarig meisje.’ De vrome man
				heeft het kind op de knie, en verzekert rymtokkelend en maatwiegelend, dat-i
				haar... niets doen zal. Als dàt niet kuisch is! Maar 't kittelend
				vers-zèlf dan, o dominee? Was daar geen vader in de buurt, die u
				met den hak van z'n laars begrypelyk wist te maken dat-i met uw
				allergodvruchtigste kuizigheid niet gediend was?

* Noot van 1877. De gewrongenheid die
				  voortvloeit uit de opvatting dat schuwen hier de beteekenis zou kunnen
				  hebben van niet-ontmoeten, niet in aanraking komen, ware heel makkelyk
				  te vermyden geweest. Machteld had kunnen zeggen:
				   	{ voorkom
						  }	 	{ vermy }	 
'k	{
						  ontga }	z'n argwaan dus, 'k	{ ontwyk }	den
						  graaf.
 	{ misleid }	 	{
						  ontvlied }	 
 De gewoonte van onzen taalbeheerschenden verzensmid, om
				  sylben die niet in z'n rympjes pasten, eenvoudig wegtelaten - zin of geen zin -
				  geeft my recht tot de gissing dat-i met z'n schuwen wel degelyk
				  ‘waarschuwen’ gemeend heeft. Bovendien de regel wordt niet veel
				  korrekter als men haar anders opvat, want iemand schuwen heeft nooit de
				  beteekenis die er volgens die al te welwillende lezing in gelegd zou moeten
				  worden. Het blyft krompraten. Heeft de lezer opgemerkt hoe de booze
				  Velzen hier op-eens braaf wordt? Er was 'n rym op ‘graaf’
				  noodig.

* De diserte lezer weet, en de niet-diserte wete,
				dat in de bilderdyks-litterarische zoölogie, het woord ‘ezel’
				met dezelfde letters gespeld wordt als de naam van den eerbiedwaardigen
				schryver der ‘Vaderlandsche Historie.’ 
Het is my niet
				onaangenaam aan deze herinnering 'n plaatsje te geven, ter handleiding van
				sommigen die niet in-staat zyn iets goedtekeuren, voor men hen op 'n precedent
				wyst. Wat my betreft, ik zou over Bilderdyks arbeid oordeelen als nu, al had hy
				
				Wagenaar de eer gegeven die den
				konscientieuzen man toekomt.

* Noot van 1877. Uit vrees dat onkundigen
				dit fraaie hoên voor 'n kip zouden aanzien, hier de opmerking dat
				onze kromprater hier hoeden bedoelt. Deze toelichting is minder
				overbodig dan sommigen wel meenen. Men bedenke dat we te doen hebben met 'n
				publiek dat genoegen neemt met letterprofessers die van zoogende kippen
				spreken. Zie daarover Loffelts Jupiter Van Vloten en zijn
				  kritiek, blz. 24.

* Ik noemde 
				Stoke: vergoêlykend. Misschien is
				dit woord wat al te zacht. Ziehier 'n paar staaltjes:
Floris had 'n jaar
				lang Woerdens slot te Montfoort belegerd. Toen 't zich eindelyk moest
				overgeven, bad de bezetting om lyfsgenade die ze wel verdiend had, dunkt me, na
				zoo'n dappere verdediging. Ridder Floris oordeelde hierover anders:
				
				  ‘Die Grave ne woudse niet ontfaen, 
				  Hine mochter mede sinen wille 
				  Doen, beide lude en stille. 
				  Het verghinc alst wesen zoude, 
				  Hi deder mede aldat hi woude.’ 
				
 Hy ‘deed er z'n wil meê’ En wat
				was die wil? De oogendienende kroniekschryver slaat het over. Maar ik niet.
				Onze deugdlievende Floris liet al de burchtzaten om-hals brengen: op twee
				na. Dit wordt ons meêgedeeld door 
				Beka die niet kroniekte onder den
				invloed van 'n eedlen Graaf.
Het verbannen van Vrouw Aleid beschryft Stoke
				aldus:
				
				  ‘So verdreef hi uten lande 
				  Siere Moeyen, en dede haer scande, 
				  En haer kinder alte male.’ [Ik volg den tekst van den
					 kundigen 
					 Huydecoper, schoon ik die hier niet
					 voor korrekt houd. Het woordje: ‘alte male’ kan Stoke niet
					 zóó hebben afgebroken. En ik heb meer aanmerkingen, maar ze doen
					 nu niet ter-zake.] 
				
 Doch zie, Stoke zelf moest dit wat erg vinden, omdat
				hy wel genoodzaakt was geweest haar zeer te pryzen, gedurende den tyd toen ze
				in Floris' jeugd het gezag in-handen had. Hy redt zich uit de verlegenheid,
				door - en heel flauwtjes maar - de schuld op de raadgevers van den Graaf te
				werpen. Men had hem dit niet moeten aanraden, rymt-i:
				
				  ‘De dat riet en dede niet wale.’ 
				
 Ziedaar wat men noemt: ménager la chèvre
				et le chou! Er blykt alzoo dat reeds die rymende monnik dit kunstje
				verstond. Is 't niet treurig dat we uit zùlke bronnen onze Geschiedkunde
				moeten putten?

* Ik heb in dit stuk, ter leering van Vorsten en
				Volken, Bilderdyks onderscheiding van y en ij nauwkeurig gevolgd.
				M'n voornemen was eigenlyk dit overal te doen, ook in de aanhalingen uit z'n
				treurspel. Doch ik erken dat het my verveelde daarop by de korrektie altyd te
				letten, zoodat men wel eens 'n y voor ij zal vinden, of
				omgekeerd.
Wat my betreft, ik schryf eens-vooral: y. De gronden die 
				Bilderdyk en z'n ‘volgers’
				aanvoeren voor 'n beweerd-rationeele onderscheiding, gaan gedeeltelyk boven m'n
				begrip en geheel buiten m'n smaak. By-gelegenheid een nummer over deze
				letterkundige hoogstbelangrykheid. Het is opmerkelyk dat de luî die zich
				op zulke zaakjes toeleggen, zoo weinig degelyks voor den dag brengen in
				wezenlyke litteratuur. Zelden of nooit leveren taalprofessers iets
				klassieks of 'n meesterstuk.

* Noot van 1877. Zooals, byv. de vuile
				Richardson en z'n legio navolgers. Van de zedelykheidsbegrippen dezer School
				gaf ik reeds op blz. 145 'n staaltje.

* Dat Rotgans aanleg had, blykt uit z'n
				‘Boerenkermis.’ In dàt stuk waren
				drie, vier, servituten opgeheven, die 't grootste deel van z'n overige werken
				tot laffe rymelary maakten. Hy schetst in z'n kermis 'n brok Natuur na, en
				behoefde noch z'n Publiek te vleien, noch - als in z'n bespottelyk gedicht over
				Willem III - een ‘Vorst.’ Ook durfde hy zich ditmaal
				ontslagen achten van mythologie en deftigheid.
Ziehier dan ook de oorzaken
				waarom onder al z'n werken, die ‘Boerenkermis’ alleen zich
				heeft staande gehouden op 't dichtrepertorium der 18e eeuw. Toch is het te
				veronderstellen dat hyzelf en z'n zeer deftige familie dat stuk slechts
				ter-nauwernood aanzagen als kunstprodukt. Waarschynlyk schaamden zy zich er
				over. Rotgans had misschien 'n 
				Jan Steenkunnen zyn, maar... hy had
				neven in de ‘Regeering’ van Amsterdam, en 'n buitenplaats aan de
				Vecht. Dat stremt!

* Noot van 1877. Dat hetzelfde verschynsel
				zich op kleiner schaal by 'n kind vertoont, zagen we in 
				563. 't Is dan ook inderdaad 'n
				kinderachtigheid.

* De werktuigkundige verbeteringen van den
				laatsten tyd hebben waarschynlyk dit werktuig van de schepen verdrongen. Het
				was - of is - 'n zware cylinder die met handspaken in beweging werd gebracht,
				en die in tegenstelling van 't vertikaal staand gangspil, in horizontale
				richting niet ver van den boeg dwars over 't schip geplaatst was. De zeer
				sterke rechtstandige balken waarin de as van dit spil zich beweegt, heeten
				betings. Het winden wordt aan-boord hieuwen genoemd,
				waarschynlijk 'n klanknabootsing van den krachtregelenden maatzang dien de
				matrozen by dezen arbeid aanheffen. Of 't woord ‘braadspil’ iets te
				maken heeft met het engelsche: broad, weet ik niet, maar wel dat het
				aan-boord der schepen nooit anders danonzydig wordt gebruikt. Wie daar,
				op 't gezag onzer taalkundige woordenboeken, van de braadspil sprak, zou
				worden aangezien voor 'n vreemdeling of
				nederlandsche-taalprofesser.

* Te Batavia is eens 'n proces gevoerd naar
				aanleiding eener verschillende opvatting der beteekenis van 't woord:
				mits. Iemand was benoemd tot erfgenaam of legataris: ‘mits hy...
				enz. De vraag was of dit partikeltje moest worden opgevat als redegevend
				- d.i. in de oude beteekenis - of als voorwaardelyk, zooals we 't nu
				gebruiken. Hoe de zaak afgedaan is, weet ik niet. Naar myn inzien behoorde zy
				beslist te worden in-verband met de dagteekening van 't instrument, en door
				vergelyking met de wyze waarop de notaris die het had opgemaakt, gewoon was
				zich uittedrukken. In den tyd vanHooft en veel later
				nog, beteekende ‘mits’ eenvoudig: omdat, en dit is
				etymologisch nagenoeg juist. De voorwaardelyke zin dien wy er thans aan
				hechten, kan beschouwd worden als door de gewoonte gewettigd, maar meer ook
				niet. Dit is trouwens met zeer veel woorden het geval. Het telkens veranderend
				gebruik is in voortdurenden stryd met de etymologie die blyft wat ze is.
				Iemand die etymologisch-korrekt schreef, zou onverstaanbaar wezen.
				By-gelegenheid zal ik hiervan verrassende voorbeelden geven.

* Zie de noot op blz. 160.

* Eerst meende ik hier met n drukfout te doen te
				hebben, doch later bleek me dat dit woord: al je beduidt. Ik herhaal
				hier de verzekering dat ik overal zoowel spelling als interpunktie, even als in
				't stuk van Hilarides, getrouw volg. De lezer verdenke my niet van
				onnauwkeurigheid, wanneer hy onze beide puristen telkens met zichzelf in stryd
				vindt. (Heeden 's daachse en heeden 's daagse, boeck en boek,
				Voolewyck en Volewyck, mij en my, enz.
				enz.)

* De zetter of korrektor heeft in dit woord 'n
				sarkastisch kunststuk verricht. Om te doen in 't oog vallen: variis modis
				bene fieri posse - wat ik volkomen met hem eens zou zyn - of dat in deze
				zaakjes de inkonsekwentien niet kunnen gemist worden, misschien ook om hof te
				maken aan twee letterkundige partyen, in één slag... hoe 't zy,
				hy wist middel te vinden om dit eene woord te-gelyker-tyd op twee manieren te
				schryven. Er staat zoowel ingesloopen, als ingeslopen. De bladzy
				namelyk begint met ‘slopen.’ Maar de eerste sylbe daarvan
				komt ook reeds op de vorige pagina voor, en prykt daar met 'n o meer.
				Wie met zoo'n liberale uitdeeling van taalwysheid niet tevreden is, verdient...
				gesloopt te worden.

† De beul? Dat er op denVolewyk -
				een eilandje in 't Y - halsrecht gedaan werd, is bekend. Vreemd schynt het dat
				die onbehagelyke plek, naar Amsterdamsche traditie, de rol vervult welke men
				elders, iets minder onsmakelyk maar even overbodig-preutsch, aan ooievaars
				opdraagt. Pasgeboren kinderen te Amsterdam zyn ‘van den Volewyk
				gehaald.’

* Noot van 1877. Het toeval speelde my
				dezer dagen 'n twintigtal afleveringen van twee tydschriften in handen:
				‘Magazijn voor Nederlandsche Taalkunde’ (1847-'48) en:
				‘Nieuw Nederlandsch Taalmagazijn’ (1853-'55) waaruit me voor
				den honderdsten keer bleek dat we niet juist tot den zotten Hilarides behoeven
				terug te gaan om de opmerking te maken dat vakmannen weinig besef hebben van de
				eischen en destrekking der taalstudie. Byna zonder uitzondering
				meenen die heeren dat 'n taal uit letterteekens bestaat.

* Noot van 1877. Ik verneem dat inderdaad
				zeker soort van kunstrechters zich ergeren aan 't maatschappelyk standpunt van
				m'n heldje. Hieruit blykt voldoende dat die heeren noch op wetenschappelyk
				gebied, noch in sociale beteekenis, aanspraak kunnen maken op de eer van 't
				patriciaat. Ze deelen hun zeer burgerlyken smaak met leerjongetjes en
				keukenmeiden. Ik verwys overigens dat laaggeboren volkje naar 
				401 en1168.

* Noot van 1877. De kosten van den zotten
				en misdadigen oorlog met Atjin - waar blyft de ministerieele
				verantwoordelykheid? - bedragen nu reeds ver over de honderd
				millioen. En de duizende menschenlevens? En de knak van ons prestige in den
				indischen archipel? Komaan, mannen van '48, toont eens dat er zin en klem zit
				in de ‘thorbecksche beginselen.’ 

* Wat onze Trochu hier bedoelt met
				‘Inlandsche’ troepen, is my raadselachtig. De Aboinesche
				kompagniën? De Javaansche? Moesten de Europesche
				kompagniën wèl brand-stichten? Ra, ra!
En dat schryft
				Indische ‘krygsgeschiedenis!’

* Ik heb 'n oogenblik gedacht aan de mogelykheid
				of 't gebruik der woorden: ‘inlandsche troepen’ ook
				misschien de strekking had om de zachtmoedigheid te doen uitkomen van de
				nederlandsche soldaten, d.i. van Harderwykers uit alle hoeken van
				Europa, van lieden namelyk, waarmee zonder 't uitstekend
				antiknoopschgehalte onzer indische officieren, niets zou uitterichten
				zyn?
Met het oog evenwel op andere blyken der speciaal-kennis van den
				schryver, hel ik over tot de meening dat het woord ‘inlandsche’
				eenvoudig 'n stoplap is, en dat onze gevierde schryver niet weet wat-i zegt.
				Voor Publiek is 't altyd goed genoeg.
Mocht iemand vragen waarom ik dien
				man zoo ruw aanval?
In de hier behandelde oneerlykheid jegens my ligt de
				oorzaak niet. Daarin gaat hy niet verder dan de overgroote meerderheid van
				andere Nederlandsche publicisten. De oorzaak van m'n byzondere verachting voor
				den generaal Knoop, ligt in z'n opwerpen en behandelen der vraag: of
				Nederland verdedigd worden kan? In den mond van 'n krygsman is deze vraag
				'n félonie die in oorlogstyd met den kogel, in vredestyd met
				infaam wegjagen behoorde gestraft te worden.
Mocht de generaal Knoop niet
				tevreden zyn met de kwalifikatien die ik hem toedeel, ik ben tot z'n dienst,
				schoon 't jammer wezen zou myn werkzaam en nuttig leven te stellen tegenover
				zyn misdadige nietigheid. Het ter-zyde stellen dezer gegronde reden ter
				uitwyking, houd ik in dit geval voor plicht. Het kon z'n nut hebben eens aan 't
				Volk te toonen welk verschil er is tusschen menschen die meenen en
				weten wat ze zeggen, en anderen die niet meenen en niet
				weten wat ze zeggen. Daaruit zou eenige oefening in lezen kunnen
				voortvloeien.

* Dit sluit geenszins in, dat ik me
				verbind de Atjinsche zaak niet te behandelen. Zoodra 't me schikt, zal
				ik het doen. Ik ben aan m'n Land niets, hoegenaamd niets, verplicht, en
				dus zal noch m'n spreken, noch m'n zwygen afhangen van de konvenientie der
				Natie. Ook de keuze van 't adres waaraan ik m'n opmerkingen richten wil, staat
				aan my. 't Was reeds al te goedig van me dat ik in September 1872 waarschuwde,
				en wel nog altyd in 't hollandsch.

* Het hedendaagsch schermen der natuurkundigen
				met ‘drukking van de atmosfeer’ is niets dan 'n nieuwe benaming
				voor de oude zaak. Wanneer toch zal men inzien dat de wetenschap niet gebaat
				wordt met nieuwe klanken? Zoo ook is in de moderne fysika het zoo
				uitdrukkingsvolle woord ‘zuigen’ vervallen. Ziedaar 'n purisme dat
				de taal verarmt zonder 't minste voordeel voor de begrippen. Men zegt liever 'n
				onwaarheid dan zich te bedienen van 'n spreekwys die 't Volk ook gebruikt. De
				frazenmanie onzer natuurkundigen loopt de spuigaten uit. Burgerluî zullen
				weldra geen adem durven halen uit vrees voor 't ‘verbranden’ van de
				zuurstof:Words, words!

* Parent
				  Duchâtelet kan nog altyd dienen. Al zyn z'n cyfers niet meer van
				toepassing, men kan toch nog altyd nut trekken uit z'n methode van behandeling.
				Ik verwys overigens naar 't werk dat ik aanroerde in m'n noot op 
				202, vyfden druk.

* Noot van 1877. Vgl. zekere opmerking op
				blz. 46.

* Het getal menschen die door oorlog worden
				om-hals gebracht, is niet noemenswaard in-verhouding tot den normalen aanwas
				van de wereldbevolking, daar we het aantal geboorten op meer dan veertig
				millioenen 's jaars kunnen stellen. 't Is echter de vraag niet of er op ons
				bolletje eenige duizende menschen meer of minder in leven worden gehouden, de
				vraag behoorde te zyn: hoe zy leven? Zoo ook moest men zich by
				hygienische statistiek wat minder bekommeren om sterftecyfers en wat
				meer letten op de in gezondheid doorgebrachte levensdagen. Het is niet
				de duur van 't leven der menschen, maar hun betrekkelyk welzyn,
				dat den maatstaf oplevert tot beoordeeling van sociale toestanden. Ook hier
				bestaat de ware deugd in 't streven naar verhooging der som van
				genot.

* Noot van 1877. In een der romans van 
				Wolff en 
				Deken waarschuwen de schryfsters tegen
				't lezen van ‘boeken die de sluimerende driften opwekken, of de
				verbeelding ontvlammen.’ Heel wel, schoon dit doel 't best kon
				bereikt worden door kennis. Onder die gevaarlyke boeken behooren:
				‘alle sentimenteele romans, geene uitgezonderd, al spreiden zy al eens
				een gaas over de onbetamelijkste beelden; - ik zeg dat de onbetamelykheid
				juist in dat gaas ligt, en vooral in de vermeende behoefte aan dat gaas! -
				al (?) revelt (?) daar een verrukte ziel (?) lasterende murmureeringen en
				bitzen menschenhaat; het is al het zelfde, het zij zij toomelooze wellust of
				den snooden zelfsmoord prediken... enz.
Wat ‘toomelooze
				wellust’ is weet ik niet. Ook niet of er boeken zyn, waarin die - m.i.
				nogal vermoeiende - akeligheid ‘gepredikt’ wordt. Maar niet om deze
				opmerking te maken, haalde ik deze passage aan, ik wil slechts 't gedeelte van
				m'n parabel, waarby deze noot behoort, in bescherming nemen tegen de verdenking
				van overdryving. De aangehaalde regels worden door de firma Wolff en Deken in
				den mond gelegd van een als uitstekend verstandig voorgestelde moeder,
				die 't woord richt tot haar twaalfjarig dochtertje, en 't heele werk
				waarin deze frajigheid voorkomt (Cornelia Wildschut) is volgens de
				uitdrukkelyke verzekering der schryfsters, zeer in 't byzonder van
				opvoedkundige strekking!
Die roman heeft over 't geheel zeer weinig
				waarde, maar juist daarom eischt hier de rechtvaardigheid de erkentenis dat de
				karakterteekening van Cornelia's lichtzinnige moeder onovertroffen kan
				genoemd worden. Hoe iemand die in-staat bleek dàt portret te leveren,
				haar naam kon leenen tot meestempelen van 't geheele werk, is my 'n raadsel!
				Aagje, Aagje, waarom niet op eigen wieken gedreven? Hoe jammer dat de brieven
				van die Mevrouw Wildschut, om 't zeer specifiek-hollandsche van haar
				uitdrukkingen, niet te vertalen zyn! Dat 'n roman in ‘brieven’ nu
				eenmaal 'n hors d'oeuvre is, doet hier niet ter-zake. Het beeld van
				Cornelia's moeder is - en blyft, al laat men alle europesche beroemdhedens
				meedingen - 'n kunstvoortbrengsel van den allereersten rang.

* Noot van 1877. Er waren er die zes
				thalers beurden!

† Noot van 1877. Thans staan er te
				Berlyn duizenden woningen leeg.

* Noot van1873.
				‘Vry-arbeid’ In den vierden druk van dit werkje, dien ik
				dezer dagen korrigeer, komt de hier bedoelde voorspelling op blz. 22
				voor.

