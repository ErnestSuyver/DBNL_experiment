



Vaderlandsche Letteroefeningen 
Jaargang 1873


GEBRUIKT EXEMPLAAR
exemplaar universiteitsbibliotheek Leiden, signatuur: V 309

ALGEMENE OPMERKINGEN
Dit bestand biedt, behoudens een aantal hierna te noemen ingrepen, een diplomatische weergave van Vaderlandsche Letteroefeningen uit 1873 onder redactie van J.W. Bok en W.B.J. van Eyk.

Deze jaargang bestaat uit drie delen die in drie banden zijn verschenen. In deze digitale versie is er één bestand van gemaakt. De eerste twee banden bevatten elk een deel Wetenschap en Belletrie. De derde band bevat een deel Binnen- en Buitenlandsche Bibliographie.

REDACTIONELE INGREPEN
Deel 1, p. 1: op deze pagina is een kop tussen vierkante haken toegevoegd.
Deel 1, p. 40: het nootteken bij noot 2 ontbrak in de lopende tekst, wij hebben deze alsnog geplaatst.
Deel 2, p. 393: op deze pagina is een kop tussen vierkante haken toegevoegd.
Deel 2, p. 721: op deze pagina bevindt zich na ‘want ik ben uw Slaaf’ een nootteken ‘1’ zonder noottekst. Het nootteken is verwijderd.
Deel 3, p. 1: op deze pagina is een kop tussen vierkante haken toegevoegd.
Deel 3, p. 358, 373: op deze pagina's staan accolades die meerdere regels overspannen. Omdat wij dergelijke accolades in deze digitale versie niet goed kunnen weergeven, wordt op elke betreffende regel de accolade herhaald. Ook de woorden die eraan voorafgaan worden om misverstanden te voorkomen op iedere regel herhaald.
Deel 3, p. 358: op deze pagina staat een accolade die meerdere kolommen overspant. Omdat wij dergelijke accolades in deze digitale versie niet goed kunnen weergeven, wordt in elke betreffende kolom de accolade herhaald. Ook de woorden die eraan voorafgaan worden om misverstanden te voorkomen op iedere regel herhaald.
Deel 3, p. 358, 373: op deze pagina staan accolades die meerdere regels overspannen. Omdat wij dergelijke accolades in deze digitale versie niet goed kunnen weergeven, wordt op elke betreffende regel de accolade herhaald. Ook de woorden die erop volgen worden om misverstanden te voorkomen op iedere regel herhaald.

Bij de omzetting van de gebruikte bron naar deze publicatie in de dbnl is een aantal delen van de tekst niet overgenomen. Hieronder volgen de tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina's (deel 1 p. IV, deel 2 p. IV, deel 3 p. VIII) zijn niet opgenomen in de lopende tekst.

[deel 1, pagina I]

{== afbeelding 	==} {>>afbeelding<<}
    

VADERLANDSCHE
LETTEROEFENINGEN
VOOR
1873.
ONDER REDACTIE VAN
Dr. J.W. BOK en Dr. W.B.J. VAN EIJK.
HONDERD DERTIENDE JAARGANG.
EERSTE DEEL.
Wetenschap en Belletrie.
ZALT-BOMMEL,
UITGAVE VAN JOH. NOMAN EN ZOON.

[deel 1, pagina II]
LEIDEN: BOEKDRUKKERIJ VAN L. VAN NIFTERIK HZ.

[deel 1, pagina III]
INHOUD VAN HET EERSTE DEEL.

	Bladz.
de Ruever Groneman (Dr.), De Duitsche Mystiek in de XIVe eeuw. Meester Eckhart	1
Dirks (Mr. J.), Reis door Italie	20, 87, 188
van Waning Bolt (J.), De Profetie van den monnik Hermann	57, 150
Coronel (Dr. S. Sr.), De legers der Nijveren in de laatste helft der XIXe eeuw	119, 161
Burger (Dr. D.), De Phaedro van Plato	151
Rogge (H.C.), 1625	210
Bierens de Haan (Dr. D.), Feestviering ter eere van het vierhonderdjarig bestaan der Ludwig-Maximilians-Universiteit te München	241
Tideman (Dr. Joannes), Iets van de geschiedenis der Remonstranten te Kampen in 1650	279
Schotel (Dr. G.D.J.), Een geheim gezelschap aan het hof van Max Joseph van Beieren	314
Simandrius (Con. Ah.), De klokluider	317
Beins (Dr. L.), Gambetta en zijn militair dictatorschap in 1870	341
van der Noorda (P.J.), Mijn vriend Marcus, zijn vrouw en zijn lot	350


[deel 2, pagina I]

{== afbeelding 	==} {>>afbeelding<<}
    

VADERLANDSCHE
LETTEROEFENINGEN
VOOR
1873.
ONDER REDACTIE VAN
Dr. J.W. BOK en Dr. W.B.J. VAN EIJK.
HONDERD DERTIENDE JAARGANG.
TWEEDE DEEL.
Wetenschap en Belletrie.
ZALT-BOMMEL,
UITGAVE VAN JOH. NOMAN EN ZOON.

[deel 2, pagina II]
LEIDEN: BOEKDRUKKERIJ VAN L. VAN NIFTERIK HZ.

[deel 2, pagina III]
INHOUD VAN HET TWEEDE DEEL.

	Bladz.
Philalethes, Onze Stoomvloot	393
Meijer (J.K.), John Law en zijn tijd	409
Schot (J.J.), Voltaire als dichter	449, 575, 621
van Tuinen hz (K.), Schimmel en gist	493
van Geer (Dr. P.), De Leidsche sterrewacht en haar stichter	541
Bohl (Mr. Joan), Simon Verde van Fernan Caballero	641, 704
R.G., Johann Christoph Friedrich Schiller. Zijne godsdienstige ontwikkeling	675
Burger (Dr. D.), Plinius	739
Koch (E.W.J.), Louis Bernard Bonjean	760


[deel 3, pagina I]

{== afbeelding 	==} {>>afbeelding<<}
    

VADERLANDSCHE
LETTEROEFENINGEN
VOOR
1873.
ONDER REDACTIE VAN
Dr. J.W. BOK en Dr. W.B.J. VAN EIJK.
HONDERD DERTIENDE JAARGANG.
BINNENLANDSCHE BIBLIOGRAPHIE.
ZALT-BOMMEL,
UITGAVE VAN JOH. NOMAN EN ZOON.

[deel 3, pagina II]
LEIDEN: BOKDRUKKERIJ VAN L. VAN NIFTERIK HZ.

[deel 3, pagina III]
INHOUD.

I. Fraaie Letteren.

	Bladz.
Fulko Barham: de waarachtige edelman. - Haar Heer en Meester. - Tegen stroom. - Duizend zielen. - De holle weg van Dene. - Eene bloem der Wildernis, door J. Hoek	1
Tafereelen uit de geschiedenis der lijfstraffelijke rechtspleging. - George F. Born: De ijzeren graaf, door v.O.	49
Thiers: Geschiedenis van het Consulaat en het Keizerrijk. - Dr. J.v. Vloten: Nederland tijdens den opstand tegen Spanje, door B.D.	56
Mr. S. Vissering: Herinneringen, door Mr. M.V.	97
Mr. A. Bogaers: Taalkundige Opstellen, door B.D.	101
A.T. Wallaee: Insulinde, door S.	145
Vertaalde Romans, door J. Hoek	193
Calderon: Het leven een droom, door v.O.	205
Dr. A. Pierson: Intimis, door M. Buys	241
Mevr. Bosboom-Toussaint: De Delftsche Wonderdokter. - J.J. Cremer: Hanna de Freule, door B.D.	266
Jaarboekje van de Adelborsten van het Koninklijk Instituut voor de Marine, door Dr. van Eyk	289
Dr. J. L'Ange Huet: Nieuwe	


[deel 3, pagina IV]

	Bladz.
oplossing van een oud vraagstuk, door Dr. W. Scheffer	335
A.S. Kok: Shakespeare, dramatische werken, door C. Stoffel	383
Vertaalde Engelsche Romans door J. Hoek	435
Dr. W.J.A. Jonckbloet: Geschiedenis der Nederlandsche Letterkunde. - J.P. de Keyser: Nederlandsche Letterkunde in de 19e eeuw. - Handelingen van het XIIe Nederlandsche taal- en letterkundig congres, door B.D.	483
Marine-Litteratuur, door C.A. Jeekel. I. De toestand der Nederlandsche Marine.	529

II. Wijsbegeerte, Godgeleerdheid, Kerkgeschiedenis en Kerkrecht.

	Bladz.
Dr. E.J. Diest Lorgien: De Predikant van Vrijburg, door Dr. W.C.v. Manen.	16
O. Pfleiderer: De Geschiededenis van den Godsdienst, door Dr. W.C.v. Manen.	103
Mr. W. Heineken: De rechtstoestand der kerkelijke goederen bij de Hervormden, door H. Steenberg	120
Dr. J. Cramer: Waarheen nu? - Prof. J.J. Prins: Een geneesmiddel, enz. - Jhr. Mr. C. de Jonge: Geen Constituante. - J. van Waning Bolt: Daarheen niet! door Dr. J.K. Koch	157
Dr. J.H. Holwerda's Herinneringen. - L. Figuier: Leven na Sterven, door Dr. W.C. van Manen	210
Strauss en Rauwenhoff: Het oude en het nieuwe geloof, door Dr. D. Burger	278
J. Renftle's Apostolische reis, door H.M.C. van Oosterzee	283
M.E. van der Muelen: Levensvragen, door Dr. W.C. van Manen	396
P.L.F. Hoffmann: De Jesuiten, door Dr. J.A. Bruins	448
Prof. Dr. J. Tideman: Het Seminarium der Remonstranten, door Dr. B. Glasius	465
H.M.C. van Oosterzee: Bijdrage ter reorganisatie van het Bestuur in de Nederlandsche Hervormde kerk, door Dr. van Eyk	000


[deel 3, pagina V]
III. Wis- en Natuurkundige Wetenschappen, Vestingkunde en Zeeartillerie.

	Bladz.
W. Versluijs: Leerboek der vlakke meetkunde, door Dr. H. Onnen	29
Dr. P. van Geer: Leerboek der analytische meetkunde	67
H. Witte: De vier jaargetijden, door B.	83
Brutel de la Riviere's Atlas voor natuurkunde	128
Steijnis: Aanteekeningen bij 't onderwijs in de natuurkunde, door v.S.	131
Prof. A.J. van Pesch: Logarithmen tafels enz.	223
A.G. Ellis en J.H. Beucker Andreae: Bijdragen tot de kennis der torpedo's, door L.C. Rovers	309
Dr. H. Onnen: Beginselen der synthetische meetkunde door Dr. O.	346
J. Bosscha: Lokale spoorwegen, door J.W.S.S.	354
J. Versluijs: De fouten in van Geer's geschrift, door Dr. O.	401
Dr. K. Bruhns: Atlas voor sterrekunde	468
Dr. P. Schuringa: Het vraagstuk der regtlijnige centraalbeweging, door Dr. O.	493
Archives du Musée Teyler Vol. III fasc. 3, door H.	505

IV. Opvoeding en Onderwijs.

	Bladz.
W. Hecker: Schets der algemeene geschiedenis. - B. Veenstra: Denkoefeningen. - Recueil de Thèmes et d'Exerciees	41
A. Jansen: Het kleine en groote huisgezin. - Mr. J. Knottebelt: Volkshuis-houdkunde, d. Mr. R.C.N.	88
C.F. van Duyl's oefeningen door Monitor	91
Bloemlezing uit gedichten van E. Hoofman enz., door Dr. G.D.J. Schotel	92
J.J. Meinsma: Geschicdenis van de Nederlandsche Oost Indische Bezittingen, door Jhr. Mr. J.K.W. Quarles van Ufford	228
J. Wolbers: Geschiedenis van Java, door Mr. C. Duymaer van Twist	235
Boerma: Beginselen der fransche taal. - Dubois: Recueil de thèmes. - Morks: Leesboekjes. - L. Leopold: Meiregen. - Nuiver en Reinders: Oudheid en Middeleeuwen, door P.H.	478


[deel 3, pagina VI]
V. Varia.

	Bladz.
P. van Geer: Frederik Kaiser, door Dr. O.	173
A.L. Lesturgeon, Feestrede	179
Dr. S.R.J. van Schevichaven: Minnesota, door v.O.	181
J.A. Kool: Allerlei, door v.O.	183
C.F. Appun: Uit vreemde landen. - Sleeckx, Hillegonde, door v.O.	183
S.M.N. Calisch: Een zesdaagsch internationaal debat, door v.O.	184
J. Worp. Een lentedag, - Partituur zonder begeleiding. - H.M. Deegenaar: Kinderliederen, door Mr. C. Duymaer van Twist	185
Luttenberg's chronologische verzameling, door Mr. C. Duymaer van Twist	861
C.M.H. Pel: Veldversterkingskunst, door S.	287
J.J.L. ten Kate: Esaia Tegnèr, door Dr. C.W. van Manen.	330
Dr. W. Doorenbos: Geschieder letterkunde	333
C.P.J. van Vlierden: De tucht en beschaving in het Duitsche leger, door d.V.	375
F. Feringa: De vrije gedachte, door Mr. C. Duymaer van Twist	413

VI. Biblioscopie.

	Bladz.
Ada Nore: Wendela. - B.A. Lasonder: A. des Amorie van der Hoeven, door v.O.	95
Mr. S.C. Hall: De strijd des geloofs, door Tydeman	132
F. Nagtglas: Middelburg en Omstreken, door S.Z.	136
A.J. ten Brink: W.v. Harpen's Leerjaren, door v.O.	137
F.E.L.A. Abel's Overzicht van den Duitsch-Franschen oorlog, door Tydeman	139
Nog maar ééns en andere verhalen, door v.O.	140
Open Brief van A. Dumas Zn., door Tydeman	141
H. van Marlitt's Goud Elsje. door E.	141
Erckmann-Chatrian's Volksromans door D.	476
Dr. C. Ekama: Beleg en verdediging van Haarlem. - W.J. Hofdijk: Brielle's gedenkdag. - J. Verne: Twee tochten over den Oceaan. - Jhr. B. Teding v. Berkhout: Bret Harte. - Agatha: Op eigen wieken drijven. - J.B. Christen-	


[deel 3, pagina VII]

	Bladz.
meijer: Lijfstraffel. rechtspleging. - F. Gerstäcker: Arbeid adelt. - F.W. Hacklânder: De laatste bombardier. - Fr. Bodenstedt, Schetsen uit 't hofleven, door H.M.C. van Oosterzee	507
Mr. W. Bilderdijk's eerste Huwelijk enz., door Aart Admiraal	522
Louise M. Alcott: Oude en nieuwe zeden, door v.O.	569
Siward de Germaansche gevangene, door v.O.	571
Jaarboekje der Maatsch. v. Weldadigheid, door v.O.	573
Jakobus Vosmaer: Leven van Meester Maarten Vroeg, door v.O.	574
De Neef als Oom, Blijspel, door v.O.	574

VII. Bibliographisch Nieuws.

	Bladz.
Dr. A.M. Ledeboer: De Boekdrukkers enz., door v.E.	42
Parker: Kerkleer en Christendom, door v.E.	44
J.J.L. ten Kate: Dichterlijk Album, door v.E.	45
Dr. J.P. Heije: Gedichten, door v.E.	47
W. Haanstra: Hoe moeten de kinderen spelen enz., door v.E.	141
P. Louwersc: De Schippersjongen, door v.E.	144
Van Oosterzee's Jaarboekje van de Nederd. Hervormde kerk, door v.E.	187
Mr. P. Romeyn: Een slecht tot een goed doel, door Mr. R.C.N.	236
H. Bouman: Opvoeding en Onderwijs. - Mill's Staat-huishoudkund. - Mr. J.W. Tydeman: Bedongen pandrecht, door Mr. R.C.N.	380
J.H. Kremer: Kerkelijke reorganisatte, door v.E.	381
M.H.J. Plantenga: Inleiding tot de Studie der Militaire aardrijkskunde en statistiek	481
Prof. H.E. Moltzer: Bilderdijk en het Nederlandsche volk, door Aart Admiraal	526
J.H. Ankersmit: De aestletische Voordracht, door v.E.	528
St. Nicolaas-letters	575




2009 dbnl


_vad003187301_01


grieks


Vaderlandsche Letteroefeningen. Joh. Noman en zoon, Zalt-Bommel 1873




DBNL-TEI 1



2009-07-07

VH

colofon toegevoegd




Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Vaderlandsche Letteroefeningen. Joh. Noman en zoon, Zalt-Bommel 1873
 
Zie: https://www.dbnl.org/tekst/_vad003187301_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 



    









{==1==} {>>pagina-aanduiding<<}

[Wetenschap en belletrie.]

De Duitsche mystiek in de XIVe eeuw.

Meester Eckhart.

Door dr. De Ruever Groneman.

Essai sur le Mysticisme spéculatif de Maître Eckhart. Thèse par Auguste Jundt. Strasbourg, 1871.
Als de Scholastiek in verval geraakte en meestal in een krakeel der scholen ontaardende haren ondergang te gemoet ging, verhieven zich nieuwe stemmen, bijzonder in Duitschland, die de zaak van het Christelijk gemoed bepleitten, en aandrongen, daarheen te streven, om door het gevoel zich onmiddellijk met God te vereenigen. Tweeërlei rigting laat zich daarin onderscheiden, ofschoon beide vaak in elkander liepen, de speculatieve of bespiegelende rigting, en die welke bovenal de eenvoudige behoeften des harten en van het volk in het oog had. De speculatieve Mystieken putten uit eene zeer diepzinnige en - daar de verbeeldingskracht zich aan het gevoel, waardoor zij zich lieten leiden, natuurlijk aansloot, - tegelijk zeer phantastische philosophie de beginselen, met welke zij hunne Christelijke geloofsmeeningen zochten overeen te brengen. Aan het hoofd dier speculatieve rigting in de 14de eeuw stond Meister Eckhart van Straatsburg. Zijn onderwijs had diepe sporen nagelaten bij velen, die hem gehoord of zijne schriften bestudeerd hadden. Zijne leerlingen maakten zich zijne denkbeelden eigen, en verspreidden, na zijnen

{==2==} {>>pagina-aanduiding<<}
dood, in de streken langs den Rijn door hunne prediking en geschriften, wat zij aan Godsdienstig leven en hooge bespiegeling door hem gewonnen hadden: zoo, Johannes Tauler te Straatsburg, in Zwitserland Heinrich Suso, in de Nederlanden Ruijsbroeck, en deze allen behoorden mede tot het geheime gezelschap der Godsvrienden (Gottesfreunde), en stonden in innige betrekking met Nicolaas van Bazel, een' eenvoudigen leek, door wiens invloed die vereeniging was in het leven geroepen. Eckhart is alzoo als een der voornaamste vertegenwoordigers van de Duitsche speculatieve Mystiek aan te merken.
Die Mystiek dan der 14de eeuw in haren hoofdrepresentant te bestudeeren en de vrucht dier studie te doen dienen als een academisch proefschrift of Thèse ter verkrijging van den graad van Bachelier en Théologie, dit was de taak, die een kweekeling der Straatsburgsche Academie, de heer August Jundt, zich had gesteld, en die hij voorleden jaar volvoerde, als hij zijn geschrift ‘Essai sur le Mysticisme spéculatif de Maître Eckhart’ in het licht gaf; een voortreffelijke en zeer verdienstelijke arbeid, niet alleen door grondige behandeling van het onderwerp, maar ook door klare en bondige voorstelling zich onderscheidende. Wie het speculatieve leerstelsel van Eckhart nader wil leeren kennen, hem bevelen wij bijzonder dit geschrift ter lezing aan; hij zal in den Schrijver, die een discipel is van den Hoogleeraar Dr. Carl Schmidt, wiens verdiensten als kerkgeschiedkundige ook ten opzigte van de Duitsche Mystieken der XIVde eeuw, door zijne nasporingen en belangrijke schriften 1) over hen bekend zijn, - een' goeden gids vinden, om hem den weg te wijzen en rond te
leiden in het systeem van Meister Eckhart, waarin men anders ligt kan verdwalen of misvattingen begaan wegens de diepzinnigheid en subtiliteit daarvan en wegens de vaak duistere taal van den Mysticus. En geen wonder. Klaagden toch de tijdgenooten zelven van Eckhart over de moeijelijkheid, die zij ondervonden, om hem te vatten, zijn woord goed te be-
{==3==} {>>pagina-aanduiding<<}
grijpen, dezelfde moeijelijkheid bestaat nog geheel voor diegenen die tegenwoordig zijne denkbeelden en de hooge stoute vlugt zijner gedachten volgen willen. Die studie vordert inspanning en oefening. En zoo is dan op de vaak donkere paden en doolwegen der Mystiek een gids zeer gewenscht.
Wij gaan nu eerst over den aard en het wezen van het Mysticisme en vervolgens over Eckhart en den tijd, waarin hij leefde, en zijne Mystiek, het een en ander uit de gemelde verhandeling mededeelen.

Wat is het Mysticisme? Wat is de Mystiek? Op die vragen geeft de Schrijver als inleiding tot zijn onderwerp het volgende ten antwoord.
‘Alle gevoel, zegt hij, is de onmiddellijke waarneming van eene betrekking tusschen het waarnemend subject en het waargenomen object. Stel de menschelijke ziel als subject en de persoon van God als object. Die beide termen zullen met elkander in zekere betrekking komen, waarvan de onmiddellijke waarneming het Godsdienstig gevoel zal zijn. Laat die betrekking uit de spheer der gevoeligheid overgaan in die van het verstand, laat de overdenking de tot nu toe verwardelijk van verre bespeurde elementen daarvan gaan analyseeren, zoo zal de vorm waaronder die betrekking zich in de menschelijke ziel zal uitdrukken die van het begrip zijn, of liever die van een homogeen geheel van begrippen, behoorende tot die verschillende elementen welke in kiem besloten zijn in het Godsdienstig gevoel. Dat zal het religieus systeem zijn, de Godsdienst, tweede en laatste trap van de waarneming dier betrekking, middellijke waarneming; want zij is het voortbrengsel der werkzaamheid van het denken over de eerste gegevens, vervat in het Godsdienstig gevoel.
Opdat er religieus gevoel zij of Godsdienst, zijn dus twee onderscheiden termen noodig en een band tusschen die beide, het wezenlijk bestaan van den mensch en van God en eene wederkeerige werking van den een op den ander. God moet aan den mensch doen gevoelen zijne afhankelijkheid en onvolmaaktheid, en de mensch moet zoeken zich met dat Wezen, door hetwelk hij zich volstrekt beheerscht gevoelt, nader te verbinden door zijne gebeden en offers, of liever door volstandige pogingen, ten einde daartoe te geraken, al meer en meer op dat Wezen te

{==4==} {>>pagina-aanduiding<<}
gelijken. Die wederzijdsche werking is het religieuse leven, waarvan het einddoel is de verzoening der groote antithese van God en den mensch door de verheffing des menschen tot aan zijne geheele gelijkenis met God.
Dit voorop gezet, zal het niet moeijelijk zijn, te zeggen, wat het Mysticisme is. Hebben sommigen gezegd: Het is eene verborgene, geheimzinnige leer, gelijk de benaming 't aanduidt; en anderen wederom: Het is eene onzekere, onbestemde Godsdienstigheid, eene benevelde sentimentaliteit, afkeerig van alle redeneering en logica; zoo ligt wel in die twee zienswijzen eenige waarheid, doch geen van beide heeft het regte getroffen, dat, wat het wezen zelf van het Mysticisme uitmaakt. Ongetwijfeld? er is een zekere graad van verstandelijke en religieuse beschaving noodig, om het Mysticisme in zijne diepzinnigheid te volgen, en in dit opzigt is het juist, als men beweert, dat slechts uitgelezen zielen in staat waren het ten volle te begrijpen; maar het is niet minder waar, dat het nimmer zich esoterisch betoonde, daar het tot de behoeftige klasse en de armen van geest bijzonder zijne vertroostingen rigtte. Wat het andere betreft; die meening is in dien zin gegrond, dat de natuur zelve van het ideaal naar hetwelk de Mysticus streeft, elke poging doet mislukken om door het woord datgene, wat zijne ziel levendig gevoelt, naar buiten te openbaren. Beschrijven, het is objectiveeren. De Mysticus nu, zoolang hij in het bezit van zijn ideaal is, en terwijl hij zich in staat moest bevinden, om het te beschrijven, geraakt er niet toe om door de gedachte dat ideaal tegenover zich te plaatsen, noodzakelijke voorwaarde van eene verstaanbare beschrijving. Het ideaal heeft zich meester van hem gemaakt en vervult hem geheel, alle subjectieve bepeinzing verdwijnt. Wanneer de ziel, zoo aan zich zelve ontrukt, weêr tot zich zelve komt, de verrukking opgehouden heeft, is het oogenblik om het ideaal te beschrijven voorbij; zoo zij 't nogtans beproeft, kan het slechts door de nagelaten herinnering van zoodanigen toestand geschieden. Vandaar die worstelingen met de menschelijke taal, om uit te drukken, wat onuitsprekelijk is; die schat van uitdrukkingen die allen tot
de realiteit naderen, doch van welke geene haar bereiken kan, en waarvan menigmaal het gevolg is, de gedachte te verdonkeren in plaats van haar beter te doen begrijpen. Maar hieruit volgt geenszins, dat de term zelf van Mysticisme synoniem zou zijn met verstandelijke en religieuse verwardheid. Het Mysticisme is een

{==5==} {>>pagina-aanduiding<<}
streven der menschelijke ziel; om de antithese van God en den mensch op te lossen door de eindelijke identiteit van den menschelijken en den Goddelijken geest af te kondigen, de substantiëele vereeniging van het subject en object, het wonen van God in den mensch en van den mensch in God. - Word gelijkvormig aan God, gelijkvormig aan Jezus, zegt het Godsdienstig gevoel in zijn' gewonen vorm, zooals het, bij voorbeeld, in onze heilige Schriften den grond der prediking van Jacobus en Petrus uitmaakt. Tracht het leven van Christus in u te verwezenlijken, dat het niet meer zij, gij die leeft, maar Christus die in u leeft; word één met den Vader gelijk Jezus één met Hem was, opdat God zij alles in allen! - zoodanig is de verhevener vorm, waaronder het Christelijk mysticisme bij Paulus en in het Evangelie naar Johannes het doel van het religieuse leven bevat. De essentiëele, metaphysische eenheid in de plaats te stellen van de eenvoudige zedelijke gelijkenis, ziedaar ten laatste waarnaar het Mysticisme streeft. - Bij aandachtige overweging en van gevolgtrekking tot gevolgtrekking voortgaande, ziet men ligt in, dat het niet missen kan, of bij het Mysticisme in laatstgenoemden zin zal men eindelijk op eene pantheïstische basis uitkomen. Ook meenen wij te kunnen zeggen, dat bij die denkers, in wier geest het mystisch element niet krachtig is opgewogen geworden door de objectieve realiteit der Christelijke feiten of der kerkelijke leeringen, het Mysticisme slechts de religieuse, subjectieve, ofschoon zeer dikwijls onbewuste vorm van het pantheïsme is geweest. En eindelijk, als wij de bestanddeelen die de Godsdienst en het Godsdienstig gevoel uitmaken, met die uiterste gevolgen zamenbrengen waartoe het Mysticisme, aan zich zelf overgelaten, logisch geleid wordt, zullen wij gedwongen zijn te erkennen, dat, voortgesproten uit het religieus gevoel, waarvan het bij het begin de overdrijving is,
het Mysticisme ten laatste er toe komt geheel het tegendeel van datzelfde gevoel te zijn, omdat het pantheïsme, naar hetwelk het noodlottigerwijs afwijkt, door het feit dat het een' der termen van de Godsdienst ten voordeele van den anderen onderdrukt en alzoo alle wezenlijke betrekking tusschen die beide termen onmogelijk maakt, de vernietiging, de ontkenning zelve der Godsdienst is.’
Derhalve het Mysticisme, zooals de Heer Jundt het beschrijft, is een streven van de menschelijke ziel om het probleem, door het religieuse bewustzijn gesteld, op te lossen in den zin eener

{==6==} {>>pagina-aanduiding<<}
onmiddellijke, volstrekte vereeniging van de ziel met God. ‘Doch het Mysticisme (zoo schrijft hij verder) blijft niet in den toestand van eenvoudig streven. Evenals het religieus gevoel, tracht het daarnaar, zich van intellectuëele vormen te omringen, een leerstelsel te scheppen, bestemd om aan hetzelve tot grondslag te dienen. Twee wegen zijn daartoe aan het Mysticisme geopend. Of het zal zich met een reeds bestaand religieus systeem en dat geschikt is om het op te nemen, verbinden, tegelijk eenige wijzigingen daarin aanbrengende: of het zal zich met 's menschen gedachte zelve vereenigen, en alzoo door middel van de categorieën van ons verstand een nieuw systeem scheppen door eenen verstandelijken arbeid, waarvan het de éénige factor zal geworden zijn.’ - Hierbij merkt de Schrijver op ten aanzien van het gebruik van het woord Mysticisme in het Fransch, dat men overeen is gekomen om die benaming eveneens aan het mystieke systeem, door de eene of de andere methode verkregen, te geven, daar de Fransche taal onder ééne uitdrukking ‘le mysticisme’ de beide begrippen van mystiek streven en van mystiek systeem vereenigt, voor welke de Hoogduitsche taal zich van twee verschillende woorden bedient, ‘Der Mysticismus’ voor het eerste, en ‘Die Mystiek’ (μυστιϰὸς λόγος, μυστιϰὴ ἐπιστήμη) voor het tweede. Ook wij drukken in onze taal dit onderscheid uit met de woorden, het Mysticisme, de Mystiek.
De Christelijke Mystiek nu volgde de eerstgenoemde methode. Zij was eene vereeniging van het mysticisme met de Christelijke leerstellingen der Kerk; en die vereeniging bepaalde zich niet daartoe, dat het mysticisme zich aan het kerkelijk systeem slechts aansloot, maar het zocht daarmede in eene innige, organische vereeniging te komen, alzoo gewigtige wijzigingen in de oeconomie van dat systeem aanbrengende. Zoo kenmerkten zich de Christelijke Mystieken der middeleeuwen en van den nieuweren tijd, de leeraars van het klooster St. Victor, Bernard van Clairvaux, Bonaventura, de Duitsche Piëtisten der 17de eeuw. En daar zij inzonderheid de practische zijde van het Christendom beoogden en met voorliefde hun werk maakten van de middelen, door welke de mensch zich met God kan vereenigen, was de Psychologie voornamelijk het terrein, waarop hunne Mystiek zich ontwikkelde, die daarom ook de practïsche Mystiek of wel de empirische is genoemd geworden. - Maar het Mysticisme is nog een' anderen weg opgegaan. In plaats van met een gegeven

{==7==} {>>pagina-aanduiding<<}
objectief element, hetzij feiten, hetzij dogmen, zich te vereenigen, kan het, zooals gezegd, met de subjectieve gedachte van den mensch zich verbinden en het bepalend beginsel van zijne bespiegeling worden. In plaats van de toppunten der gedachte, tot hare volle ontluiking gekomen, te verlichten, kan het zich van de gedachte bij haren wortel meester maken en een systeem scheppen, door zelf de factor en de regel der individuëele overdenking te worden. De Metaphysica is het gebied, waarop deze Mystiek zich bij voorkeur beweegt, bijgevolg is niet de mensch, maar God haar wezenlijk object; en om hare innige vereeniging met het speculatieve vermogen der menschelijke ziel, heeft men daaraan den naam van speculatieve Mystiek gegeven. Van dien aard was de Duitsche Mystiek der 14de eeuw, bovenal door Eckhart vertegenwoordigd.

Eckhart's leeftijd valt voor een deel in de 14de eeuw, daar hij, geboren in de tweede helft der 13de, nog iets meer dan het eerste vierde gedeelte der 14de eeuw beleefde. Die eeuw is over het geheel in de middeleeuwsche geschiedenis merkwaardig; met haar toch vangt de periode van overgang tusschen de middeleeuwen en den nieuwen tijd aan. Het is de eeuw, waarin met het optreden van Johannes Wycliffe in Engeland een glansrijk licht daagde, dat het morgenrood reeds scheen te zijn van eene betere toekomst. Maar er verliep nog na zijnen dood († 1384) verreweg meer dan eene eeuw, alvorens het volle daglicht aanbrak en de Reformatie in het hart van Germaansch Europa tot stand kwam. Evenwel hij was een der groote Voorloopers, die den weg daarvoor gebaand hebben; en mogt nu ook het licht, door hem ontstoken, wederom beneveld worden, zoo had nogtans zijn krachtig en moedig reformatorisch streven vrucht gedragen in zijn vaderland, en had zijn invloed, door zijne schriften en aanhangers, zich ook op het vasteland van Europa uitgestrekt.
Voordat de Heer Jundt nu tot Eckhart's levensbeschrijving overgaat, werpt hij eerst nog een' vlugtigen blik op die eeuw, en vestigt bijzonder de aandacht op de eerste schemeringen der Reformatie, toen reeds zigtbaar.
De scholastieke Theologie had haar bloeijendst tijdperk gehad; en ofschoon de aanvang der eeuw nog roem kon dragen op twee uitmuntende mannen, Durand de St. Pourçain († 1333)

{==8==} {>>pagina-aanduiding<<}
en Willem Occam († 1347), die, de banden van het gezag verwerpende, nieuwe banen zich zochten te openen, zoo neigde zij welhaast ten val. Het zelfdenken en voortbrengen hield op; elke school, hetzij die der Thomisten, hetzij die der Scotisten of der Occamisten, plantte slechts haar eigen systeem op slaafsche wijze voort en voerde strijd en verdedigde zich tegen de aanvallen der andere.
In het staatkundige valt bijzonder op te merken, dat toen onder twee groote volken van Europa het nationaal bewustzijn ontwaakte en zegevierend tegen de vermetele aanmatigingen des pausdoms zich verzette. De groote worstelstrijd tusschen de hiërarchie en het keizerrijk, de Kerk en den Staat, gaat door de gansche middeleeuwen heen, in het vervolg der eeuwen onder andere vormen terugkeerende. In de 14de eeuw bereikte die strijd zijn toppunt, als onverzoenlijke oppositie der beginselen zelve. De Staat heeft geen recht op een onafhankelijk bestaan tegenover de Kerk, zoodanig is het beginsel in den naam waarvan de Roomsche Stoel achtereen Frankrijk en Duitschland aanviel. Doch de tijden van Gregorius VII, Innocentius III en Innocentius IV waren voorbij. De vorsten dier beide landen, door de natie gesteund, wisten zich regt te verschaffen, wel niet zonder smartelijke worstelingen, tegen de onbeschaamde eischen van den paus. In den oorlog tusschen Philip den Schoone van Frankrijk met Eduard I van Engeland (1295) wierp Bonifacius VIII zich als scheidsman op. De koning van Frankrijk wees die inmenging van de hand. Op de bedreigingen van den paus antwoordde hij met zich tot zijn volk te wenden door de bijeenroeping der Staten-generaal tot tweemaal toe (1302 en 1303). Hij betuigde, als koning niemand in deze wereld boven zich te erkennen. De drie Standen, adel, tiers-état en de overgroote meerderheid der geestelijkheid, verklaarden zich voor den koning en voor de handhaving der nationale onafhankelijkheid. Bonifacius sprak wel over den koning den ban en het interdict over het land uit, doch werd zelf in zijn eigen stad Anagny door den Franschen kanselier Nogaret en een' der Colonna's gevangen genomen, en stierf kort daarop. Zoo had Frankrijk een' gevoeligen slag aan Rome toegebragt, en Philip de Schoone had het voorbeeld gegeven, hoe de vorsten de aanmatigingen van het pausdom hadden af te weren: de wereldlijke magt der hiërarchie
was gebroken. - Niet anders ging het in Duitschland. Het Duitsche rijk werd op

{==9==} {>>pagina-aanduiding<<}
nieuw door den paus aangevallen. Daar kampten om de kroon Lodewijk van Beijeren en Frederik van Oostenrijk. Johannes XXII bood zich als scheidsregter aan. Lodewijk weigerde, sloeg zijn' mededinger en had nu als keizer van Duitschland de teugels van het bewind in handen. De Roomsche paus, thans te Avignon gezeteld en onder den invloed staande van Philip's vijandige politiek ten aanzien van Duitschland, overdreef zoo mogelijk nog de vermetele grondstellingen van hiërarchische aanmatiging zijner voorgangers; doch zijne vordering leed evenzeer schipbreuk op het krachtig verzet van den keizer en van de Duitsche natie. De paus mogt banbliksem en interdict slingeren (1324), het baatte hem niet; de keizer en zijn volk handhaafden hun regt, en Duitschland bleef gedurende de geheele regeering van Lodewijk onder den last van het interdict. Eerst twee jaren na zijnen dood in 1349 werd het opgeheven. Maar dit was zoo weinig in dien zwaren strijd voor de onafhankelijkheid van het keizerrijk een teeken van Duitschland's nederlaag, dat het veelmeer zegevierend daaruit te voorschijn trad; want door de vergadering der keurvorsten te Rheims (1338) en door de Gouden Bul (1356) was de zelfstandigheid van het keizerrijk en de vaste regeling van de keus des keizers bevestigd geworden, en zoo had Duitschland voor altijd zijne staatkundige vrijheid tegenover den Roomschen Stoel veroverd.
Wat den Godsdienstigen toestand aangaat, het volk in Duitschland was, gedurende de 25 jaren van het interdict, van de hulp en herderlijke zorg der geestelijkheid verstoken: de priesters toch verlieten de kerken en lieten het volk aan zijn lot over: slechts enkele edele harten durfden protesteeren, en hier en daar vernam men de stem der mystieke predikers, vertroostende het volk in zijne verdrukking. Daarbij kwam, dat Duitschland door andere zware rampen in die dagen getroffen werd. Verwoestende aardbevingen (in 1348 en vooral 1356, 1357) en eene vreeselijke epidemische ziekte, - men noemde haar den zwarten dood, - welke, uit Midden-Azië overgekomen, in drie jaren tijds (1347-1350) geheel Europa doortrok en in Duitschland omtrent een derde der bevolking wegmaaide. Gansch natuurlijk, dat in zulke tijden van druk en harde beproeving de behoefte aan Godsdienst zich levendig deed gevoelen, het religieuse bewustzijn gewekt werd en zelfstandig zich trachtte te uiten. Vandaar dat talrijke religieuse vereenigingen in dit tijdperk, onafhankelijk van de Kerk, opkwa-
{==10==} {>>pagina-aanduiding<<}
men of zich verder uitbreidden, en een' toebereiden bodem vonden om met vrucht Godsdienstig leven te kweeken en te bevorderen buiten den officiëelen kerkdienst. In het algemeen en allerwegen was het toen - volgens de getuigenis van gelijktijdige schrijvers, zooals Dante, Petrarcha, Rulman Merswin, - met de hoogere en lagere geestelijkheid jammerlijk gesteld: dáár begeerlijkheid, simonie, zedelijke verdorvenheid, hier onkunde, winstbejag, slechte zeden; het verderfelijk voorbeeld, dat de pausen en prelaten van het hof van Rome of van Avignon gaven, werd maar al te gretig nagevolgd door de mindere geestelijken, zoowel reguliere als wereldlijke. Het laat zich begrijpen, zulk een clerus kon aan het volk geen' eerbied inboezemen, op de menigte geen' heilzamen invloed uitoefenen. De ontwaakte Godsdienstige zin en behoefte zocht dan onafhankelijk van de Kerk
naar bevrediging en begon zich in nieuwe vormen van Godsdienstig leven kenbaar te maken. In Duitschland, de Nederlanden, Engeland, Hongarije, en elders meer, deden zich in deze eeuw de blijken daarvan duidelijk voor, als die vereenigingen, zooals der Begharden en Beguïnen, (deze beide reeds in de voorgaande eeuw), der Lollarden, der Godsvrienden, der broederschap van Geert Groote, ontstonden en zich verbreidden, toevlugt en steun aan de verlatenen, hulpbehoevenden, heilbegeerigen aanbiedende en den weg tot zielsrust wijzende. Bijzonder ook waren het de mystieke predikers. aan wier hoofd Eckhart stond, en onder hen vooral Johannes Tauler, die bij de algemeene verslagenheid en mismoedigheid in die dagen hunne vermaningen en vertroostingen tot het volk rigtten, en zich nadrukkelijk tegen het formalisme en de doode werkheiligheid verklaarden en op inwendig leven en vereeniging der ziel met God aandrongen.

Van Meister Eckhart's levensgeschiedenis is weinig bekend. Slechts enkele zekere berigten zijn tot ons gekomen aangaande feiten, die tot het midden en het einde van zijnen levensloop behooren: voor het overige moet men zich behelpen met vermoedens en discussiën over tegenstrijdige getuigenissen der oude schrijvers. - Wat de Heer Jundt, na oordeelkundig onderzoek en naauwkeurige overweging, meent met zekerheid of alle waarschijnlijkheid te mogen vaststellen, komt kortelijk hierop neder.
Eckhart, geboren te Straatsburg omstreeks het jaar 1260 (1260-1265), behoorde tot de orde der Dominicanen. Omtrent

{==11==} {>>pagina-aanduiding<<}
het jaar 1290 begaf hij zich naar Saksen. In de laatste jaren der eeuw (1295-1299) mag zijne benoeming tot prior van het klooster te Erfurt en vicaris van Thüringen plaats gehad hebben. In 1300 ging hij naar Parijs, alwaar hij de drie graden van baccalaureus, licentiatus, doctor achtereenvolgens verwierf: zeer dikwijls toch heet hij doctor van Parijs, ‘Eckehart von Paris.’ Als hij gedurende 8 jaren de functiën van prior provincialis van Saksen waargenomen had. onthief het algemeene kapittel van Napels in 1311 hem daarvan, en werd hij als lector naar Parijs gezonden. Zeer waarschijnlijk is het, dat hij, alvorens in 1303 Parijs te verlaten, eerst nog den doctoralen graad bekwam, maar toen aan de voorwaarde daaraan verbonden, om gedurende een jaar over de Sententiae voorlezingen te houden, niet hebbende kunnen voldoen, nu andermaal daarheen ging, om zich van dien pligt jegens de Universiteit te kwijten. Hij bleef daar tot in 1312, kwam vervolgens wederom te Straatsburg, en was zekerlijk lector aan de school van zijn klooster daar ter stede. Er bestaan stellige bewijsstukken, dat hij omtrent dien tijd in Straatsburg zich moet opgehouden hebben en dat hij aldaar ook duurzame herinneringen heeft achtergelaten. Behalve zijne predikatiën destijds in verschillende kloosters der stad, almede in vrouwenkloosters, ging hij ook in de naburige omstreken prediken, soms vergezeld van een' anderen mystieken prediker. In 1320 fungeerde hij als prior te Frankfort. Er moeten omtrent dien tijd beschuldigingen van heterodoxie tegen hem en een' anderen broeder der orde zijn ingebragt geworden, zooals blijkt uit een' brief van den generaal der orde Herveus aan de priors van Worms en Mainz uit genoemd jaar, welk schrijven hun ‘familiaritates malas et suspectas’ verwijt, dat is,
verstandhouding met personen van zeer twijfelachtige orthodoxie, met welke bedoeld mogen worden volgelingen van de pantheïstische secten van dien tijd. Of nu Eckhart met zoodanige secten, gelijk bij voorbeeld, de Broeders van den vrijen geest, - eene dweepzuchtige partij in de 13de en 14de eeuw, herkomstig welligt van de pantheïstische school van Amalrich van Bena, uit wiens leeringen gevaarlijke gevolgtrekkingen werden afgeleid, strekkende tot ondermijning of geheele omverwerping der moraal, - in betrekking heeft gestaan, weten wij niet 1),

{==12==} {>>pagina-aanduiding<<}
doch de Heer Jundt meent, dat het zich eenigermate laat vermoeden; en aan gelegenheid, om met hen in aanraking te komen, ontbrak het zeker niet, daar zij in die streken talrijk waren, waar Eckhart vóór zijne komst te Frankfort zich ophield en onderwees. Dit incident schijnt echter geene nadeelige gevolgen voor hem gehad te hebben. Van daar begaf hij zich naar Keulen, in welk jaar is niet bekend, maar vóór 1325; hij was er tegelijk leeraar aan de school zijner orde en prediker voor het volk. Grooten opgang maakte zijn onderwijs, en zijn persoon liet een' diepen indruk van geestelijke grootheid in het gemoed zijner vele discipelen na. Voor het volk zette hij ook gaarne zijne leer uiteen. Zoolang de resultaten zijner diepe bespiegelingen slechts binnen de school werden ontvouwd, bleef hij ongemoeid; doch toen hij die onder de onkundige menigte bragt, en zijne predikatiën in 1325 meer de aandacht begonnen te trekken, kwam er argwaan. Op het kapittel van Venetië verhieven zich klagten, dat in Duitschland broeders der orde in de volkstaal aan de mindere klassen gevaarlijke leeringen verkondigden. Een ingesteld onderzoek naar den toestand der Dominicaner-kloosters van Duitschland, door den paus aan Nicolaas van Straatsburg, die zelf de religieuse rigting van Eckhart was toegedaan, opgedragen, liep voor hem gunstig af, daar in zijn onderwijs niets berispelijks werd gevonden. Vermoedelijk zou het daarbij zijn gebleven, zoo niet destijds een woedende ketterjager en bittere vijand van Johannes XXII den aartsbisschoppelijken zetel van Keulen had bezet. Door dezen werd, niettegenstaande Eckhart's vrijspraak door den pauselijken gemagtigde, het proces hervat. De lage streken vooraf tegen hem in het werk gesteld, de hinderlagen hem gelegd, en de schandelijke toedragt en het geheele beloop van dit proces vindt men bij Jundt omstandig vermeld, volgens de authentieke stukken die door den Heer F. Pfeiffer uit de archieven van het
Vaticaan zijn voor den dag gehaald. Eckhart en zijn beschermer, Nicolaas van Straatsburg, werden nu beiden gedagvaard. Beiden protesteerden krachtig en beriepen zich op den paus. Den 4den Mei 1327 zou hunne zaak te Avignon in behandeling komen. Intusschen werden beiden reeds te Keulen veroordeeld. Nog bij voorbaat verweerde zich Eckhart tegen de aantijging van ketterij bij eene openbare akte; welk stuk hem vooruit moest gaan naar Avignon en aan zijne regters toonen, dat zijn geweten hem niets verweet ten aanzien van leer noch

{==13==} {>>pagina-aanduiding<<}
zeden 1). Dit is het laatste, wat ons van hem bekend is. Het aanhangig proces werd lang slepende gehouden. Eerst twee jaren later, den 27 Maart 1329, toen hij reeds gestorven was († 1327), verscheen eene pauselijke bul, die 17 stellingen van hem als kettersch, en 11 andere als van ketterij verdacht veroordeelde. In weerwil van zijn protest en bovengenoemde plegtige verklaring, werd het in die bul voorgesteld, evenals of hij reeds vooraf die stellingen had teruggenomen, terwijl Eckhart uitdrukkelijk en slechts bij wijze van onderstelling gezegd had, dat hij bereid zou zijn zulke leeringen te herroepen, waaromtrent men hem van dwaling overtuigde of hem bewees, dat zij met de waarheid niet overeenkomstig waren.
In later tijd verdween zijn aandenken bijna uit de geschiedenis; zijne schriften werden meer en meer met die van Tauler en andere Mystieken verward, en zijn roem ging evenzoo op zijn' discipel Tauler over.
Het was de Straatsburgsche Hoogleeraar Schmidt, die het eerst weder Meister Eckhart in herinnering bragt. Op zijne speculatieve mystiek oplettend geworden door eenige preeken, vervat in de editie van Tauler's Werken (Bazel, 1521), en welke hij niet aarzelde aan Eckhart toe te kennen, ontvouwde hij daarvan voor het eerst de leer systematisch, en slaagde er in, eene biographie van hem te geven, voor zoover die heden nog bekend is 2). Aan dezen arbeid sluit zich het werk van Martensen 3) aan, wien de leer van Eckhart, verrijkt en aangevuld door die der andere Mystieken van de 14de eeuw, tot aanleiding en grondslag diende voor eene wijsgeerige beschouwing van de Mystiek in het algemeen.
Vele jaren had de heer Franz Pfeiffer van Weenen aan de verzameling van Eckhart's schriften, die in de bibliotheken van Duitschland en Zwitserland verspreid waren, besteed; in het IIde deel van zijn werk, Deutsche Mystiker d. 14 Jahrh., Leipzig, 1857, gaf hij die schriften, voor zooveel zij bewaard zijn geworden, in het licht, reeds eene rijke collectie, doch nog slechts gering in vergelijking van al wat, volgens het zeggen van Trithemius (de Scriptor. eccles.), de vruchtbare pen van Eckhart had voortgebragt. Deze uitgave nu zijner schriften bragt wel geene

{==14==} {>>pagina-aanduiding<<}
wijzigingen van groot aanbelang in de opvatting van Eckhart's systeem te weeg, maar wekte toch tot die studie bij vernieuwing op, daar zij gelegenheid verschafte 's mans gedachten vollediger na te gaan en hetzelfde vraagstuk met grooter rijkdom van bijzonderheden te behandelen. En zoo verschenen de schriften van Bach 1) en van Lasson 2); de eerste legde er zich op toe, om van het geschiedkundig standpunt ons te geven wat reeds Martensen had gedaan op het wijsgeerig standpunt, eene beschrijving van de Mystiek in de 14de eeuw, en waarin Schmidt hem ook reeds was voorafgegaan; Lasson bepaalde zijne onderzoekingen tot het systeem van Eckhart.
Al die genoemde werken nu komen ongeveer tot hetzelfde besluit, wat betreft, hoe de leer van Eckhart te beoordeelen zij: Meister Eckhart is pantheïst, maar de beperkingen waardoor hij de uiterste gevolgtrekkingen zijner bespiegeling afstompt, toonen, dat hij zich niet bewust geweest is, pantheïst te zijn, en dat hij altijd heeft gewild binnen de grenzen der kerkleer te blijven.
De arbeid van Preger 3), die na het werk van Lasson in het lïcht verscheen, neemt een geheel bijzondere plaats in deze quaestie in. Hij is de eenige, die na Prof. C. Schmidt zich met het leven van Eckhart op grondige wijze heeft bezig gehouden. Evenwel acht de heer Jundt een groot deel van zijne historische besluiten onaannemelijk, en meent ook, dat Preger's zienswijze zich niet laat regtvaardigen 4), als hij verklaart, dat Eckhart geen pantheïst is, dat de eenige vereeniging tusschen den mensch en God, die Eckhart geleerd heeft, eene zuivere intellectuëele vereeniging van het verstand van God en van het verstand des menschen is, en niet eene metaphysische indentiteit van het wezen Gods en het wezen des menschen.
De schriften van Eckhart en de getuigenissen zijner levensbeschrijvers stellen hem aan ons voor als een' man van groote geleerdheid en van een verheven zedelijk karakter. Volgens Trithemius 5) was hij ‘de in de Aristotelische philosopbie ervarenste

{==15==} {>>pagina-aanduiding<<}
man van zijnen tijd; hij had eene diepe kennis van de Heilige Schrift, en hij bezat eene merkwaardige intellectuëele magt en stond als redenaar met roem bekend.’ Elders 1) wordt hij genoemd: ‘een geleerd en vroom man.’ Hij was een oorspronkelijk denker; hij gevoelde zich van niemand een discipel te zijn. Ook tegenover de Kerk en den paus legde hij eene groote onafhankelijkheid van geest aan den dag, ofschoon hij nimmer in oppositie kwam noch ook polemiseerde tegen de dogmen; hij meende in overeenstemming te blijven met de kerkelijke leerstellingen, hoewel hij ze vaak bij zijne bespiegeling aanmerkelijke wijzigingen deed ondergaan, en eene geheel nieuwe opvatting voordroeg. ‘Om Eckhart te beoordeelen, schrijft de Heer Jundt (pag. 75), moet men niet uit het oog verliezen, dat hij niet in de plaats van het kerkelijke systeem een ander systeem van zijne vinding heeft willen stellen, maar dat hij, gelijk vele Scholastieken vóór hem gedaan hebben, slechts eene metaphysische basis voor de dogmatiek der Kerk wilde vinden. Maar zie, het systeem, dat hij alzoo schept, is in regtstreeksche tegenspraak met het officiëele onderwijs. Soms, door den stroom zijner gedachten medegesleept, geheel en al overgegeven aan de religieuse zaligheid waarvan zijne zoo stoute stellingen slechts de verstandelijke vertolking zijn, vergeet hij een oogenblik de positieve leeringen van het traditioneele systeem, formuleert krachtig zijne nieuwe denkbeelden, zonder te denken aan hare tegenspraak met die leeringen. Soms ook bespeurt hij van verre de mogelijkheid van zoodanig eene tegenspraak, en dan, zonder in 't minst te vermoeden dat hij reeds ketter is, poogt hij den geest zijner hoorders te wapenen tegen alle onnaauwkeurige uitleggingen zijner woorden, door zijne gehechtheid te betuigen aan de geloofspunten en door zijn best te doen,
om voor hen datgene te verzoenen wat in zijn geest wel volkomen is verzoend, maar in wezenlijkheid onverzoenbaar is. Zonderling psychologisch probleem als dat van een' man, gehecht met gelijke kracht en opregtheid aan twee leeringen, die aan elkander vreemd zijn, en wiens geest tusschen die beide opvattingen verdeeld kan blijven, zonder ooit zich bewust te zijn van hare fundamenteele tegenspraak!
Eckhart liet het Latijnsche woordenboek der Scholastiek varen, en trachtte zijne gedachten in de vormen der volkstaal te doen

{==16==} {>>pagina-aanduiding<<}
leven, welke hij van gedaante deed veranderen. De taal waarin hij zijne mystiek voordroeg, was dezelfde als die van Tauler, het Duitsch zooals het in het westen van Zuid-Duitschland gesproken werd. Daarin hebben zoowel hij als na hem Tauler en in het algemeen de Duitsche Mystieken groote verdiensten, dat zij hunne natie eene wijsgeerige taal gevormd hebben; doch op de ontwikkeling en beschaving overigens van het Duitsche proza hebben zij slechts geringen invloed gehad 1).
Het ligt nu niet in ons plan, hier een overzigt te geven van het systeem van Meister Eckhart, zooals dit door den Heer Jundt werd ontvouwd: wij zouden vreezen, bij bekorting, afbreuk te doen aan hetgeen in ons oog juist eene bijzondere verdienste is van zijnen arbeid, dat hij namelijk dat diepzinnig leerstelsel zooveel mogelijk eenigszins duidelijk heeft zoeken voor te stellen. Men moet zijn vertoog in zijn geheel lezen, en wij verwijzen dus naar de dissertatie zelve van den Schrijver.
De methode, welke hij bij de uiteenzetting van Eckhart's systeem volgt, is de deductieve: hij leidt alzoo, gelijk Eckhart gedaan heeft, het begrip der wereld en der menschelijke ziel van een hooger beginsel, eerst vastgesteld, af, hetwelk, omdat het de eeuwige oorsprong aller dingen is, ook uit kracht van eene natuurlijke noodzakelijkheid, de plaats moet zijn van hunne eindelijke terugkeering. De historische methode zou bij de ontvouwing van het systeem van Eckhart niet aangewend kunnen worden, zegt hij (p. 50, noot 1.), omdat en de inwendige omstandigheden van zijn leven ons bijkans onbekend zijn en er geen zeker middel voor ons bestaat om zijne schriften historisch te rangschikken.
Het systeem van Eckhart in zijn geheel genomen wordt door den Heer Jundt gekenmerkt als het monisme van de idée van het wezen. ‘Het neemt, zegf hij, eene bepaalde plaats in de geschiedenis der wijsgeerige ontwikkeling van den Germaanschen volksstam in, doordien het de beide hoofdvormen van het pantheïsme, in eene primitieve eenheid nog versmolten, bevat, die later zich van elkander scheiden zullen in het denken van Spinoza en van Hegel. Het onbewuste wezen brengt het bewuste wezen voort door middel van het worden; die eeuwige evolutie van het Goddelijk wezen naar de persoonlijkheid heen, heeft Hegel doen zeggen, dat hij in Eckhart een' van zijne grootste voorloopers

{==17==} {>>pagina-aanduiding<<}
erkende. Maar het feit, dat de persoonlijkheid van God zich voor Eckhart in de vormen slechts van het toevallig (contingens) bestaan verwezenlijkt, en dat zij alzoo veroordeeld is door eene metaphysische noodzakelijkheid om eeuwig weêr te vervallen in het onbewuste wezen waaruit zij haren oorsprong heeft genomen, maakt haar tot niets anders dan een' eeuwigen modus slechts van het bestaan van het absolute wezen, en Spinoza, zoo hij kennis had gehad aan Meister Eckhart, zou voorzeker met even zooveel regt gezegd hebben, dat er eene innige verwantschap bestaat tusschen de gedachte van Eckhart en zijne eigene gedachte.’
De gronddwaling van Eckhart, in philosophisch opzigt, wijst de Schrijver daarin aan, dat hij de idée van het oneindige gescheiden heeft van de idée der persoonlijkheid ‘Die beide ideën, zegt hij, hebben elkander noodig om werkelijk te bestaan. Het wezen zonder de persoonlijkheid is slechts een eenvoudig product van de verstandelijke abstractie, een holle vorm waaraan niets van hetgeen bestaat beantwoordt. Ons verstand kent geene andere werkelijkheden dan de concrete werkelijkheden, en dat is juist het kenmerk, hetwelk men volstrekt weigert toe te kennen aan die idée van het oneindige, omdat men beweert, dat alle bevestiging van een concreet bestaan ten aanzien daarvan slechts eene begrenzing zijn zou, die zijn kenmerk van oneindig zou vernietigen. Van den anderen kant kan de persoonlijkheid, om in hare volle ontluiking begrepen te worden, het kenmerk van oneindig niet ontberen. Ons bewustzijn van het Ik biedt ons het tafereel daarvan aan, wat eene eindige persoonlijkheid is: de noodzakelijkheid van een uitwendig aandrijvend iets om dat bewustzijn van ons zelven te wekken, voorts, wanneer het gewekt is, het volstrekte onvermogen waarin wij ons bevinden, om te zeggen wat wij in den grond eigenlijk zijn, en, tegenover de uitwendige wereld, de zwakheid, vaak zelfs de volslagen onbekwaambeid van ons verstand, om zekere problemen der natuur te doorgronden, de onoverkomelijke grens die getrokken is rondom ons geestelijk leven, en die ons vermogen van analyseeren zoo spoedig ontmoet, in welke rigting het ook moge stralen, het snelle vergeten van hetgeen wij geleerd hebben, enz., al die schaduwen in het tafereel van ons bewustzijn van het Ik maken juist de oorspronkelijke grens van ons denken uit, het eindig kenmerk onzer persoonlijkheid. Om derhalve de ware idée der persoonlijkheid te hebben, moeten wij haar
niet

{==18==} {>>pagina-aanduiding<<}
naar onze beeldtenis vormen; want wij gevoelen, dat wij geene regte persoonlijkheden zijn; men moet aan die idée ontnemen al wat wij in ons vinden toevalligs (contingens) en betrekkelijks (relatiefs), en zoo komen tot de idée van een wezen, dat zich absoluut denkt van eeuwigheid tot eeuwigheid, zonder dat de oorsprong van zijn denken verbonden zij geweest aan het bestaan van een niet-Ik, hetwelk het begrenzen zou: men moet tot de idée van een oneindig wezen komen.’
Trachtte het speculatieve systeem van Meister Eckhart het metaphysisch probleem van de betrekkingen van het oneindig wezen Gods, van hetwelk de realiteit een postulaat onzer rede is, en van de toevallige existentiën die de wereld openbaart, op te lossen, evenmin als die poging is gelukt, is de philosophie tot heden toe er in geslaagd, dat probleem op te lossen. ‘En zij zal het nooit oplossen, zegt de Schrijver, dan alleen wanneer zij meer en meer haar Godsbegrip assimileert aan dat, hetwelk door de Goddelijke openbaring is gegeven, dat van eene oneindige persoonlijkheid tegelijk volstrekt onderscheiden van de wereld en buiten welke niets bestaat van hetgeen daar is. In een éénig begrip de transcendentie en de immanentie van God te vereenigen, welke zij tot nog toe van elkander gescheiden heeft, waardoor zij hetzij het deïsme, hetzij het pantheïsme deed ontstaan, zoodanig is het doel dat voortaan de philosophie moet najagen, en wanneer het bereikt zal zijn, dan zal het Christendom niet alleen de ware grondslag zijn van het zedelijke en Godsdienstige leven, maar het zal ook geworden zijn, wat het in werkelijkheid is, de hoogste uitdrukking der wijsgeerige waarheid.’
Wat nu de religieuse rigting van Eckhart aangaat, de Schrijver karakteriseert haar in deze woorden: ‘De Godsdienst is wezenlijk gegrond op de idée eener betrekking, dat is, eener wederzijdsche werking van den mensch en van God. Het kan echter gebeuren, dat de mensch van een zoo hoog gespannen religieus gevoel is doordrongen, van eene zoo volstrekte liefde tot God, dat hij weigert iets van God te ontvangen en er slechts naar streeft, zich aan Hem te geven zonder voorbehoud en onherroepelijk. Hij zal dan natuurlijk door zijne gedachte zich een' God scheppen, in staat om hem te bevredigen.....Zoodanig is Eckhart's religieuse, of liever gezegd, mystieke rigting. De philosophische geest en het religieus gevoel onder zijn' mystieken vorm, beide evenzeer absoluut bij hem, vereenigen zich in die idée van het wezen,

{==19==} {>>pagina-aanduiding<<}
waaraan hij zijn persoonlijk bestaan wil opofferen, en die van dat oogenblik af noodwendig voor hem de eenige realiteit wordt, dewijl, naar hem zelven te oordeelen, in haar al de andere realiteiten haar einde vinden.’ - Maar een dergelijk religieus leven, dat slechts daarheen streeft, zich zelven te geven, acht de Schrijver met regt eene afdwaling van het ware religieuse gevoel zooals dit den mensch natuurlijk eigen is, en dat niet alleen afhankelijkheid van het absolute, maar ook en vooral verzoening daarvan (conciliation de l'absolu) is. En zulk eene vernietiging van ons individuëele wezen in het gezamenlijk geheel, kan en moet geen ander gevoel in ons wekken dan dat van oneindige huivering en afschrik. Evenwel, men treft ook bij Eckhart, waar hij niet in die hooge spheer zijner bespiegeling zweeft, hier en daar sporen aan van een zuiverder en meer waar religieus gevoel, in menige plaats zijner schriften en vooral in eenige gebeden, van hem bewaard gebleven, waarvan de Heer Jundt enkele proeven aanhaalt en die getuigenis geven, dat Eekhart bij innige ervaring ook de vertroostende en vernieuwende en heiligende kracht van het Evangelie gekend heeft.

Maart, 1872.






{==20==} {>>pagina-aanduiding<<}

Reis naar Italie

door Mr. J. Dirks.






September - november 1871.

I.

In de uren der herinnering nog immer het blijde feest mijner verbeelding.

F.J.L. Meijer, Nieuwe Tafereelen van Italien. Leyden 1803. 2 deelen. Voorrede.

Ich kann meinen Freunden nichts Besseres wünschen, als dasz auch sie die Herrlichkeit schauen möchten.

Friedrich Pecht, Südfrüchte. Skizzenbuch eines Malers. Leipzig 1854. I. p. XIV.
Reeds tweemalen was het voornemen om naar Italie te gaan niet tot uitvoering gekomen. De eerste keer, in het jaar 1867, door het hevig woeden van de cholera in de omstreken van Rome, gevolgd door Garibaldi's mislukten togt tegen de eeuwige stad, waarvan men een episode kan vinden in den Lothair van d'Israëli. De tweede keer, in 1870, door het uitbreken van den vreesselijken oorlog, waardoor het préhistorisch-archéologisch congres te Bologna, in October te houden, verhinderd werd zamen te komen en tot 1871 verschoven.
Thans, in Junij 1871, bekwam ik een schrijven van professor J. Capellini te Bologna, den Algemeenen Secretaris van het genoemd, zesde congres, dat die bijeenkomst den 1sten October geopend en den 8sten dier maand gesloten zoude worden.

{==21==} {>>pagina-aanduiding<<}

Gelukkig kwamen er nu geen hinderpalen op nieuw en den 12 September vertrok ik uit Leeuwarden, bleef dien dag te Zutphen en voegde mij den volgenden morgen bij mijnen reisgenoot (professor Boot van Amsterdam) te Arnhem. Onder het aangenaam gezelschap van den uit Frieschen stam gesproten schilder Tj. v. St. en diens echtgenoot geb. C., onder het praten over diens kunstreize in de schoone bosschen van Noord-Amerika, en over menig een van onze letterkundige producten is Dusseldorp, waar ons reisgezelschap ging wonen, spoedig bereikt. Te Keulen (2.30) moeten wij lang, tot 5 uur, wachten, maar het fraaie gezicht op den dom, het beschouwen der fresco-Rhijngezichten, in de restauratie (boven), ons hartelijk lagchen later over de prellerei in den Waschzimmer für Herrn, waar men eerst flink betaalt voor het wasschen en dan nog eens duchtig voor het poetsen door drie seigneurs te gelijk, verkort den tijd. - Heerlijk spiegelen de door den avondzon verlichte steile Drachenfels en het landelijke Königswinter en Honnef zich in den Rhijn en de kronkeling van den spoorweg laat ons menige vroeger bezochte plek tusschen Unkel en Remagen herkennen. Lahnstein tegenover den Stolzenfels is ter eere van de Koningin-Douarière van Pruissen verlicht. Te Mainz gekomen heeft een ultramontaansch congres de Aartsbisschoppelijke vesting geheel bezet. Eindelijk geraken wij in het zeer klein ‘hôtel (!) de Bonn’ onder dak waar het Salve!, in het portaal in den grond ingelegd, ons verwelkomt als waren wij in Pompeji. - Eén kamertje valt ons ten deel, zoo klein, dat wij de in de hitte zoo lastige dekbedden niet eens over boord kunnen werpen; toch slapen wij goed maar zijn den volgenden morgen al vroeg op. Wat wij toen in den Dom zien kan Bädeker u vollediger mededeelen dan ik. Wij raden ieder, die eenigen tijd heeft,
het bezoeken van dit in herstel zijnde gebouw zeer aan. Aan graf- en gedenkteekenen van Keurvorsten, Aartsbisschoppen, Bisschoppen en Domheeren is het rijker dan eenige andere Duitsche Dom. Er zijn er meer dan 30 uit bijna elf eeuwen 794-1833 of later. 1) Men maakt ons

{==22==} {>>pagina-aanduiding<<}
bijzonder opmerkzaam op den schoonen Saturnus-kop onder aan het monument van den Domproost Georg von Schönenburg van 1529.
Het wachten tot 10.35 in de restauratie van den Bahnhof wordt vervrolijkt door het gezicht van een mageren Engelschman, die de coteletten stuk voor stuk met zijn neus in aanraking brengt. In zeer gemêleerd gezelschap van Holsteiners, Duitschers, Franschen sporen wij naar Heidelherg. Een wel doorvoed jongmensch uit het land der Deensche ossen wordt omstrikt door een jong, zeer bewegelijk, uit Wiesbaden naar Stuttgart verhuizend dametje, maar hij laat de schoone doortrekken en blijft te Heidelberg. Te Oos bij Baden alles in groot tenu voor de aanstaande komst des keizers, die onze koningin te Friedrichshafen aan de Bodensee bezocht heeft. Vlak op de brug over de Kinzig even achter Offenburg, waar alles op de been is, passeren wij den keizer, maar zien natuurlijk niets. Aangenaam en met vrucht raadgevend gezelschap tot Basel, waar wij in het hotel Schrieder tegenover den Bahnhof gaan logeren.
Een dag later: Hartelijk dank, Dr. nu proffessor E.! voor een oud recept, al zeide de knecht dat de Baseler apothecar het vierde bestanddeel niet in het geneesmiddel gedaan bad ‘omdat hij het niet kon lezen,’ Nu dit was zeer natuurlijk: want er stond ‘alle uren een lepel vol.’ Na een bezoek aan de galerijen van den Dom te Basel, waar de talrijke soms interressante inscripties door groote herstelling onzigtbaar waren, na den heerlijken blik op de stad van het hooge domterras weder eens te hebben genoten, gaat het om 10 uur oostwaarts op. Al weder aangenaam gezelschap aan twee Leeuwarder stadgenooten tot Waldshut. Een lichtschuw Engelsch paar doet echter het onmogelijke om iederen zonnestraal uit den waggon te keeren en dat nog wel juist aan den Rhijnkant, de kant der schönen Aussichten, zooals te Rheinfelden en vooral te Lauffenburg. Sterk schuimend stort zich midden door Rhein-
{==23==} {>>pagina-aanduiding<<}
felden de stroom over de rotsen en vorm een Strudel, den zoogenaamden Höllenhaken. De evenals te Luzern bedekte Rhijnbrug verhoogt het schilderachtige gezicht. De ligging van Lauffenburg op den linker Rhijnoever is nog schooner; de stroom, tot 17 voet ingeperst, wordt alleen bevaarbaar voor die zijn leven niet lief heeft. Een Lord Montague, de laatste van zijnen stam, zegt Bädeker, liet het hier op denzelfden dag waarop zijn stamslot Cowdray in Engeland afbrandde. - Wij volgen den raad ons gisteren avond gegeven en stappen aan het station Neuhausen uit. Pas is men den hoek van het stationsgebouw regts omgeslagen, of men ziet den trotschen, toen door tamelijk veel water breeden Rhijnval. Heerlijke wandeling, regtsom naar boven en onder zwaar hout links van Bellevue tot aan het 1324 voet hoog gelegen Hotel Schweizerhof. In het zweet onzes aanzijns loopen wij den zonnigen weg naar Neuhausen heen en terug, daar de tegen 2 uur geannonceerde table d'hôte in het Wirtshaus zum Rheinfall
eene mystificatie van een op buit loerenden commissionair is. Het slotje Wörth vlak over den Rhijnval, laat ons dien, naarmate wij door geele of roode glazen zien, bij maanlicht of brandlucht beschouwen en bewonderen. Het dineetje is spoedig vergeten na de steile klimpartij naar het Schweizerhof en om 5½ sporen wij naar Schaffhausen. Een Oberlehrer(?) verveelt ons van Schaffhausen naar Constanz door steeds Engelsch met ons te willen spreken. De opweg bij Diessenhofen naar Hohentwiel, brengt ons den roman Ekkehard, die keurige schildering van het leven in deze streken, in de tiende eeuw, voor den geest. Omstreeks 9 uur neemt het hotel Paul am See ons binnen zijne ouderwetsche maar goede kamers op.
De morgen van Saturdag (16 September) ziet ons al om 6¼ uur aan boord van den stoomboot Kaiser Wilhelm. Het is een fonkel nieuw, prachtig schip, Amerikaansch model in étages. Boven op een groote wandelplaats; de algemeene kajuit daaronder met notenboomen-, een andere, nog lager, met acacia-hout bekleed. Een dubbel stuurtoestel in het midden. Het is frisch op het dek en de demi-saison niet te dik. Te Friedrichshafen, na 1½ uur varen, verwisselen wij onzen colossalen boot met eenen anderen kleinen, opgepropt vol met passagiers, waaronder een heer uit Vorden. Bij het oversteken van het woelige Friederichshafen naar Rorschach vertoont de Bodensee zich in hare volle breedte en zijn hare oevers, vooral bij eenigen nevel op de ber-
{==24==} {>>pagina-aanduiding<<}
gen, zooals nú, onzigtbaar. In schoonheid vind ik haar ver beneden de meeren van Zürich, Luzern, Thun en Genève; maar ik geloof gaarne dat zij wel eens dezelfde uitwerking kan hebben als de Zuiderzee. Is het uit herinnering daarvan dat wij een cognakje snoepen of vinden wij het nog steeds frisch?
De Vorarlberg, het vaderland van den zich zelven gevormd hebbende novellist Felder, laat zich maar flaauw zien. Te Rorschach eindigt onze eerste stoombootvaart en een der welbekende doorloopende waggons van de Vereinigte Schweizerbahn neemt ons op. De hooge geele maistrossen of knoetels, die wij in het Rhijndal hier en daar al op de daken ter drooging zien liggen, verplaatsen ons al min of meer in het zuiden. De Rhijn van Rheinfelden of Lauffenburg moet men echter hier niet verwachten. Het is hier meer moeras dan stroom, steeds van bed veranderend, in een leelijke modderige vlakte, totdat men Reineck en St. Margarethen is voorbijgespoord en de rotsen bij Heldsberg nevens zich ziet. Hoe zuidelijker echter men komt hoe stouter en schilderachtiger het landschap wordt. N.W. de zeven Keurvorsten, naakte hörner van 6465-7090 voet hoog. West de graauwe pyramide van de Falkniss (7889) en de witte toppen van den Siesaplana (9136). Als men van Pfäffers terugkeert, ziet men dezen laatsten vooral steeds voor zich. Zeer afwisselend reisgezelschap tot Ragatz: een Italiaan geeft aanleiding om voor het eerst op deze reis zijne schoone taal eens te hooren. De vrolijke, en evenals wij beiden zestigjarige K.H., propriétaire van een villa te Zihlschlacht aan het liefelijke Züricher meer, wandelt van het station Ragatz met ons naar dat welvarend, net dorp in brandenden zonneschijn. Wij dineren in het Schweizerhof met hem en twee Duitsch sprekende Elsasser dames. Zij zijn zeer anti-pruissisch gezind, vooral de jongste, die als logée, afgesloten, den slag hij Weissenburg gezien heeft. Wij schertsen wat over haar goed Duitsch en anti-Duitsche gezindheid. - Drie uren (2½-5½) besteden wij voor onze wandeling, zonder rusten, naar bad Pfäffers en terug door Ragatz naar het station. De wandeling langs de diep stroomende Tamina herinnert mij aan die langs
de Bode in de Harz, maar ik vind de laatste schooner. Deze mist evenwel het heerlijk eindpunt, de Taminaschlucht. Vrij warm bereiken wij bad Pfäffers. Hier is eene der merkwaardigste punten van Zwitserland. Ofschoon ik weet, dat iedere beschrijving,

{==25==} {>>pagina-aanduiding<<}
hoe volledig en nauwkeurig ook, toch slechts een flaauw denkbeeld van de wezenlijkheid kan geven, nu toch voor de duizend en eerste maal iets over die Taminaschlucht. Stel u voor een kloosterachtig lang badhuis of hotel, zóó tusschen 600 voet hooge rotsen gekneld, dat in Junij de zon het maar van 10-4 uur beschijnt. Daar achter eene 660 schreden lang houten brettersteg of planken pad, 30/40 voeten boven de wild brullende Tamina verheven. Boven dat pad naderen de rotsen elkander zoo sterk, dat men geen hemel ziet en zich onder een gewelf bevindt. Aan het einde, links, de toegang tot een warme bron. Trek uw jas uit, doe uw mantel af en toch zult gij het maar weinige seconden in de grot der bron uithouden. Hoe die Tamina kan woeden leert ons eene inscriptie, hoog boven onze hoofden geplaatst. Op den 25 Julij 1865 steeg het water door eene wolkbreuk tot 50 voeten.
Het is hier al zoo somber en donker om 4 uur, dat wij maar terstond, zonder rusten, rechts om keert maken. Onze vrolijke togtgenoot, die op zijne villa er eene kleine menagerie op na schijnt te houden, verkort den tijd van onzen terugmarsch door verhalen over het instinct van dieren. Wij bezien nog even op het kerkhof het monument voor den wijsgeer Schelling (20 Aug. 1854 alhier gestorven) door Koning Maximiliaan II van Beijeren opgerigt. Vrij vermoeid en dorstig komen wij aan het station, waar niets te krijgen is, zelfs geen glas water; maar spoedig zijn wij in Chur en wandelen naar het hotel Luckmanier, het digst bij den Bahnhof en tegenover de post, waar wij terstond plaatsen in de diligence naar Splügen op morgen nemen. Het gezelschap van een Noord-Hollandschen Burgemeester E. met zijne vrouw en van een aardig Berlijnsch paartje; het schrijven van een brief aan vrouwlief nemen de avonduren in, terwijl een glas Completer, een vrij goede wijn, onze dorst verdrijft.
Een dag later. - Het is Zondag en ook Zondagsweder. Uit de slechts door houten beschotten van elkander gescheiden bovenkamers van ons hotel hebben wij een vrij gezicht op het Rhijndal opwaarts tot aan den Brigelser Horn nabij den Todi (11115). Chur, (Coire, Coira) ligt zeer lief in een dalketel. Wij klimmen om 8 uur op naar den St. Lucius-Dom; het portaal daarvan is met steenen leeuwen versierd als zinspeling op den leeuw van Juda. Het herinnert mij het kerkelijk zegel van Leeuwarden met dit omschrift: Vicit Leo ex tribv Judae. Apoc. 5. 5. Het innerlijke dezer merkwaardige kerk kunnen wij slechts gedeelte-
{==26==} {>>pagina-aanduiding<<}
lijk zien 1). De kerk is toch zeer bezet door het oogstfeest en ter eere daarvan met bloemen versierd. Er wordt gepreekt. Het aantal der mannen is grooter dan dat der vrouwen. Als men hier in de hooge bovenstad is en daar het bisschoppelijk hof ziet, zou men denken dat niets dan Catholieken in Chur wonen. En toch is dit niet het geval: want ¾ der bevolking is protestantsch en woont beneden. Wij begroeten onze eerste Romeinsche oudheden, de torens Marsoel (Mars in oculis) en Spinoel (Spina in oculis) die de hoeken vormen van het bisschoppelijke slot. Een jongen geleidt ons door de stad naar den Rosenhügel, 10 minuten daar buiten links van de Julia strasse. Het gezicht hier op de stad, het Rhijndal en de bergen is schoon. Het vreemde dialect treft ons bij het doorloopen der stad. De prediker in de kerk sprak Duitsch met accent. Hij handelde over St. Klaas of Nikolaus von der Flüe: onzen ouden kennis uit het Sarnerthal (Zie Bädeker S. 109).
Om 10½ rijden wij af. Reisgezelschap; een Italiaan met twee donkeroogige kinderen, een artist en een dikke industrieel. Tot Thusis ontzettend veel stof, zooals ik het nog nooit gezien heb, vooral toen wij onbedacht de schermen laten vallen. Hoe meer men klimt des te schooner wordt het landschap, want ook steeds hooger worden de bergen. Een togt in open rijtuig is te verkiezen, maar een eigen rijtuig van Chur naar Colico aan het meer van Como voor twee personen loopt hoog in prijs. Voor hen die niet verder dan de Via Mala gaan en terug op Chur zeer aan te raden. Te Thusis zijn wij al tot 2182 voet geklommen. Door den Zondag is de halve bevolking op het voorplein vergaderd om de hoofdgebeurtenis van den dag, het aankomen der diligence Chur-Colico, te zien. Wij hebben maar even tijd om een glas wijn in den Adler te drinken en op te merken, hoe een en ander alhier reeds een Italiaansche tint krijgt. Osteria, voor Gastwirthschaft, fresco schildering naast de poort op het postplein, eene repetitie van het doorzigt, maar de illusie valt weg door den naar boven geplaatsten, in de lucht zwevenden postillon te paard! - Wij zijn nu weldra weder en route: het stof houdt op. Zuidwaarts van Thusis stort zich de zwarte Nolla

{==27==} {>>pagina-aanduiding<<}
in den Hinterrhein en verft dien. Wij benijden de jongens, die zich daarin in Adams costuum verkoelen en groeten een half dozijn in Thusiaansch Zondags costuum gedoschte gezonde deerns, nadat wij de diligence hebben verlaten om zoolang wij schaduw hebben op te klimmen. Onze artist loopt zelfs in zeer gezwinden pas door tot de Via Mala en toont ons later eene schets daarvan. Indrukwekkend is het gezicht op de Nollabrug vlak achter Thusis. Het Rhijndal schijnt afgesloten door hooge bergen; de ruinen van den oudsten burg Hoch-Realt, zooals het luidt, door den fabelachtigen Etrurier Raetus, eeuwen voor onze jaartelling (587?) gebouwd: die van de St. Johannes kapel, langen tijd de eenige kerk van dit dal (dat laat het Christendom aannam), op 600 voet hoogte boven ons; en op den achtergrond van het Nolladal de 9234 voet hooge Piz-Beverin.
Op een half uur afstand van Thusis loopen wij door het door druipwater vrij vuile Verlorne Loch, een 90 schredenlange galerij. Achter het dorpje Rongella naderen de rotsen meer en meer elkander. 1500 voeten stijgen zij ter wederzijden omhoog. De, tot het jaar 1822, zes voet breede Via mala is nu meer dan 24 voeten breed; maar slechts hier en daar met muurtjes meest met houten leuningen gezoomd. Driemaal rijdt men hier, met korte tusschenpoozen over den op 300 voeten diepte zeer sterk bruisenden Rhijn. Het riviertje moet zich door zulk eenen nauwen rotskloof wringen, dat de rotswanden elkander bijna raken. Het gezicht bij den middelsten brug is het schoonste. - Wij komen nu in het 2663 hoog liggend Schamserdal. Prachtig koesteren zich dorpjes, zeer hoog gelegen en die wij telkens na de vele kronkelingen terugzien, in den zonneschijn, terwijl boven hen nu (17 Septb.) nog sneeuw blinkt. Wij passeren Zillis, het Pigneuer bad en Andeer steeds klimmende. De Rofflaschlucht is zeer schoon, bijna zoo schoon als die bij de Via Mala. Een menigte kleine watervallen en eindelijk een schoone van den Averser Rhein, op 3220 voet hoogte. De waterstofwolken stijgen daaruit omhoog. Eindelijk opent zich het Rheinwaldthal, regts het dorp Suvers (4076 voet), vlak vooruit hemelhooge bergen: de Pizzo Uccello (8361) en de Einshorn (9053); links van Splügen de Tambohorn (10086), westwaarts de Zapporthorn (9198). Men denkt echter niet dat die reuzen zoo hoog boven het zeevlak zijn: want Splügen, waar wij nu in het hotel Bodenhaus, tevens Post, om 5 uur afstappen, ligt zelf reeds 4463 voet hoog. De koelheid der

{==28==} {>>pagina-aanduiding<<}
lucht doet het ons echter, nadat wij de warme diligence hebben verlaten, bemerken.
Het kloosterachtige, hooge, vierkante gebouw, met dikke muren, steenen trappen en gewelven is vrij bezet. Wij hebben geen lust om een paar als een duiventil tegen of in die muren geplakte kamertjes te betrekken en krijgen dus één holle groote kamer. De zon verlicht nog maar de toppen der bergen bij onze wandeling tot aan den eersten zig-zag opgang van den Splügenpass: wij groeten onze reisgenooten, die dien nog overtrekken en gaan te 6 uur met een paar dozijn andere reizigers aan tafel. Lang, na tafel, praten wij nog zeer aangenaam met een dubbel echtpaar, van de Italiaansche meeren teruggekeerde Hamburgers, en een zeer beleefde Engelschman deelt ons mede, dat boven Bellaggio, op het schoonste punt aan het meer van Como (onze bestemming voor den volgenden dag), de Villa Serbelloni eerst sedert 1 September l.l., als hotel is geopend. Eene mededeeling waarvan wij later veel genieten.
Maandag 15 September. De reis vangt al te zes uren aan, terwijl het hier tusschen de bergen pas dag is. Onze reisgenoten zijn allen Duitschers: een jong paar dat wij later nog eens in Venetie ontmoeten en een paar jonge menschen uit Hagen bij Elberfeld. Terstond bij Splügen begint de chaussée, 10-12 malen, in zig-zag te klimmen, totdat men de 262 voet lange galerij bereikt, eensdeels tot schuilplaats, anderdeels gemaakt om de sneeuwvallen te laten schieten. In den beginne zien wij nog eene koedrift de bergen afhuppelen, maar allengs houdt bijna alle vegetatie op. Bij een geheel eenzaam liggend huis, op 6264 voet hoogte, wordt even stil gehouden. De grenssteen staat op 2117 meters hoogte. De pas van dezen van 1815-1821 gemaakten weg ligt op 6517 voet. De Tambo- of Schneehorn verheft zich daarboven tot 10086. Men kan dezen op den dom van Milaan zien. Westelijk is de Surettahorn (9312) waarvan de gletschers of sneeuwvelden blinken. - Het gaat nu naar beneden voorbij het eerste cantonièra of schuilplaatshuis tot de Dogana (5561), waar het vinnig koud is. Wij worden zeer beleefd ontvangen en gevisiteerd. Alleen naar sigaren wordt scherper gezien en een nagemaakte of liever in gips afgegoten antiquiteit, eene in een sigaren kist gepakte huisurn uit de veenen van Paterwolde, bestemd voor eene demonstratie op het congres, krijgt toen welligt den doodelijken druk, die haar tot scherven maakt.

{==29==} {>>pagina-aanduiding<<}

De tijden van plagerij in Italie zijn voorbij. Kephalides raad 1), om op de grenzen van dat land alle aanmatigingen te laten varen en alleen den mensch in eene vrolijke en luchtige gemoedstemming mede te brengen, kunnen wij gemakkelijk opvolgen; want wij dalen in opgewekte stemming naar beneden. Het gaat vliegend in zig-zag tot aan het oude Italiaansche tolhuis, nu een grenswachtersstation waar wij, voor het eerst, een soort van Italiaansch hooren spreken. Het gehucht is echter nog verre van een Italiaansch klimaat, gelijk wij dit ons meestal voorspiegelen, te bezitten. 's Winters kan de sneeuw zich tot de vensters der eerste verdieping ophoopen evenals bij den Sneeuwkop te Oberhof in Thuringen. Hier beginnen de vrouwen open klompen te dragen gelijk die der barrevoeter monnikken. Men passeert nog drie galerijen van 700-642 en 1530 voeten lang: sterke muren met afhellende daken en met schiet- of luchtgaten voorzien. 's Winters bij sneeuwstormen wordt er in geluid om de voetreizigers op den goeden weg te houden. - Fraai gezicht bij het uitkomen der tweede galerij op het zeer diep liggend dorpje Isola. Te Pianazzo, nog 4463 voet hoog gelegen, gaan wij uit de diligence om den 700 voet hoogen prachtigen waterval te zien. Eene menigte hoogst vuile kinders omringt ons, zij werpen steenen in den val dien wij nog eens bij het afdalen zien. Te Campo Dolcino (3333) is vrij wat drukte onder de staljongens, maar van hunne aardigheden versta ik geen woord. Het Lira dal is hier bezaaid met de kollossaalste rotsblokken, gedeeltelijk door kastanje- en notenboomen gemasqueerd. Een steenchaos, veel woester, veel stouter dan die op de Brocken, doordien hier nederploffing heeft plaats gehad. De Zuidzijde der Alpen is veel steiler dan de Noordzijde en daardoor gaat
het nog altijd in zig-zag steil naar beneden. Fraaie gezichten op het dorpje Madonna di Gallivaggio. Bij S. Giacomo geheele kastanjewouden op de berghellingen. Wijngaarden tusschen de boomen als slingers gespannen, mais, zuidelijke plantengroei. Ziedaar Italie! al is het niet het Italie van Napels en Sorrente 2). - Nog steeds

{==30==} {>>pagina-aanduiding<<}
dalen wij tot dat wij Chiavenna, slechts 975 voet hoog gelegen, binnen rijden.
Het is eene eigenaardige gewaarwording, voor het eerst in eene plaats te komen, waar al de talrijke opschriften van neringdoende personen, de aankondigingen enz. in eene andere taal zijn geschreven. Zij zijn in Italië mijne meesters om de namen van bedrijven te leeren kennen, die in het Italiaansch veelal zeer van de Fransche verschillen. Wij rijden echter zoo snel door het echt Italiaansche stadje, dat daarvan nu geen sprake kan zijn. Op het plein voor het hotel Conradi is het zeer warm, de overgang dus snel en even snel die van de vruchen- en plantengroei. Daarboven niets dan kale rotsen en nog hooger sneeuwvelden en hier perzikken, abrikozen, druiven en vijgen voor spotprijzen 1) ons te koop aangeboden. De perzikken hier gegeten blijven nog lang in onze herinnering: want later vinden wij ze altijd hard, hetzij dat men ze te vroeg afplukte of uit de natuur. Voor het eerst van mijn leven vind ik eene vijg een lekkere vrucht, en het zijn nog maar zwarte, want de groene zijn fijner. 2)
Wij rijden weldra door naar Colico; de zon brandt op de muren der villa's, geene villa's als de onze, maar tuinen vol olijf-, noten-, vijgen- en kastanjeboomen, waartusschen de wingert zich slingert. Tallooze hagedissen, die zich in den zonneschijn koesteren, verschuilen zich in de spleten. Te Riva bereiken wij het meer van Como, maar het is hier nog niet bevaarbaar. Om 2 uur komen wij te Colico en zijn spoedig aan boord van den vollen stoomboot, waarop het Fransche element domineert. Tusschen Colico en Bellaggio komen mij gedurig Rhijnherinneringen voor den geest, maar het meer van Como is breeder en de bergen die het omzoomen zijn hooger. Om 5 uur landen wij te Bellaggio en rijden door het

{==31==} {>>pagina-aanduiding<<}
plaatsje steil op naar de villa Serbelloni. Reeds bij dien oprid boeijen ons oog de talrijke groote aloës langs den weg als heg geplant. De villa Serbelloni heeft een eigenaardig aanzien; een tuin, waarin een gebouw in den vorm van een half parallelogram, met eene lange galerij beneden in het front, waaronder men kan zitten, en eene opene aan de zijden, waarop de bovenkamers uitkomen. Onder de eerste galerij hangen eene menigte niet altijd leelijke portretten uit de 16-18e eeuw, heeren en dames tot keizers en keizerinnen toe. De kardinalen met hunne roode mutsen blinken ons uit de openstaande spijskamer der bedienden toe en in de achterzaal hangen kopijen van beroemde Venusbeelden, waaronder een naar Titiaan 1). Alles toont aan, dat de villa pas uit handen eener adelijke familie met haar inhoud in huur is overgegaan in die van den eigenaar der beneden liggende hotels: la grande Bretagne en Giulia. Dat het niet uit weelde geschiedde toont de hoogst verwaarloosde toestand van den uitgestrekten tuin aan. Wij hebben nog juist tijd en licht genoeg om ons van de hoogst prachtige ligging dezer villa te vergewissen; op het punt waar het meer van Como en dat van Lecco zich scheiden, zoo hoog en à pic dat men er waarschuwingen vindt om geen steenen naar beneden te werpen daar deze doodelijk voor de menschen in de booten, die daar vlak onder varen, konden zijn. - Heerlijke gezichten, waar men zich ook wendt; want de villa Serbelloni heheerscht den omtrek. Eene tropische natuur; enorme aloës, juca's, ceders, kolossale cactussen, zeer hooge oleanders, duizende bigonia's en dan die kleine nette Italiaansche tuintjes, die donkere bloemperken met een groen bladerenhengsel er over, als waren het groote bloemenmanden. Heerlijk lommer, koele maar gedelabreerde grotten, met zeer
bouwvallige trappen en opgaande terrassen aan de oostzijde. - Uitstekend diner te 7 uur, waaraan de Douarière Gravin Grisani met haar zoon, de eigenaars, nog deelnamen; gezicht op het meer Lecco met maan- en flikkering van weerlicht. Illuminatie, muziek en een tir beneden in den tuin de la Grande Bretagne! - In opgewonden stemming, schrijf ik mijnen tweeden zendbrief.
Dingsdag. Aangename ontmoeting met de hollandsche dames M. en S. en jonker S. aan het ontbijt even voor hun vertrek van Serbelloni. Het vleijende ‘nous sommes très contents,’ be-
{==32==} {>>pagina-aanduiding<<}
antwoordt de cameriére met bouquetten. Lange wandeling op de villa; overal verval in de waterwerken, grotten, terrassen enz. Groote klagten van den tuiman over het wegblijven van den regen gedurende tien weken. Zware ceders, magnolia's enz. Een der ceders omvatten onze vier armen ter naauwernood. Wij dalen af naar Bellaggio. Ik koop op de markt voor mijnen tuinman roode bonte sparsieboonen en een eetbaar vruchtje chichinga of zoo iets, geheeten, een citroenappeltje met een weefsel er om, delicieus fijn. De groentevrouw zegt: het kan den geheelen winter duren 1).
Inmiddels zoekt mijn reisgenoot den patroon der booten en weldra zitten wij met Giovanni in een schuitje, dat ons naar de villa Carlotta tegenover Bellaggio, lommerrijk in de helling van den heuvel gelegen, voert. Voorheen onder den naam van de villa Sommariva bekend, omgedoopt door den erfprins van Saksen-Meiningen, gemaal van prinses Charlotte († 1855), dochter van Prins Albert van Pruissen en onze Prinses Marianne, die er vroeger woonde maar nu nooit meer komt. Overrijk aan marmeren kunstschatten is deze villa; de triomftogt van Alexander den Groote, een basrelief, dat het geheele vierkant van de middenzaal omgeeft, door den graaf Sommariva met fr. 430,000 betaald, een meesterstuk van Thorwaldsen 2). Amor en Psyche; (ik zag in gansch Italie geen bevalliger groep) de H. Magdalena, Palamedes, Venus en Paris, allen van Canova, Mars en Venus van Aquisti.
De schilderijen: afscheid van Romeo en Julia; de dood van Attala; Augustus bij Agrippina en Livia, staan niet in evenredigheid met het beeldhouwwerk. - Druk keuvelende met Giovanni steken wij over naar de villa Melzi, meer vlak gelegen met prachtige lanen van kastanje of notenboomen langs het meer. Ook aldaar heerlijk beeldhouwwerk: een colossale David van N. Fraccaroli; eene veel kleinere keurig fijn bewerkte Bacchante, een jongen Faun torschende van Boijer; een jager met een ree op den schouder; bustes van Napoleoniden (want een graaf Melzi was

{==33==} {>>pagina-aanduiding<<}
vice-president van Helvetie onder Napoleon I); bustes van groote mannen waaronder een zeer fraai van Homerus door Canova.
Een groot marmeren monument voor Dante staat bij een sierlijke koepel op den N. hoek der villa. Boven in de villa een kabinetje van oude schilderijen, waaronder èén - zegt de lakei - van Gerardo dat is Gerard Dou - gelijk wij hem beduiden. Wij zoeken een poos naar Giovanni, zelfs tot in het huurtje van zijnen heiligen, S. Giovanni; onze vriend nam zijne siesta in een ander meer overdekt schuitje en sliep den slaap der vromen. - In Bellaggio teruggekomen koopen wij vele aardige snuisterijen van olijvenhout, versterken ons met salami, brood en birra di Chiavenna bij eenen zeer driftigen trattatore en koopen eenige grootere en kleinere uitstekende photographien van gezigten op Bellaggio en van sommige beelden bij signore Genazzini. Aan het diner maken wij eens kennis met den zeer aanbevelingswaardigen vino d' Asti spumante, en verlustigen ons in den heerlijken avond onder den warmen, met sterren als diamanten bezaaiden, blaauwen, Italiaanschen hemel.
Woensdag 20 Sept. - Te zes uur zijn wij al aan het meer en wachten een poos op den stoomboot van Colico. Het wordt donker, het begint te regenen en de hevige donderbui loopt precies zoo hard als onze boot tot Como toe, zoodat wij weinig zien van de soms met prachtige villa's omzoomde oevers van het meer. Te 9.20 nemen eenige omnibussen de talrijke passagiers te Como op en voeren ze naar Camerlata waar de spoor aanvangt. In deze buurt aan het einde van het meer heeft Manzoni het tooneel van zijnen roman Promessi Spozi geplaatst. Te 10.30 van Camerlata over Monza, waar vroeger de ijzeren kroon van Lombardije bewaard werd, naar Milaan.
De omnibus van het ons aanbevolen hotel Cavour neemt ons niet op; de conducteur vraagt den naam, ziet zijne lijst na en zegt: ‘nó inscritti!’ Het is zeer vol in Milaan door het eerste verjaarfeest van de inname van Rome, dat heden avond zal gevierd worden. Ook verwacht men den koning en is er eene tentoonstelling van industrie die vele bezoekers lokt. De omnibus van den Albergo Europa (Corse Vittorio Emmanuele) neemt ons nu op. Ofschoon den meer nedrigen titel van Albergo voerend, is het een goed hotel, digt bij den Dom. Het rijden derwaarts door een groot gedeelte van de stad geeft reeds een denkbeeld van de welvaart en betrekkelijke reinheid van het half Fransche

{==34==} {>>pagina-aanduiding<<}
en ‘la grande Milano.’ Het geraas der talrijke rijtuigen wordt er vrij wat getemperd door het plaveisel. De wielen der rijtuigen glijden er toch over breede platte steenen tusschen welke kleine veldkeijen 1). Ook veel trekkracht wordt er door bespaard en het snelle rijden bevordert. - Ons eerste bezoek geldt den naburigen Dom. Het sombere weer, (de regen houdt pas op) en de zwarte vlakken op het witte marmeren bekleedsel zijn welligt de oorzaken, dat dit kolossale gebouw mij niet zoo treft als ik verwacht, naar aanleiding vooral der twee prachtige groote gekleurde afbeeldsels die ik er van bezit 2) 2).
In concurrentie met de oud-Amsterdammers ten opzigte van hun stadhuis verklaarden de oud-Milanesen het voor het achtste wonder der wereld 3). Welligt hadden wij daarmede ingestemd als wij de 494 trappen beklommen en de 98 Gothische torens en 4500 marmeren standbeelden op het dak bezigtigd hadden 4). Wij stellen dit om den nevel uit. Bij provisie hebben wij al genoeg aan de 70 trappen in ons Europa. In den Dom 5) zelf is het donker en zoo ledig dat wij er niemand ja toch iets....één philosopherende kat in aantreffen: dus ook tot morgen. -
Getrouw aan ons stelsel om geene cicerones of wegwijzende facchini op te slaan, een vervelend ras, levende op kosten van de onwetenden, wandelen wij den Corso Vittore Emmanuele, die verder op Corso Venezia heet, af. Een prachtig in 1861 gebouwd geheel rood paleis van den bankier Ciani, la casa

{==35==} {>>pagina-aanduiding<<}
rubra, links, trekt onze aandacht. Zelfs de 12 cariatiden onder de balcons zijn van gebakken steen. Aan het einde van den Corso Venezia is de pas geopende tentoonstelling van de Associazione industriale Italiana, reeds in 1867, onder het Eerevoorzitterschap van Prins Humbert opgerigt. Zeer wijsselijk heeft men deze eerste tentoonstelling niet geopend voor alle vakken van Italiaansche industrie maar alleen voor eene eerste groep daarvan, gelijk het voorberigt van de Guida Ufficiale ons mededeelt. Die eerste groep bevatte de costruzzioni ed arti usuali. Ofschoon door den oorlog eerst in Maart 1871 aangekondigd is deze eerste poging geheel gelukt. In de afdeelingen A-N. althans vinden wij vele bewijzen van den hoogen trap waaaarop de Italiaansche industrie is gestegen 1). Bijzonder trekken onze aandacht de ledekanten en meubels van ijzer der fabriek La Vittoria van D. Baldizzone te Milaan, de groote spiegels met overschoon uit linden hout gesneden lijsten, het rijkoetsje van het dochtertje van Prins Humbert en Prinses Margaretha, de navolgingen van de majolica's van Gubbio enz. enz.
Na het goede diner in het café der expositie rijden wij N.W. waarts door de stad en langs de zeer groote Piazza d'armi. Bij de Porta Sempione staat de trotsche Arco della Pace, door Napoleon I als eindpunt van den weg over den Simplon in 1804 begonnen. Het monument is echter eerst in 1838 voltooid. Het geheel is zeer imposant; vooral de Vredegodin op een kar met zes paarden bespannen en de vier victories te paard op de hoeken.
Van 7½ tot 10 uren wonen wij het concert bij, dat voor het Kon. Paleis achter den Dom wordt uitgevoerd of rusten en wandelen in de à giorno verlichte fonkel nieuwe en prachtige Galleria (of passage) Vittore Emmanuele, een meesterstuk van den Architect Mengoni, met wien wij te Bologna kennis maakten.
Ik zou niet durven beslissen wat meer opgewonden is, de tekst 2)

{==36==} {>>pagina-aanduiding<<}
de muziek of de uitvoering door een 600 tal zangers en zangeressen. Gloeijend, Italiaansch gloeijend zijn de woorden van de Cantica Roma. Daarin treden op: koren van krijgslieden, wijzen, martelaars, stemmen uit het Campidoglio, het forum, de katacomben, van de Alpen tot Sicilie en de genius van Italie. Tot 10½ wachten wij op de illuminatie met bengaalsch vuur van het koorend van den dom. De regenbuitjes, die dien avond vielen, zullen het aansteken verhinderd hebben. Zij bekoelden de geestdrift van het publiek niet 1). Trouwens in de geheele stad wapperde de Italiaansche driekleur uit sympathie voor dit eerste verjaringsfeest eener wereldgebeurtenis waarvan wij eerst later in Rome zelve al het gewigt aanschouwden.
Donderdag 21 Sept. Von Raumer 2) zegt teregt: ‘Jeder Tag in Italien hat seine Eigenthümlichkeiten des Sehens, Hörens, Lernens.’ Het een en ander vooral als men woekert men den tijd. Wij beginnen den dag vroeg met den Dom. Het standbeeld van den H. Bartholomeus, met het afgestroopte vel op de schouders en het allerpedantste onderschrift 3) trekt onze aandacht. De twee prachtglasramen, vooral het oudste links met 350 bijbelsche voorstellingen, boeijen die lang. Ook de fraaije biechtstoelen ‘réservés aux pénitens français, allemands et anglais,’ vlak daarbij. Verder het onderaardsche graf van den H. Karel Borromeus, dat 4 millioen francs zou gekost hebben en de enorme kolommen uit één stuk bij den ingang. Het is weder te nevelachtig om naar boven te klimmen: wij kunnen onzen tijd beter besteden met het bezoeken van het Museum van schilderijen La Brera. Mijne Guida per la Pinacoteca di Brera, ofschoon van het jaar 1838, is nog geheel bruikbaar: ‘De verzameling is een voorbeeld - zegt Pecht 4) - ‘van geheel stelsellooze expositie, geen an-
{==37==} {>>pagina-aanduiding<<}
dere regel is daarbij in acht genomen dan de smaak der opzieners. Reeds in de eerste zaal hangen Titiaan, Jordaens, Carracci, van Dijk, Caravaggio en anderen vreeedzaam naast elkander en bijten niet.’ Van de 12 zalen, waarin de 429 schilderijen (Cat. 1838) zich bevinden, werden
nu de voorste ook gebruikt voor eene tentoonstelling van nieuwe stukken die veel der oude aan ons oog onttrokken. De parel van deze collectie is no. 230: Lo Sposalizio di Maria Vergine, van Raphael in zaal VII 1). De Lombardijsche school is in deze collectie het meest vertegenwoordigd, daarna de Venetiaansche, Florentijnsche en Romeinsche. Wij vinden er echter ook stukken van Ferd. Bol, van Bloemen, van Breughel, van Dijk, Eeckhout, Geldorp, van Goijen, Willem Heus, Abraham de Heusch, Hobbema, Corn. Poelenburg, Rembrandt en Rubens. Onder de nieuwe schilderijen trok aller aandacht, (zoowel door de fijne schildering als om het zonderlinge der voorstelling) ‘L'Inspection (Russe) de la fiancée.’ Meer dan die nieuwe schilderijen boeijen ons denieuwe beeldhouwwerken beneden tentoongesteld: La Vanarella (het ijdeltuitje), L'Innocenza, precies Nella (zijne kleindochter), zegt mijn reisgenoot; La Vergogna, terwijl wij er bij zijn, wordt door een sapeur eens rondgedraaid.
v. Raumer en anderen roemen het Italiaansche theater 2), ook om het goedkoope. In La Scala alhier valt daarop, althans dezen avond, niet te roemen; men betaalt tweemaal en bekomt twee biljetten, een Biglietto d'ingresso fr. 3,50 en een voor de Sedia chiusa comune fr. 3,50, zamen fr. 7,-. Trouwens hetgeen wij dien avond zien is het dubbel waard. Vooreerst het inwendige van de enorme, rijk verlichte Scala zelve 3), dan de Opera-Ballo in 4 bedrijven van Il Guarany, van den Braziliaanschen componist Cav. A. Carlos Gomes en vooral het Divertimento Dansante, dat door netheid van uitvoering en pracht zeer uitmuntte en de opera halveerde, die zoolang duurde dat Il Guarany eerst lang na middernacht aan zijn einde kwam. 4)

{==38==} {>>pagina-aanduiding<<}

Vrijdag 22 Sept. Te 10.10 uit Milaan. Te Bergamo kunnen wij ons niet ophouden, alhoewel Menzel 1) zegt, dat het een der schoonste steden van Italie is, minder bezocht en bekend dan het verdient. Men nadert hier weder de Alpen; tot hiertoe spoorden wij steeds door een Hollandsch landschap, want de olijfboomen zien er precies uit als wilgen. Fraai gezicht op Bergamo, de oude stad ligt tegen den berg, de nieuwe in de vlakte. Volgt Brescia 2). Hier weder zeer nabij ijzerrijke roode bergen met vele villa's. Lieve ligging. Ook dit verdiende wel een halven dag oponthoud maar onze tijd is bepaald, wij moeten over acht dagen in Bologne zijn en hebben Verona, Venetie, Padua en Ferrara nog voor het mes. A vanti! Heimelijke hoop op eene andere keer. Te Dezenzano houdt de trein zoolang stil, dat wij een blik kunnen werpen op het 16 mijlen lange en 1-5 mijlen breede Lago di Garda. Prachtig gezicht op de hoog gelegen viaduct over de volle lengte en grootste breedte van het meer. Het schiereiland Sermione met zijn oud kasteel komt oostwaarts zeer uit. Over Peschiera, een der vierhoek vestingen, komen wij te Verona aan het station Porta Nuova. Lange zonnige rid bijna door de geheele stad tot de Due Torri door v.d. Willigen reeds als een goed logement aanbevolen. Zeker een oud paleis; de eene toren dient nu om er een duiventil in op te hangen. Drie bont geschilderde galerijen omringen eene binnenplaats en mijn no. 32 ziet uit op een plein, waarop de kerk St. Anastasia,
een kapel en curieuse grafmonumenten. Terwijl mijn reisgenoot, wat ongesteld, eene siesta houdt, ga ik de opgepronkte St. Anastasia zien. Eene

{==39==} {>>pagina-aanduiding<<}
groote annonce daar buiten leert mij, dat de 300ste verjaardag van den slag van Lepante er de oorzaak van is en de sacristano noodigt mij zeer uit om present te zijn te zes uur bij de illuminatie der kerk ter eere van de H. Rosalia. Ik neem deze kerk eens goed op maar geef geene beschrijving, gedachtig aan zekere opmerking van een der beste schrijvers over Rome, de Stendhal 1). Van de beide bont marmeren bedelaars als cariatiden voor de wijwaterbakken, dergelijke als wij later te Ferrara zagen, wil ik toch gewagen en hoe ik, alleen in de kerk zijnde en op een bank uitrustende, zoo wat over den openbaren godsdienst philosofeerde als Matthews deed 2). Buiten de kerk liggen, hoog verheven, sedert eeuwen, een paar graven Castelbarco in zwart geworden marmeren sacrophagen te rusten. - Eene Amerikaansche familie aan de tavola
rotonda vult eenigzins het gemis van mijnen reisgenoot daarbij aan. Een glas Val Polesella montert mij ook wat op, ofschoon de Lombardijsche wijnen mij anders volstrekt niet bevallen 3). - Ik vind mijnen reisgenoot zoo opgeknapt, dat wij ons op weg begeven met de schare, die St. Anastasia juist verlaat. v. Raumer wenschte zich voor de gansche Italiaansche reis te Verona eene tamelijke verkoudheid, om de zoo doordringende stank in vele straten. Ik zou dit eerder zeggen van ‘Venetie’ want bij onze wandeling naar de Piazza Bra hinderde het mij niet bijzonder.

{==40==} {>>pagina-aanduiding<<}

De maan beschijnt met haren sikkel het uitgestrekt plein en de Arena, het grootste monument der oudheid benoorden de Po. Het prachtige weder heeft vele wandelaars uitgelokt, men scherst, men lacht, de cafés zijn bezet: er is veel beweging in, ook door de bloemenmeisjes, courantenjongens, die er uit- in- en doorloopen, de handelaars in lucifers e tutti quanti, gelijk overal in Italie 1). - Wij slapen heerlijk, beschut door gazen gordijnen tegen de 's nachts vooral lastige zancelli of muggen, neven noemen wij ze in Friesland, die hier vrij wat muskietachtig zijn.
Zaturdag 23 Septb.: Een genotvolle dag, vooral voor antiquaren, ten koste van eenige zweetdroppelen: want het is zeer warm. In de Corso Cavour, de Porta dei Borsari gezien, door sommigen voor een triomfboog, door anderen voor eene oude poort der stad, onder keizer Galienus (Ao. 265) gesticht, gehouden 2). De inscriptie daarop ten N. is nog vrij goed leesbaar 3). Over de gloeijend heete Piazza Bra naar het Arena; men doet wel dit open rond gebouw, hoe groot ook, (32 meters hoog, 161 lang, 133 breed, met 45 rijen steenen zitplaatsen, en ruimte voor 25,000 zittende en 70,000 staande toeschouwers) vóór het Colosseum te zien. ‘Het is de eerste betoovering van Romeinsche grootheid die lang den boventoon behoudt, totdat het Colosseum van Rome hem overwint en eene grootere te weeg brengt 4).’
De 72 arcades aan de buitenzijde bezigt men voor pakhuizen en werkplaatsen. Het is een klim, de 45 zitplaatsen op te stappen bij zulk eene warmte; maar het gezigt boven, over Verona, beloont de inspanning 5). Een zeer beleefd opzigter laat ons het

{==41==} {>>pagina-aanduiding<<}
niet ver daarvan gelegen Museo lapidario zien 1). Het is het eerste museum in Italie van oudheden, op de plaats zelve gevonden en bijeengebragt, dat ik zie.
Met van Oefele 2), die het ook zag, maakte het op mij eenen wonderbaren indruk. ‘Want het wezen en geloof, de denk- en handelwijze der Romeinen is hier beter te bestuderen dan uit boeken. De beschouwing daarvan leidt ons het Romeinsche leven binnen.’
Een rijtuig brengt ons snel naar de afgelegen Piazza di S. Zenone 3) de interessantste kerk van Verona. Links daarvan een scheeve toren, regts een campanile en daarbij het graf van Pepijn, Koning van Italie, zoon van Karel den Groote. De H. Zeno is de beschermheilige der visschers. Het oude gekleurd marmeren standbeeld in het koor vertoont hem als een hengelaar. Zeer interessant zijn de reeds in 1123 herstelde en nog zeer goed bewaarde kloosters ten N. der S. Zenone. Later zien wij den Cathedraal, de vijf monumenten der Scaligers, der familie die van 1262-1389 Verona beheerschte en een ladder (Scala) in haar wapen voerde. Eene opfrissching van deze zwart geworden gedenkteekenen is hoogst noodig. Een stoombrandspuit zou hier en elders in Italie groote diensten doen; vooral gevuld met loog van potasch om het vuil van eeuwenher daarvan af te bijten.
De Piazza dell' Erbe is vol ooft- en groenteverkoopsters: het fruit is fraai, en zeer goedkoop. Er staat een schandezuil op het einde van het ruime plein, voor de bankroetiers, een Italiaansch middeleeuwsch gebruik gelijk bij ons vroeger de schandpalen met hunne draaikooijen. Hier en daar, zien wij groote huizen, palazzi, in Venetiaansch-Gothischen stijl 4), vooral in de Corsoen op de kleine maar interessante Piazza dei Signori. -
Siesta. - Den indruk der laatste dagen deel ik mede in mijnen vierden algemeenen zendbrief en wij gaan na eene avondwandeling op de Brera zeer vroeg naar bed, want den volgenden morgen te 4½ uur bommelt mijne buuvrrouw St. Anastasia mij al wakker, en

{==42==} {>>pagina-aanduiding<<}
te 5 uur rijden wij al naar het andere station van Verona bij de Porta Vescovo. - Bij het broodje, met moeite aan het station bekomen, komt de koffij te Vicenza. Het spijt ons zeer, dat wij de paleizen en gebouwen, aldaar door Palladio 1) gesticht, niet kunnen aanschouwen; maar Verona heeft ons al proeven van zijn talent laten zien. Van Padova zien wij nu letterlijk niets door een uit zee opkomenden mist 2). A revoir! tot Donderdag e.k. Te Mestri scheidt de trein voor Triest zich van den onzen af. Allengs doemt Venetie uit de golven op; de één mijl lange brug (3600 el) is spoedig overgespoord; wij zien de eerste gondels op de Lagunen; in een oogwenk zitten wij in een daarvan en langs kleine kanalen en een gedeelte van het Canal grande varen wij door de wonderlijke peer- of karafvormige stad, waardoor het hoofdkanaal als een slang heenkronkelt. Men zet ons aan de achterzijde van het hotel San Marco af; door een doolhof van gangetjes, het een duisterder dan het andere, bereiken wij onze kamer en eensklaps zien wij op de piazza San Marco neder, begrensd door het Kon. Paleis of de oude Procuratie, terwijl links de Dom en vooral de Campanile ten hemel rijzen. ‘Alles, zegt von Raumer 3), wat gij ooit gezien en gedroomd hebt, moet voor de tooverkracht van het gezigt op het plein van San Marco wijken.’
De doodkistachtige, vrij vuile gondel is ons niet bevallen. Wij gaan liever te voet uit, om onze brieven van de post aan het Canal Grande, links van de Ponte Rialto, te halen. Wij kunnen den San Marco 4) evenwel niet voorbijgaan. Eerst bij eene derde rustige bezigtiging begrijp ik iets van de bouworde der façade, waarvan de herstelling, vooral der fresco's daaraan, zeer noodig

{==43==} {>>pagina-aanduiding<<}
en dan ook reeds begonnen is 1). Vergeleken bij den stout ten hemel rijzenden Campanile is er iets gedrukts in: ‘plus pittoresque que grandiose, grace à sa construction tout-à-fait extraordinaire et à la magnificence à moitié orientale de son ornementation,’ zegt Bädeker 2) zeer juist. In plaats van de ons aangewezen hoofdstraat van Venetie, la Merceria, onder de Torre del Orologio (half zoo breed als de Kalverstraat) in te slaan, gaan wij een straatje daar naast in, loopen echter, met de zon als gids, maar steeds door straatjes, stegen (calle) en gangen en vinden toch eindelijk na veel dwalen den ponte Rialto 3).
Het is er nu in die calle door den Zondag, wat rustiger en minder vol, maar als men bedenkt, dat in die naauwe straatjes nog allerlei bedrijven, zelfs smederij onder den blooten hemel worden uitgeoefend, waaronder nu, in de herfst, op honderde plaatsen het braden van kastanjes 4), voorts dat de kleine kanaaltjes die men overgaat geene frissche beken zijn maar allengs opslibben 5), dan zeggen wij met Mr. Boer 6): ‘De reukorganen worden hier niet altijd even aangenaam aangedaan.’
Terwijl ik op straat een passage uit mijn van de post gehaalden brief aan mijnen reisgenoot voorlees, zegt een heer: ‘zijn de heeren Hollanders? ik ook. Kapitein D., pas uit Rotterdam met de Triest aangekomen.’ Wij maken afspraak tot een bezoek.
Bezigtiging van San Marco, wandeling langs den Molo en de Riva dei Schiavoni, voorbij de Ponte dei Sospiri 7), het zien van eene ragazza of wedstrijd op de Lagunen, een mager

{==44==} {>>pagina-aanduiding<<}
diner 1), militaire muzijk en eene wandeling met duizenden menschen op de met candelabres verlichte Piazza, ziedaar onze werkzaamheden tot 10 uren. De zancelli (moucherons) plagen ons 's nachts; wij missen de gazen gordijnen 2).
Maandag, 25 September. Onder genot van zonneschijn roeit Foscarini ons een paar uren lang, door het groote kanaal 3) in eene barca. Onze knappe roeijer, door zijne collega's il duogo 4) bijgenaamd, wijst ons zeer juist alle paleizen aan, zooals Bädeker I p. 285-288 die vermeldt. De ellendige toestand van vele, vooral van de onderste gedeelten hunner muren, hindert ons. Hoe zij er gerestaureerd uitzien, vertoont de Fondaco dè Turchi met zijnen prachtigen Oosterschen voorgevel, terwijl het binnenste nog niet voltooid is. De palazzi Foscari 5) en Balbi, in de bocht van deze Heeregracht, ziet men het meest op de platen van het Canal Grande. Wij bezien het Palazzo Pesaro, en het Museo civico
of Palazzo Correr 6). In het laatste kan men veel kennis opdoen van het leven der oude Venetianen 7). Welk een rijkdom in die gouden kleeding op die twee lange afbeeldingen van eene Venetiaansche bruiloft in de 16de

{==45==} {>>pagina-aanduiding<<}
eeuw! Aan de collectie gouden Zecchini ontbreekt alleen de hoogstzeldzame van den Doge Marco Barberini (1485-1486). Treurig gezigt op de den 16 Aug. 1867 verbrande overblijfselen van het schilderij (Titiaan's meesterstuk) S. Pietro Martire 1). Curieuse munten, zoo als mij toeschijnt, uit de kist van S. Marco (1096) voor den dag gekomen. -
Foscarini zet ons af aan de Piazetta. Vier uren lang besteden wij aan het bezigtigen van het Palazzo Ducale 2). Het binnenhof is onbeschrijfelijk schoon en indrukwekkend, verhoogd door de historische herinneringen; er heerscht, zoo vaak wij het bezoeken, eene eigenaardige Venetiaansche bedrijvigheid, wegens het water halen uit de fraaie bronzen putten door niet altijd onbevallige vrouwen en meisjes, in eigenaardig costuum. Zij dragen de koperen pot-emmers aan een stok dwars over den schouder wijd en zijd door de stad 3). Op deze plek zeggen wij met Sharp 4) ‘de wezenlijke voorwerpen overtreffen hier alles wat de verbeelding zich uit prenten voorstelt.’
De Oostelijke façade van het Binnenhof valt vooral in het oog. Daar zat Silvio Pellico gevangen. Ongemeen trotsch is

{==46==} {>>pagina-aanduiding<<}
de Scala dei Giganti, dus genaamd naar de kolossale standbeelden van Mars en Neptunus..Die trap is in vakken verdeeld. Op de bovenste wierden de doges gekroond en de tachtigjarige Doge Marino Faliero (17 April 1355) onthoofd 1). Wij gaan de Scala d'oro op; vroeger mogt deze alleen door den adel, die in het gouden boek ingeschreven staat, betreden worden. Aan zulk een gouden boek zal Fiesole te Florence ons later nog eens herinneren.
Wij bezien eerst de 50 ellen lange, 25 ellen breede en 15 ellen hooge Sala del Maggior Consiglio met hare 76 portretten van doges 2) links in den N. hoek beginnende. Een zwart bord (no 36) in de Z.W. hoek vervangt dat van den zoo evengenoemden grijsaard. Onder de portretten 21 groote Venetiaansch-historische voorstellingen. Aan de Oostzijde het grootste (25 ellen breede) schilderij der wereld: het paradijs van Tintoret. Prachtige plafonds in vakken door vijf der voornaamste Venetiaansche schilders in de 16de eeuw beschilderd. Heerlijke afwisseling bij al dat vermoeiend omhoog zien is het verrukkelijk gezicht benedenwaarts op het balcon (bij No. 3 der 21 groote stukken), waar het oog zweeft over de Lagunen en rust op de kerk van St. George en de Giudecca 3). Dezelfde rijkdom in plafonds en schilderwerk in de volgende kleinere zalen en vertrekken ten getale van zeven door Bädeker p. 271 vermeld. - Wij gaan daarop het museo archeologico zien in drie zalen, vroeger woonkamers der doges. Vooral zeer oude kaarten van Fra Mauro en Zeno waarop het eiland Frisia hoog in het Noorden voorkomt 4)

{==47==} {>>pagina-aanduiding<<}
en een mappe-monde van 1457-1459 boeijen mij meer dan beneden onder de galerijen de menigte bustes 1). -
Na het betere diner in de uitmuntende Quaddri, avondwandeling langs de Lagunen bij helderen maneschijn en lang vertoef in de Giardino reale op den hoek van het Grande Canal waar de Banda Cittadina muzijkstukken van Verdi, Donizetti en andere Italiaansche componisten uitvoert. Onder het genot van ijs 2) werpen wij een blik op de Venetiaansche beaumonde, die hier zeker tot laat in den avond vertoeft. In den zomer toch maakt een echte Venetiaan van den dag half nacht en van de halve nacht dag, het laatste op de Piazza San Marco met hare talrijke koffijhuizen. Het slenteren daarop, heen en weder, uren lang is geen tijdverdrijf, het is eene bezigheid evenals voor sommigen bij ons dagelijks uren lang het wandelen ‘gezondheidshalve.’ Bij de Venetianen heeft dat vele wandelen zeker geene gezondheid ten gevolge. De lucht is er menigwerf veel te onzuiver om zooveel luchtbad met vrucht te genieten. Er heerschen vele koortsen; die leelijke vliegen tieren dan ook het best in moeraslucht. De tint der Venetianen is geel, de vrouwen hebben veelal lange, bleeke gezichten 3). Wat mij bijzonder trof in deze steeds zoo aristocratische stad was, dat vooral op de piazza San Marco het onderscheid van standen zoo geheel
wegvalt. Niet alleen dat, zooals B. zegt, ‘le prince y prend son sorbetto à côté du petit bourgeois’, maar de aanraking is er volkomen op gevaar af van erfenis, van het vuile in lompen gehulde popolo, dat alleen acqua fresca! 4) drinkt en daardoor nuchter en fatsoenlijk blijft.
Dinsdag 26 Septb. Slecht geslapen door de zanzare 5) en

{==48==} {>>pagina-aanduiding<<}
de cimici, een nog veel kwaadaardiger diersoort. Onweder daardoor in huis, terwijl een kort maar zwaar onweder met fellen regen uit zee opkomt. De duizenden vrij-duiven verlustigen zich in de lang ontbeerde plassen op het Sint Marcus plein. Met de muzijk der bezetting voorop marcheren wij naar het station, om des Konings aankomst te zien, maar wij geraken en muzijk en soldaten kwijt in den doolhof aan gene zijde van het groote kanaal, in al die nu zeer bedrijvige en volle straatjes en steegjes. Later bespeuren wij dat een handwijzer ‘Via alla strada ferrata’, de draad van Ariadne hier is. Wij bezoeken daarop het pantheon van Venetie, de kerk S. Maria gloriosa dei Frari of de Frari, gelijk men, bij verkorting zegt. Wij bezien er vooral het mausoleum van den doge Jan Pesaro († 1659) met de negerstandbeelden, zeer rijk maar bizar; het pyramiedevormig monument voor Canova († 1822) 1), door Fabris volgens Canova's model als tombe voor Titiaan bestemd; het al te prachtige monument voor Titiaan († 1576, 98 jaren oud), door Keizer Ferdinand bekostigd en eerst in 1852 voitooid 2).
Een gondel brengt ons naar de Ripetta terug. In een der kanaaltjes ontmoeten wij de gondels, die den Koning en zijn gevolg zullen afhalen. Keurig netjes zien de roeijers er uit, knappe kerels, grenadiers taille, in het wit met blauwe sjerpen, strooijen hoeden met fladderende bonte linten, gestreepte kousen en een zilveren plaat, waarop de roeiriem afstuit op den linker arm. Onze doge groet ons: nogal een groet! het zijn die van Zondag.
Niettegenstaande het onweder, dat ons een paar uren tijd heeft genomen, is het nog zeer warm op de Piazza. Eindelijk komt Z.M. ‘il galant huomo,’ zooals zelfs de opgewonden La Stampa van heden hem noemt, met Prins Humbert, dien wij later uit Bologna naar Marabotto zullen vergezellen, en gevolg. Zij stappen in het Palazzo Reale vlak tegenover onze kamer af. Herhaald

{==49==} {>>pagina-aanduiding<<}
donderend Viva zoo dikwerf Vittoro Emanuele zich vertoont. Wij zien hem perfect door eenen tooneelkijker. - Wij bezien daarop vele winkels, maar men overvraagt te veel om preciosa te durven koopen en wij bepalen ons tot platen. Het café-restaurant Quaddri is dezen dag ons hoofdkwartier; daar tegenover ligt een café boudoir, zoo netjes ziet het er uit. In de buurt daarvan cafés voor Albanezen, Grieken en Turken, die hier in hunne schilderachtige costumes zitten. Te 7½ uur begint het echt Venetiaansch feest: duizenden bij duizenden menschen bewegen zich op de Piazza, de Piazetta en de Molo of Riva of zitten onder de galerijen. De Piazza, de dom, de torre del orologio en vooral de hemelhooge Campanile worden afwisselend of te gelijk met Bengaalsch vuur verlicht. Uit alle zijne gaten spuwt eensklaps de Campanile het als gloeijend gekleurd lava uit tot groote schrik der duiven, die daarin slapen. Zij tuimelen verblind onder de menigte. Twee bande spelen afwisselend. Prachtig maanlicht op de Lagunen. Vijftig duizend of nog meer opgewonden Venetianen bij een. ‘Mein Liebchen was willst du noch mehr?’ Eindelijk te 10½, nadat men nog achtmaal, ten slotte, de Marcia reale of di Roma ‘op vereerend, even zoo vele malen herhaald, zeer luid verzoek’ gespeeld heeft, kunnen wij gaan slapen. Onze flesch Liviziano is ook ledig.
Woensdag 26 Septb. Zeer warm weder. Wij wandelen langs de Riva dei Schiavoni links af de stad in naar de kerk van S. Giovanni e Paolo, in de wandeling bij verkorting Zanipolo geheeten. Eindelijk vinden wij de Westminster abdij van Venetie, de begraafplaats der meeste dogen, na door tallooze steegjes en over menig brugje te zijn gegaan. Onder de mausolea, dat van Marco Antonio Bragadino † 1571, den verdediger van Famagosta, door de Turken gevild! De voorstelling daarvan is daarboven op eene schilderij zigtbaar; dat van Silvester en Elisabeth Valier, 24 passen of 48 voet breed, 100 voeten hoog; een enorm gevaarte voor twee onbekende grootheden opgerigt. In het koor het schoonste monument van Venetie van Leopardo, ter eere van Andrea Vendramino als 83 jarige doge, † 1478, 85 jaren oud. Dat het schoonste schilderstuk van deze kerk, de moord van den H. Petrus martelaar, verbrand is, vermeldden wij reeds. Nog vele monumenten en schilderijen en daarbuiten het fraaije bronzen ruiter stanbeeld van den veldheer Coleoni † 1475. De wandeling van Zanipolo naar het Arse-
{==50==} {>>pagina-aanduiding<<}
naal 1) is niet lang. De façade daarvan is hoogst schilderachtig 2). De grootste leeuw links vertoont kennelijk Runenschrift, dat dan ook door Rafn is ontcijferd 2).
Wij worden in het Arsenaal hoogst beleefd ontvangen. Alles ziet er even netjes uit, maar vele voorwerpen, onder anderen het model van den door de Franschen vernietigden Bucentaurus 3), zijn afwezig en prijken op de tentoonstelling van maritieme zaken te Napels, de eenige met die voor de visscherijen te Brest en te Christiania, waarop Nederland eens een goed figuur heeft gemaakt. Een vlag uit den slag van Lepante verplaatst mij naar de S Anastasia van Verona. Lange wandeling in brandende hitte, afgewisseld door eene afkoeling in eene kerk, tot op het oost-einde van Venetie, waar het lommer der Giardini Pubblici ons verfrischt. Het is er dood eenzaam; trouwens over dag ziet men alleen vreemdelingen als wandelaars en café-bezoekers. Heerlijk gezicht op de eilanden Muriano, Liddo, Elena, Certosa 4). Zij liggen op het water. Doodstille zee en azuren hemel. Met een barca teruggevoerd langs de stoomboot Triest. ‘Kapitein niet aan boord; in de stad!’ Dat Hollandsch verfrischt ons. Zeer koel is het in de pozzi, half in ruine overgegane onderaardholen, gevangenissen, tegenhangers van de heette piombi. Reeds in het begin der zeventiende eeuw toen men nog vroeg: ‘cipier! hoe maken het de gevangenen?’ in plaats van nu: ‘heeren: hoe maakt de cipier het?’ werden zij verlaten. Zij liggen over de achterzijde van het
Palazzo Ducale naast den Ponte dei Sospiri 5). Te 3½ uur verlaten wij Venetie, terwijl mijn reisgenoot den chef van het station gaat opzoeken om over de reductie van het tarief voor ons als led en van het congres te Bologna

{==51==} {>>pagina-aanduiding<<}
te spreken, moet ik aan de volgende personen iets 1) offeren: aan den gondelier, aan twee oude mannetjes met haakjes voor het vasthouden van den gondel, twee sjouwerlui, twee visitateurs, (want Venetie is porto franco), en den commissionair van San Marco. Met vier zeer babbelende heeren 2), van wier discours wij door het dialect niets begrijpen, sporen wij naar Padova, en vinden aldaar een uitstekend hotel in de Stella d'oro. Er zijn slechts mannelijke bedienden, die de bedden opmaken, de glazen op straat poetsen of wasschen, iets ongehoords zindelijks in Italie 3).
Achter het wereldberoemde op marmeren zuilen rustende café Pedrocchi, vinden wij eene restauratie en openen het gevecht met het doodslaan van eenige groote, bruinachtige nog al ziltige oesters ‘colla barba’ van Chioggia 4). - Onder een onophoudelijk ‘va et vient’ dóór het zeer lange café slijten wij den avond.
Donderdag 28 Septb. Wij gaan te voet Padova te zien, zeker eene der oudste steden van Italie, al laat men den oorsprong er van niet tot Antenor, den verdreven koning van Troje en broeder van Priamus opklimmen. Nauwe straten, vele arcaden en zeer groote tuinen. Eerst, in de Eremitani, een bezoek gebragt aan het grafmonument van Canóva, voor Willem George Frederik Prins van Oranje († 1799 alhier) hier gesticht. De geschiedenis 5) zegt, dat hij, een uitstekend generaal, ten gevolge van het bezoeken der lazaretten bezweek; de sacristano zei: ten gevolge van onze nieuwe kennissen van gisteren avond uit Chioggia. Vlak daarbij is eene arena in een wijngaard veranderd en daarin eene begrafenis kapel della Madonna dell' Arena (Annunziata). Nog nergens zagen wij zulke prachtige geheel zuiver bewaarde fresco's als hier, zij bedekken de beide zijmuren, geheel en al verdeeld in 34 vakken, voorstellingen uit het N. Testament en aan een verbonden door ‘Het laatste oordeel’ allen

{==52==} {>>pagina-aanduiding<<}
door Giotto reeds in de 14de eeuw geschilderd. Zeer lang boeijen zij ons. De wat ruwe maar daarom niet minder karakteristieke photographien er van kosten fr. 3 per stuk, zijn echter te groot om mede te nemen.
Zeer voldaan gaan wij nu naar de kerk S. Antonio, de basilica 1) van den H. Antonius van Padua († 1231), door het volk eenvoudig il Santo, de heilige genoemd, gelijk een Amsterdammer spreekt van de stad, een Nederlandsch letterkundige van het woordenboek en de Spectator in het berijmd A B C op. Oudejaarsdag 1871 van het Handschrift. De kerk van il Santo, bekend door zijn leerrede tegen de visschen 2), is kolossaal, zeven koepels vol met monumenten, die Bädeker l.l. p. 247 en Eser S. 294 vermelden, allen niet even mooi, leelijk onder anderen een zeer groot ter eere van Prof. Ferrari († 1684). De vorm van de urne wekt zelfs onze lachlust op. Prachtige hoog opgewerkte marmeren basreliefs voorstellende de mirakelen van den H. Antonius. De koster wijst ons veel meer aan dan in B. vermeld staat. Deze kerk is de tweede Westminster abdij voor Venetie, waaraan Padova onderworpen was. Ook hier slaven of geketende gevangenen als cariatiden van de prachtige tombes van Venetiaansche generaals. In het daarnevens liggende in 1849 gesupprimeerde Franciscaner klooster honderden grafsteenen onder de galerijen.
Het is weekmarkt in Padova en het wordt allengs zeer levendig op de straten van deze anders zeer stille studiestad. Aan den voet van het oudste bronzen ruiterstandbeeld (der nieuwe kunst) ter eere van Erasmus de Narni, bijgenaamd Gattamelata (15de eeuw) zitten vrouwen in vreemd costuum. Zij vragen iets; de last van het bedelen is anders veel minder groot in Italie dan ik vermoed had.
Wij wandelen naar den Prato della Valle, oudtijds eene weide, nu in eene zeer curieuse wandeling gefatsoeneerd, het is een ovaal omringd door 78 wit marmeren standbeelden. Het is veel te warm en zij zijn niet mooi genoeg om ze lang te bekijken 3). In Pedrocchi is het zeer druk. Het is er half

{==53==} {>>pagina-aanduiding<<}
beurs, (even als bij van der Wielen te Leeuwarden, dank zij het verschil, sedert 1807, over de vraag: waar toch de beurs zal staan?). Cider met ijs hier aan te bevelen. - Er is veel te zien in Padova 1) en wij hebben maar één dag er voor. Wij laten den pedel der Universiteit uit den kroeg halen en bezien intusschen de tallooze steenen inscripties en gekleurde wapenen waarmede de muren in de poort, op de trap en van de galerijen geheel ingelegd zijn, allen souvenirs door geleerde heeren in Padova achtergelaten. Een steenen album uit de 16de - 17de eeuw. Maar nog veel meer treffen zij ons, als de pedel ons de Aula magna of groote gehoorzaal opent. Omstreeks 1500 wapens, fonkelende van goud en frissche kleuren door de herstelling, die zij pas ondergaan hebben, bedekken geheel als schilderijen de wanden 2). Een monument van Galilei van 1855 en een prachtige koningstoel of zetel van nieuwen datum, getuigen van het herboren Italie.
Van veel ouderen datum is hetgeen wij daarop in het Palazzo della Ragione hoog verheven zien. De grootste (?) zaal van Europa, 83 el lang, 28 breed, 24 hoog. Een enorm, hol, houten paard, vroeger bij het karneval gebruikt, moet aan de stichting der stad door Trojanen herinneren 3). Merkwaardiger vinden wij een fraai Isisbeeld, geschenk van Belzoni, den Aegyptoloog, zijne buste, een grafsteen van M. Livius Halys, een bloedverwant van den geschiedschrijver. - Daarna Siesta! - Ik schrijf no. 6. Diner. Avondwandeling. Tocht gevat in het zeer doorluchtige café Pedrocchi waarin men alleen in de galerij en voorzaal mag rooken. Te 10.20 heb ik een gevoel alsof mijn ledikant onder mij wegschuift: ik denk dat het verbeelding is, maar den volgenden dag vraagt eene spraakzame dame ons in den spoorwagon of wij, kort nadat de muzijk voorbij was, die zij op het balcon staande hoorde, ook eene aardschudding hadden bespeurd. Juist die muzijk had mij wakker gemaakt. -

{==54==} {>>pagina-aanduiding<<}

De slechte nachtrust cum annexis is spoedig vergeten. Te 10.55, zegge 11,35, sporen wij naar Ferrara. Het vreemde van eene aardschudding in deze lage streken verdwijnt, wanneer men weldra (regts) de Monte Euganei nadert ‘chaine de collines volcaniques isolées s'élevant au milieu de la plaine.’ Zij moeten prachtige wandelingen bevatten en een zeer verliefd paar reisgenooten verlaat ons zeker daarom zoo spoedig. Of was het om het: E vietato anche di fare l'amore in pubblico! van den ouden heer der spraakzame dame, wijzende op het E vietato di fumare, het is verboden te rooken!?
De stations Este waar Tasso, meen ik, toefde en Arqua, waar Petrarcha leefde en in 1374 stierf 1), liggen nog al ver van deze plaatsen. Overal vlak, zeer vruchtbaar maar soms aangespoeld land 2). Adria, vroeger aan zee, de stad die de naam aan de Adriatische zee gaf, ligt er nu zes mijlen af. In de oude tijden moeten de Appennijnen veel hooger en breeder geweest zijn; hunne hellingen spoelen allengs af en de steilte daarvan toont nu hoeveel grond zij verloren. Desgelijks de Alpen, gelijk de enorme blokken in het Liradal bewijzen. Italie is hier allengs (juist daar waar de kuit van de laars is) breeder geworden.
Te 1.10 (zegge 2.40) (zoo zijn wij ten achteren) arriveren wij aan het station van Ferrara. Wij zijn nu in Romagna, waar het oude Italia begon: want te S. Maria Maddalena zijn wij de Po gepasseerd. - Een open rijtnig, een breed plein, stoffig door het afbreken van wallen, geen wind, gloeiende zonnestralen en een lange rid naar het hotel Europa, waar alles slaapt behalve de eigenares en een jongen of servo. Het is de tijd van de siesta; onze buurman heeft alles donker gemaakt en zijn nachtlichtje opgestoken. De siesta herstelt mij volkomen. Mijn reisgenoot komt lachende terug. De kapper heeft hem zijn naam voorgelezen uit de Gazetta Dell' Emilia van Bologna, waarin de namen der te verwachten Congresleden al prijken. Wij maken alleen de tavola rotonda uit en nadat de warmte wat over is wandelen wij door Ferrara.

{==55==} {>>pagina-aanduiding<<}

Onze weleer prachtige kamer (de zoldering daarvan geheel snijwerk, de muren met verbleekte schoone fresco's bedekt) had ons reeds, eene voorproef gegeven van Armoede en Grootheid; in één bedrijf, in Ferrara. Eens had het 100,000 inwoners; nu ⅓ daarvan. Breede en verlaten straten, met havelooze paleizen; een kasteel met vier dikke torens, waarin het vreesselijk drama van Byron Parisina speelt; de Duomo of Cathedrale door vier marmeren leeuwen bewaakt, met eene aan de façade van het Palazzo Ducale te Venetie herinnerende curieuse voorgevel; maar hier boogjes met vele basreliefs er boven. - Met moeite vinden wij een dragelijk café. De heerlijke verzen van Giacomo Leopardi 1) korten onzen avond.
Zaturdag 30 Sept. 1872. Om niet in deze warmte te veel te dwalen 2), nemen wij de herhaalde aanbiedingen van een cicerone aan. Wij bezien de St. Francesco met de tombes van de familie d'Este, de oude beheerschers van Ferrara. Daarin hooren wij een echo, die zestien malen herhaalt, zooals men zegt. In de Studio pubblico worden wij zeer beleefd ontvangen. Er is eene boekerij van 80,000 banden en 900 Handschriften. Deze trekken ons hier niet alleen, maar vooral het graf van Ariosto, herwaarts in 1801 overgebragt en het eigenhandig Hs van zijn Orlando furioso, van den Pastor fido van Guarini (alhier in 1537 geb. † te Venetie 1612) en de brieven van Tasso, die hier aan het hof leefde. Een dier brieven is aan zijne waschvrouw gerigt. Ik sta in verzoeking die te copieren. Straks te Bologne zou zij mij bij de lavandaia van dienst kunnen zijn.
Ook hier is een ghetto of jodenbuurt nu op den Sabbath passabel. Overal is alles even vuil en verwaarloosd, zelfs het Palazzo della ragione comune. Vlak naast ons hotel is het hospitaal St. Anna: daarin bezien wij de cel, waarin de ongelukkige Tasso, meer dan zeven jaren, 1579-1587, op last van Alphonsus II van Ferrara, was opgesloten. De gedienstige geleider legt ons duidelijk uit, hoe door verbouwing nu het uitzigt uit die cel op het Castello, waar Leonora d' Este woonde ‘connue par sa liaison malheureuse avec le poète 3)’

{==56==} {>>pagina-aanduiding<<}
is verloren. - Het bezoeken van zulke plekken en in het geheel van Ferrara laat bij mij een bijzonderen indruk achter. - Onder dezelfde warmte als die van gisteren verlaten wij Ferrara omstreeks 1.15 en komen omstreeks 2,20 te Bologna, het hoofddoel van onze reis.

(Wordt vervolgd.)


{==57==} {>>pagina-aanduiding<<}

De profetie van den monnik Hermann.

Het vreemdsoortig geschrift, dat wij hier den lezer in originali willen meedeelen 1), is in Duitschland algemeen bekend, reeds meer dan anderhalve eeuw. Het wordt toegeschreven aan een monnik uit het klooster te Lepninn, met name broeder Hermann, die omstreeks het jaar 1270 geleefd heeft. Het werd voor de eerste maal afgedrukt in een Tijdschrift getiteld: Das gelehrte Preussen, en geredigeerd door professor Lilienthal, van de universiteit Koningsbergen, die er een afschrift van had bekomen door tusschenkomst van een ‘hooggeplaatst persoon’, met wien hij in betrekking stond. Het is zeer waarschijnlijk dat het oorspronkelijke afkomstig was uit de bibliotheek zelve van de abdy van Lepninn, waarvan markgraaf Joachim I zich had meester gemaakt.
Hoe dit zij, de profetie, gedrukt in 1722, maakte weinig indruk op het publiek, tot op het oogenblik dat koning Frederik II den troon besteeg, namelijk in 1740. Men begon toen zich te verwonderen over de nauwkeurigheid, waarmeê de gebeurtenissen uit de regeering van dien vorst daarin vooruit waren aangekondigd, en van toen af verschenen er afdrukken van in de meeste steden van Duitschland.
Het klooster te Lepninn, behoorende tot de orde der Cisterciënsen, was gelegen in het Mark Brandenburg, aan de Havel, eenige mijlen van Potsdam. Tegenwoordig is het een jagtslot.

{==58==} {>>pagina-aanduiding<<}
Het was gesticht in 1180 door markgraaf Otto I, uit den huize van Anhalt, gesproten uit Albert ‘den Beer’. Deze laatste was markgraaf geworden van dat gedeelte van Brandenburg, 't welk het Mark van Soltwedel wordt genoemd, en hij was tot die waardigheid verheven door keizer Koenraaad III, in 1152. In 1156 veroverde de nieuwe markgraaf het eigenlijk gezegde Mark Brandenburg, dat hij aan de Wenden ontweldigde.
Wat betreft het klooster te Chorinn, waarvan mede in deze profetie melding wordt gemaakt, dat was insgelijks gelegen in het Mark Brandenburg, en gesticht in 1282, door de markgraven Johan I en Otto III, die dien staat gezamenlijk hebben geregeerd.
De vraag doet zich, natuurlijk, aanstonds op: Is de profetie, aan broeder Hermann toegeschreven, authentiek? Daarop kan met alle gerustheid dit antwoord worden gegeven: Men hehoort tot grondslag van het onderzoek naar de echtheid te nemen het feit, dat de profetie van den monnik Hermann in Das gelehrte Preussen, in 1722, door Lilienthal is opgenomen. Aangezien iedereen haar gedrukt kan lezen in dat Tijdschrift, in de bibliotheek der hoogeschool te Koningsbergen, zoo is het onweêrsprekelijk dat de feiten van nà het jaar 1722 (die eene duidelijkheid hebben, zooals iedereen ze in de noten, die wij zullen laten volgen, kan lezen) zouden moeten aangemerkt worden als dragende het karakter van hetgeen men gewoon is te noemen profetie, d.i.: het vooraf voorspellen van gebeurtenissen, die later vervuld zijn geworden, en die niet vooraf konden berekend worden.
Bijaldien de feiten van vóór 1722 (d.w.z. voor dat het handschrift in druk verscheen) niet waren voorzegd, maar door een geschiedschrijver verhaald, dan zou de profetie in twee deelen moeten worden verdeeld, waarvan het eene de vijfenzeventig eerste verzen, en het andere de vijfentwintig laatste bevat; het eerste gedeelte zou dan het werk zijn geweest van een historieschrijver, het andere dat van een profeet. Maar hierbij doet zich de zwarigheid op: dat de geheele profetie wel allerklaardblijkelijkst van een en denzelfden auteur afkomstig is.
Zij bestaat uit honderd hexameters, van de soort, die men ‘Leoninische verzen’ noemt, d.w.z. die in 't midden en aan 't slot een rijm hebben. Die soort van metrum moet in 1270 zeer bekend zijn geweest, alzoo zij was uitgevonden in 1154,

{==59==} {>>pagina-aanduiding<<}
door zekeren Leoninus of Leonius, monnik van S. Victor, die een gedicht in dien vorm had opgedragen aan paus Alexander III. In de XIIIde eeuw was het eene algemeene mode geworden om in Leoninische verzen te dichten. Men heeft er onder anderen nog, die door de school van Salerno zijn nagelaten, en zeer bekend zijn. Nu draagt de profetie van den monnik Hermann het duidelijke kenteeken van de XIIIde eeuw, door den Leoninischen vorm, in die eeuw zoo zeer in gebruik. En zulks van het eerste tot het laatste vers. Voorts herkent men overal den stijl van denzelfden auteur. Doorgaande vindt men dezelfde talrijke fouten tegen de prosodie, een stellig bewijs dat die verzen afkomstig zijn uit een tijdperk, toen men begon meer acht te geven op het rijm dan op het getal lettergrepen, en toen het rijm, zooals alles wat nieuw is, meer in den smaak viel, en zijne heerschappij begon uit te strekken tot zelfs daar, waar het in 't geheel niet thuis behoorde: in den eerwaardigen klassieken Latijnschen hexameter.
Wanneer wij nu de denkbeelden en gevoelens beschouwen, in die honderd Leoninische verzen uitgedrukt, dan vinden wij van het eerste tot het laatste vers hetzelfde enthousiasme voor het kloosterleven, dezelfde ingenomene gehechtheid aan de abdij van Lepninn, denzelfden ijver voor den katholieken godsdienst, dezelfde verontwaardiging tegen zijne vervolgers, denzelfden trouwhartigen eenvoud in de uitdrukking van de indrukken en aandoeningen, die de gebeurtenissen opwekken in de ziel van den kloosterling, naarmate hij ze voor het oog zijns geestes ziet voorbijgaan.
Er is dus niets tegen om te besluiten: dat het document, afgedrukt in 1722, door Lilienthal, in Das gelehrte Preussen, tot auteur heeft een monnik uit het klooster te Lepninn, die geleefd heeft omstreeks het laatst van de XIIIde eeuw. Overigens is de monnik Hermann niet de eenige, die het einde van Pruisen heeft voorspeld. Men zou er nog verscheidene anderen kunnen noemen. Tot voorbeeld alleen deze paar gezegden, afkomstig van zekeren Spielboehn, te Keulen overleden in 1783.
‘Ik zie de vernietiging der ketters en het vreeselijk gerichte over hen; die zwakke geesten hebben gemeend dat zij den raad Gods konden doorgronden. Maar de langmoedigheid des Heeren nadert haar einde; hij zal hunne dwaasheid en ongerechtigheid straffen.’
En voor alle duidelijkheid voegt hij er bij:

{==60==} {>>pagina-aanduiding<<}

‘Geef acht, o gij land van Berg! het koninklijk geslacht, dat van een markgraaf afstamt, zal op eens van zijne hooge plaatse worden vernederd, en dalen tot beneden den rang der markgraven.’

I. De profetie. 1)


1.En nu, o Lepninn, zal ik met nauwgezetheid u betuigen de dingen, die komen zullen,

2.Die de Heer, de Schepper aller dingen, mij geopenbaard heeft.

3.Want hoezeer gij, evenals de zon, schittert met luisterrijken glans,

4.En gij thans een leven leidt, geheel en al aan de hoogste vroomheid gewijd,

5.En gij, rechtvaardiglijk, in overvloed de genoegens van een kalm leven geniet,

6.Zoo zal daar toch een tijd komen, die u niet in dienzelfden glans meer zien zal.

7.Ja, in schier geringen, of, zoo ik het maar ronduit moet zeggen: ganschelijk geenen.

8.Het geslacht, dat u gesticht had, heeft u altoos lief gehad;

9.Als dat ondergaat, gaat ook gij onder; gij zult alsdan geene liefderijke moeder meer kunnen zijn.

10.En nu nadert de droeve ure met onverbiddelijke schreden,

11.Waarin het geslacht van Otto, de luister van onze landstreek,

12.Dat groote geslacht zijn lot te gemoet gaat, en geene spruite meer zal achterlaten.


{==61==} {>>pagina-aanduiding<<}

13.Alsdan zult gij ook beginnen te vervallen, maar nog zult gij niet ganschelijk ondergaan.

14.Inmiddels zal het Mark met vreeselijke rampen bezocht worden.

15.En het huis der Ottonen zal een kuil der leeuwen worden.

16.En hij, die gesproten is uit het ware bloed (der heerschers), zal verworpen worden.

17.Wanneer de vreemdelingen zullen komen tot het klooster Chorinn,

18.Zal 's keizers beleid weldra den helschen hoogmoed fnuiken;

19.Maar geringe vreugde zal het Mark hebben van die bescherming.

20.De koninklijke leeuw zal wederom zijn loop richten op andere dingen,

21.En dit land zal noch zijne wettige heerschers, noch zijne meesters zien.

22.De regeerders zullen alles 't onderst boven keeren en groote schade aanrichten.

23.De rijke adel zal overal de burgers plagen,

24.En de geestelijkheid berooven, zonder iets te eerbiedigen,

25.En zij zullen met haar handelen evenals men indertijd met Christus gehandeld heeft;

26.Eene menigte menschen zullen wederrechtelijk worden verkocht.

27.Opdat niet, o mijn Mark, u geheel en al een heerscher ontbreke,

28.Rijst gij omhoog uit uwen nederigen staat, thans doorluchtig door twee burgen,


{==62==} {>>pagina-aanduiding<<}

29.En gij zult eene brandfakkel ontsteken, terwijl uw naam pocht van vrede,

30.Terwijl gij de wolven zult slachten, snijdt gij de uiërs der schapen af.

31.Ik zeg u de waarheid, uw geslacht is bestemd om eene lengte van dagen te bestaan,

32.En een klein gebied uit te oefenen in de landen onzer vaderen,

33.Totdat zij zullen vernederd worden, die alsdan in de hoogte zijn,

34.Die de steden verwoestten, en de (wettige) heerschers verhinderden te regeeren.

35,De zoon, die zijn vader opvolgt, zal zijnen broeder van zijn recht berooven,

36.En zal niet kunnen maken dat men een onrechtvaardig testament voor rechtvaardig aanziet.

37.Wanneer hij zal vermoeid zijn door vele oorlogen en velerlei levensstormen,

38.Dan zal een broeder, aan zijn lot verbonden, hem ten dage zijns doods opvolgen,

39.En die zal wel voorzeker een dapper man zijn, maar ook tevens een vervaarlijk ijdel mensch.

40.Terwijl hij meent een berg te kunnen bestijgen, zal hij ter nauwernood eene brug kunnen overgaan.

41.Zie, daar wet hij de zwaarden! wee u, o bewoners van Lepninn!

42.Wat zal hij zich om de broeders bekommeren, hij, die de vaders wil verdelgen?


{==63==} {>>pagina-aanduiding<<}

43.Die nà hem komt weet Mars te foppen door eene kunst;

44.Hij biedt aan zijne kinderen het begin van een toekomstig geluk;

45.En terwijl zij dat behouden, wordt hun een groot fortuin bereid.

46.Zijne kinderen zullen door een gelijk goedgunstig lot gezegend worden;

47.Maar te dier tijde zal eene vrouw eene betreurenswaardige pest in 't vaderland brengen,

48.Eene vrouw, besmet met het gif van eene nieuwe slang.

49.En dit gif zal duren tot aan de dertiende kroon.

50.En nu komt hij, die u, o Lepninn, grootelijks zal haten;

51.Hij snijdt als een mes, hij, de goddelooze, de wellusteling, de echtbreker:

52.Hij verwoest de kerk, en laat de geestelijke goederen openlijk verkoopen.

53.Gaat, mijn volk; daar blijft u geen beschermer meer over,

54.Totdat de ure komt dat de teruggave zal geschieden.

55.De zoon keurt de verordeningen van zijn onzinnigen vader goed,

56.Hij, geheel en al een dwaas, hoezeer hij meestal als een vrome luistert;

57.Hij is niet streng genoeg, daarom gaat hij door voor een goed meester.

58.Hem wordt het gegeven iemand te zien voortkomen uit zijn geslacht, die niet is als hij,


{==64==} {>>pagina-aanduiding<<}

59.En hij sterft op noodlottige wijze op eene eerlijke plaats.

60.Zijn zoon eischt, in de stad, de heerschappij voor zijn geslacht,

61.In de hoop van ook het overige te hebben; uit vrees laat hij hier zijn zoon wonen.

62.'t Geen hij vreest is duister, maar het zal zekerlijk geschieden.

63.Eene (nieuwe) orde van zaken komt welhaast, door Jehovahs langmoedigheid.

64.(Deze) zit vol van duizende vlekken; zijn duur is overigens kort.

65.Hij beroert vele dingen door een besluit, maar nog meer door een slag;

66.Maar datgene, wat verkeerd gegaan is tengevolge van zijne verordeningen,

67.Kunt gij gelooven dat door het lot beter zal uitkomen.

68.Na den vader wordt de zoon vorst en markgraaf.

69.Hij duldt niet dat de menigte ongestraft leeft zooals 't haar goeddunkt;

70.Terwijl hij te goed is van vertrouwen, verslindt de wolf de arme kudde,

71.En de onbeschaamde dienaar volgt weldra het lot zijns meesters.

72.Daarna komen zij, die drie burgen in hunne namen hebben,

73.En de staat, reeds zoo uitgestrekt, breidt zich onder beide vorsten nog meer uit.

74.De gerustheid des volks berust op de kracht van den heerscher;


{==65==} {>>pagina-aanduiding<<}

75.Maar wat helpt deze, wanneer de voorzichtigheid slapen gaat?

76.Die hem zal opvolgen, zal niet wandelen in de voetstappen zijns vaders.

77.Bidt, broeders! en gij, moeders, weêrhoudt uwe tranen niet!

78.In dezen bedriegt u de naam als voorbeduiding van eene gezegende regeering.

79.Daar blijft niets goeds meer overig; ontvliedt het land, gij vroegere bewoners!

80.En daar ligt hij dood ter neder, van buiten en van binnen reeds tot ontbinding overgegaan.

81.Weldra siddert de jongeling, terwijl de groote zwangere vrouw zucht.

82.Maar wie zal de verstoorde rust in den staat herstellen?

83.Hij zal zijn standaard verheffen, maar te treuren hebben over droeve lotgevallen.

84.Wanneer de (Oostenrijksche) zuidewinden zullen waaien, zal hij zijn leven aan een klooster willen toevertrouwen.

85.Die hem opvolgt is diep bedorven en volgt zijne verdorvene voorvaderen nà;

86.Geen kracht des geestes is in hem, geen geluk is er voor zijn volk.

87.Hij, aan wien hij om hulp heeft gevraagd, heeft zich als wederpartijder hem tegenover gesteld,

88.En hij komt om in het water, terwijl hij bezig is 't al onderst boven te werpen.


{==66==} {>>pagina-aanduiding<<}

89.Zijn zoon zal bloeien, en zal bekomen 't geen hij nimmer had durven hopen:

90.Maar terzelfder tijde zal zijn bedrukt volk treuren,

91.Want men ziet wonderbare slagen van het lot in aantocht,

92.En de vorst ziet niet dat eene nieuwe macht in 't opkomen is.

93.En eindelijk zal hij den schepter voeren, die de laatste is van zijn geslacht.

94.Israël begaat een onuitspreekbaar schelmstuk, dat met den dood wordt geboet,

95.En de herder hervindt zijne kudde, en Duitschland zijn koning.

96.Het Mark, geheel en al zijne ongelukken vergetende,

97.Koestert in ruste zijne kinderen, en de vreemdeling vermeidt er zich niet meer,

98.De oude muren van Lepninn en Chorinn herrijzen;

99.En naar de wijze van vanouds schittert de geestelijkheid in eere,

100.En de wolf belaagt niet langer de edele schaapskooi.


II. De vervulling.

Lepninn is tegenwoordig een vlek, gelegen op 5 mijlen afstands Z.-W. ten W. van Potsdam. Het telt 848 inwoners, en men ziet er nog de beroemde bouwvallen van de abdij Himmelspforte.
De zeven eerste verzen drukken met eene aandoenlijke zachtheid en naïeviteit de genegenheid uit, die de vrome monnik koestert voor zijne geliefde abdij. Hij noemt haar dan ook (vs. 9) ‘zijne moeder’.

{==67==} {>>pagina-aanduiding<<}

Al aanstonds verzekert hij bezield te zijn door den geest der profetie, aangeblazen door den Heer, den Schepper aller dingen.
Het 8ste vers getuigt van zijne dankbaarheid jegens het huis van Anhalt, dat, in den persoon van Otto I, de stichter was van de abdy van Lepninn, in het jaar 1180.

Vs. 9.

‘Als dat ondergaat, gaat ook gij onder...’
Het klooster te Lepninn hield niet op te bestaan na het uitsterven van het Anhaltsche huis; vs. 13 zal meer bepaald aantoonen hoe die uitdrukking: ‘als dat ondergaat, enz.’ moet worden opgevat en verklaard. Het huis van Anhalt stierf uit, in 1320, in den persoon van Markgraaf Heinrich III, overleden in den ouderdom van 18 jaren, en ongehuwd. Twee jaren te voren bestonden er nog negentien vorsten uit dat stamhuis, die, zeker al zeer geheimzinnig, allen in zoo kort een tijdsverloop zijn gestorven.

Vs. 13.

‘Alsdan zult ook gij beginnen te vervallen, maar nog zult gij niet ganschelijk ondergaan...’
Broeder Hermann richt nog steeds zijne orakeltaal tot zijne abdij, die toenmaals eene machtige bescherming verloor, maar toch bleef voortbestaan tot op de protestantsche markgraven.

Vs. 14.

‘Inmiddels zal het Mark met vreeselijke rampen bezocht worden.’
Onderscheidene vorsten, zooals o.a. de hertogen van Saksen, van Mecklenburg en van Pommeren, verdeelden onder zich het erfdeel der vorsten van Anhalt; maar elk hunner, ontevreden over zijn aandeel, trachtte onophoudelijk zich te vergrooten ten koste van de anderen, en het ongelukkige Mark, het tooneel hunner bloedige veeten, was ten prooi van al de rampen, die onafscheidelijk zijn van zulk een voortdurenden staat aan krijg, van tweedracht en van regeeringloosheid. Tot overmaat van ramp, was er op dat pas geen keizer van Duitschland, in wiens macht het alleen zou gestaan hebben om aan zulke ellende paal en perk te stellen. Lodewijk van Beieren en Frederik van Oostenrijk streden reeds sinds zeven jaren om het bezit van den rijksschepter. Eindelijk zegevierde, zooals men weet, de eerstgenoemde over zijn mededinger in den slag bij Mühldorf, in het jaar 1322.

Vs. 15.

‘En het huis der Ottonen zal een kuil der leeuwen worden.’
Eene der eerste zorgen van keizer Lodewijk van Beieren was

{==68==} {>>pagina-aanduiding<<}
dat hij den rijksdag te Neurenberg samenriep in 1323. Hij deed daar het voorstel, om het Mark te geven aan zijn zoon Lodewijk. Nu voerde die prins, als hertog van Beieren, in zijn wapen een gekroonden leeuw, met twee leeuwen als tenanten, en als paltsgraaf aan den Rijn, een leeuw in een veld van sabel, met een helm, waarboven een gekroonde leeuw. 't Is op dat blazoen, dat de profeet zinspeelt als hij van een kuil der leeuwen spreekt.

Vss. 17 en 18.

‘Wanneer de vreemdelingen zullen komen tot het klooster Chorinn,
Zal 's keizers beleid weldra den helschen hoogmoed fnuiken.’
Markgraaf Lodewijk van Beieren vertrouwde het beheer over zijne nieuwe staten aan onderscheidene landvoogden, waaronder een, genaamd Johann von Culmbach, burggraaf van Neurenberg. Die edelman had eene bijzondere voorliefde voor Augustijner monniken, voor welke hij zelfs later een klooster stichtte te Culmbach. Die monniken kwamen hem dikwerf bezoeken, gelijk natuurlijk is bij monniken jegens hunne machtige beschermheeren, en, bij dergelijke gelegenheden werd het klooster te Chorinn hun tot nachtverblijf aangewezen. Diezelfde Johann von Culmbach werd later gehaat bij den adel, die zich van hem trachtte te ontslaan; maar de keizer wist door beleid en standvastigheid al hunne lagen tegen den plaatsbekleeder zijns zoons te verijdelen.

Vs. 20.

‘De koninklijke leeuw zal wederom zijn loop richten op andere dingen.’
Sinds langen tijd zocht Lodewijk van Beieren, die aasde op het bezit van Tirol, eene gelegenheid of een voorwendsel om er zich meester van te maken. Men weet dat keizer Lodewijk het in geestelijke en wereldlijke dingen in het geheel niet nauw nam met recht, wet, goede trouw, eerlijkheid, en al zulksoortige dingen, die alleen maar goed zijn voor burgermenschen, niet voor vorsten en wereldgrooten. Hij zocht, en vond, een middel om Margaretha ‘Maultasch’ (zij voerde dien zonderlingen bijnaam, hetzij naar haren grooten en scheeven mond, hetzij naar een kasteel in Tirol, aan haar toebehoorende) van haren eersten man, Johann Heinrich van Karinthië, te doen scheiden (waarbij hij den pauselijken banvloek niet ontkwam, dien hij evenwel trotseerde), en haar ter vrouwe te geven aan zijn zoon, den markgraaf van Brandenburg. En daar deze vorst geen behagen

{==69==} {>>pagina-aanduiding<<}
schiep in het verblijf in Brandenburg, zoo verliet hij het om bij zijne nieuwe echtgenoote te gaan wonen.

Vs. 21.

‘En dit land zal noch zijne wettige heerschers, noch zijne meesters zien.’
Inderdaad aanschouwde van toen af het Mark noch den hertog van Saksen, den wettigen erfgenaam van het huis van Anhalt, noch zijne meesters, de Beiersche vorsten. De stedehouders en de edelen zijn en spelen de meesters, en doen zulks smartelijk gevoelen aan de burgers, de landlieden en de geestelijkheid (zie op vss. 22, 23 en 24).
Keizer Lodewijk van Beieren stierf in 1347, en had tot opvolger Karel IV, markgraaf van Moravië, broeder van den boven vermelden echtgenoot van Margaretha ‘Maultasch.’ Die vorst voegde zich bij de vijanden van markgraaf Lodewijk, en veroorzaakte hem zoovele moeielijkheden, dat hij ten laatste besloot om afstand te doen van zijne souvereiniteitsrechten op Tirol en op Brandenburg, en terugkeerde naar Beieren. Brandenburg ging alstoen over op Lodewijk II ‘den Römer’, en later op Otto, zijn broeder. Deze laatste was gehuwd met Catharina, dochter van keizer Karel IV; hij had bij haar geene kinderen, en liet het Mark nà aan zijn schoonvader. Karel IV was uit den huize van Luxemburg, dat, evenals het Beiersche huis, een leeuw in zijn wapen voerde. Karel IV gaf Brandenburg eerst aan zijn zoon Wenceslaus; deze werd daarna koning van Bohemen, en liet het Mark bij zijn sterven aan zijn zoon Sigismund. Gedurende al die lotwisselingen waren de vorsten van het Mark, op eenige weinige uitzonderingen na, altoos afwezig; zij zonden er stedehouders, die het volk deden gebukt gaan onder opbrengsten en afpersingen. De adel was meester geworden over een groot gedeelte van het openbare inkomen des lands, en dat wel door allerlei middelen; de tollen, de domeinen, zelfs geheele steden waren aan den adel verpand; de edelen huurden benden bandieten (condottieri), aan wier hoofd zij de gewesten afliepen, de bewoners op contributie stelden, de steden plunderden, de geestelijken uit de kloosters verdreven, enz.; dat waren de waardige voorvaderen, waarop nu sommige edellieden der XIXde eeuw nog zoo trotsch zijn!...

Vs. 25 en 26.

‘En zij zullen met haar handelen evenals men indertijd met Christus gehandeld heeft;

{==70==} {>>pagina-aanduiding<<}

Eene menigte menschen zullen wederrechtelijk worden verkocht.’
De geschiedenis van die dagen levert inderdaad voorbeelden genoeg van volken, die door hunne souvereinen werden verkocht of verpand.
Wat betreft het markgraafschap Brandenburg der XIVde eeuw, zoo werd de provincie, die genoemd wordt het Kur-Mark, verpand aan Josse van Moravië, in 1388, daarna weêr ingelost door Sigismund, vervolgens weêr verpand aan Frederik, burggraaf van Neurenberg. Buigt u eerbiedig neder, o volken! Hier doet Hohenzollern zijne intrede in de wereldgeschiedenis. Burggraaf Frederik was een der schuldeischers van Sigismund, aan wien hij nog al aanzienlijke sommen gelds had voorgeschoten, en waarvoor het bestuur over het Mark hem tot pand moest verblijven tot aan de betaling. Men ziet hieruit dat dat geslacht van den beginne af aan goed heeft weten om te gaan met schacheren, handelen, enz. Het Neu-Mark werd almede verhanseld en verkwanseld aan keurvorst Frederik II, in 't jaar 1403.

Vs. 27 en 28.

‘Opdat niet, o mijn Mark, u geheel en al een heerscher ontbreke,
Rijst gij omhoog uit uwen nederigen staat, thans doorluchtig door twee burgen.’
Die twee bedoelde burgen zijn: 1o het burggraafschap van Neurenberg; 2o het markgraafschap van Brandenburg. Toen Frederik die alzoo onder zijne heerschappij vereenigde, werd hij door ‘twee burgen’ doorluchtig.

Vs. 29.

‘En gij zult eene brandfakkel ontsteken, terwijl uw naam pocht van vrede.’
De naam Frederik, in 't Hoogduitsch ‘Friedrich’, komt van ‘Friede’ (vrede) en ‘reich’ (rijk), en beteekent dus ‘Vredenrijk’. Toen de burggraaf van Neurenberg, die maar zeer klein en onaanzienlijk van gestalte was, bezit kwam nemen van het keurvorstendom Brandenburg, vond hij het geheel en al verarmd door de regeeringloosheid, waarvan wij boven een tafereel hebben opgehangen. De nieuwe keurvorst werd als een Messias begroet door het volk, het arme, uitgezogene volk, maar door de baronnen als een vijand. ‘Wat wil dat Neurenburger poppetje van ons hebben?’ vraagden zij.
De Hohenzoller deed eene kleine bende krijgslieden uit Fran-
{==71==} {>>pagina-aanduiding<<}
kenland bijeenverzamelen, en liet een nieuw werktuig komen (de ‘brandfakkel’ van broeder Hermann), waarvan de jonkerpartij het gebruik en de uitwerkselen nog niet kenden. Het was een kanon, van eene buitengewone grootte voor dat tijdperk (de stammoeder van de Kruppkanonnen), waarmede 24ponds kogels werden geschoten. Men noemde dat stuk geschut ‘faule Grete’ (luie Griet), wegens de groote moeielijkheid aan de manoeuvres verbonden. Aldus heeft die ‘brandfakkel’ in Brandenburg veel goeds gedaan om de oppositie der jonkers te bedwingen.

Vs. 30.

‘Terwijl gij de wolven zult slachten, snijdt gij de uiërs der schapen af.’
Frederik stond in hooge achting bij keizer Sigismund, die hem het opperbevel opdroeg over het rijksleger, dat afgezonden werd tegen de Hussieten, die de vaan des oproers hadden omhoog geheven. Het waren, in zekeren zin, de ‘communisten’ van dien tijd. Zij maakten zich schuldig aan ontzettende verwoestingen en aan de ongehoordste wreedheden in de steden, die in hunne macht vielen. Frederik voerde tegen die lieden een ijverigen verdelgingsoorlog, eerst op het grondgebied des keizers, en daarna op zijn eigen. Hij ontwikkelde daarbij veel geestkracht, dapperheid en bekwaamheid; maar daarbij richtte hij zijne eigene onderdanen te gronde door zijne ongehoorde afpersingen voor oorlogskosten. Dat is wel waarschijnlijk de zin der allegorie van broeder Hermann. De Hussieten zijn de ‘wolven’; de eigene onderdanen de ‘schapen’.

Vss. 31-34.

‘Ik zeg u de waarheid, uw geslacht is bestemd om een lengte van dagen te bestaan,
En een klein gebied uit te oefenen in de landen onzer vaderen,
Totdat zij zullen vernederd worden, die alsdan in de hoogte zijn,
Die de steden verwoestten en de (wettige) heerschers verhinderden om te regeeren.’
Hier schijnt het dat de toekomstige grootheid van het huis Hohenzollern voorspeld is van den eersten heerscher uit dat geslacht af aan.

Vss. 35 en 36.

‘De zoon, die zijn vader opvolgt, zal zijn broeder van zijn recht berooven,

{==72==} {>>pagina-aanduiding<<}

En zal diet kunnen maken dat men een ourechtvaardig testament voor rechtvaardig aanziet.’
Frederik I overleed in 1440, na bij uitersten wil als zijn opvolger in het keurvorstendom te hebben aangewezen prins Frederik, zijn tweeden zoon, met voorbijgaan van Johann ‘den Alchimist’, die, volgens dom Calmet, in die schikking door afstand had toegestemd. Die schikking was intusschen in openbaren strijd met de ‘gouden bulle’, die het eerste geboorterecbt bij de erfopvolging had ingesteld als een vasten regel, die behoorde te worden in acht genomen bij alle troonsopvolgingen in keurvorstendommelijke landen.

Vss. 37 en 38.

‘Wanneer hij zal vermoeid zijn door vele oorlogen en velerlei evensstormen.
Dan zal een broeder, aan zijn lot verbonden, hem ten dage zijns doods opvolgen.’
Frederik II bijgenaamd ‘dentibus ferratis’ (met de ijzeren tanden), ter oorzake van zijne kracht en volharding, gevoelde zich ten laatste vermoeid en walgend van de regeeringszorgen, en deed daarom afstand van de regeering in 1471, ten voordeele van een derden broeder, Albert, bijgenaamd ‘Achilles’, uit hoofde van zijne dapperheid; hij wordt bedoeld in vs. 39.

Vs. 39.

‘En die zal wel voorzeker een dapper man zijn, maar ook tevens een vervaarlijk ijdel mensch.’
Aeneas Silvius, later als paus benoemd onder den naam van Pius II, zegt van hem: dat hij meer veldslagen heeft geleverd, dan anderen er beschrijvingen van hadden gelezen. Hij was overwinnaar geweest in zeventien steekspelen; maar ook was hij bovenmatig ijdel. Zijn hof was het weelderigste en praalvolste van geheel het toenmalig Duitschland.

Vss. 40-42.

‘Terwijl hij meent een berg te kunnen bestijgen, zal hij ter nauwernood eene brug kunnen overgaan.
Zie, daar wet hij de zwaarden! Wee u, o bewoners van Lepninn!
Wat zal hij zich om de broeders bekommeren, hij, die de vaders wil verdelgen?’
Toen paus Paulus II zich bedreigd zag door een oorlog met de Turken, had hij aan de geestelijkheid in Duitschland om eene liefdegave gevraagd. De bisschop van Wurzburg maakte aanstalten

{==73==} {>>pagina-aanduiding<<}
om ook het land van Anspach daartoe te doen bijdragen, dat tot zijne diocese behoorde, en dat aan den keurvorst van Brandenburg gehoorzaamde. Albert kwam daartegen op; de bisschop beklaagde zich daarover bij den paus, die den keurvorst eene breve zond, waarin hij hem zijn misnoegen te kennen gaf, en poogde hem van gedachte te doen veranderen. Toen die vermaning niet geholpen had, sprak de paus den banvloek over hem uit. Ziedende van toorn schreef hij den paus een brief vol verwaanden hoogmoed, en waarin hij hem zijn voornemen te kennen gaf om de Alpen over te trekken en een inval te doen in Italië. Maar de vertoornde Achilles liet het bij de bedreiging: immers zijne twisten met de Duitsche vorsten gaven hem te veel werks. Inmiddels sloeg hij de excommunicatie in den wind of verzuimde althans om middelen in 't werk te stellen ten einde haar te doen opheffen. Nu trof het, eens op een Zondag, dat hij zich bevond in de nabuurschap van de abdij te Lepninn; hij wilde er den mis gaan bijwonen; maar de monniken wilden hem niet toelaten omdat hij onder den banvloek der kerk lag; zij hadden de wipbrug opgehaald, die over de Havel lag en die men moest overgaan om in het klooster te komen. De keurvorst geraakte daarop in groote woede, liet zijne soldaten komen en maakte aanstalten om zich met geweld den toegang te banen. Toen de monniken die toebereidselen zagen, begrepen zij dat verdere tegenstand nutteloos en wellicht gevaarlijk zou zijn, en zoo geschiedde het dat keurvorst Albert, die niet durfde over de bergen gaan, eene brug kon overschrijden.
Hij overleed te Frankfort, in 1486, nà de verkiezing van Maximiliaan tot Roomsch Koning.

Vs. 43.

‘Die nà hem komt weet Mars te foppen door middel eener kunst.’
Dit ziet op zijn zoon Johann, bijgenaamd ‘de Cicero van Duitschland’ (Cicero Germaniae), ter oorzake van zijne welsprekenheid. De krenieken verhalen daaromtrent het volgende voorbeeld, dat de vervulling zal moeten heeten van de profetie:
Drie vorsten twistten om het bezit van Silezië, namelijk: Matthias, koning van Hongarijë, Wladislaus, koning van Bohemen en Casimir IV, koning van Polen. Op het hevigst tegen elkander verbitterd, begonnen zij een oorlog, die dreigde zeer verbitterd te zullen worden, en Brandenburg vreesde in den twist te worden betrokken. Ten einde dat ongeluk te voorkomen, vormde

{==74==} {>>pagina-aanduiding<<}
keurvorst Johann, in overleg met hertog Ernst van Saksen, het plan om de partijen tot een vergelijk te brengen, dat plaats zou hebben in het dorp Grossmochler. Maar de wijze waarop zij daar bijeenkwamen bewees al aanstonds, dat zij niet zeer gezind waren tot verzoening: onder anderen wilden zij al reeds elkander de allereenvoudigste beleefdheden niet bewijzen. Casimir nam de koude tot voorwendsel, en wikkelde zich zoo dicht in eene menigte pelsgewaden, dat het hem volslagen onmogelijk was om zich tot eene groete te buigen. Matthias kwam blootshoofds en slechts gekroond met een bladerenkrans, alleen opdat hij niet zou behoeven den hoed af te nemen. Maar de ‘Cicero van Duitschland’ hield tot hen eene rede, die verscheidene uren duurde, en door de overtuigende kracht zijner woorden wist hij zulk een indruk op hunne verbitterde gemoederen te maken, dat hun geschil op minnelijke wijze werd vereffend. En aldus werd de oorlogsgod gefopt door de kunst der welsprekenheid. De ‘Cicero van Duitschland’ was juist bezig met het oprichten van eene hoogeschool te Frankfort a.d. Oder, toen de dood hem overviel te Arneburg, den 9den Januari 1499.

Vss. 44-46.

‘Hij biedt aan zijne kinderen het toekomstig geluk;
En terwijl zij dat behouden, wordt hun een groot fortuin bereid.
Zijne kinderen zullen door een gelijk goedgunstig lot gezegend worden.’
Inderdaad werden zijne beide zonen keurvorsten van het Heilige Roomsche rijk. Zij heetten Joachim en Albert. De eerste volgde zijn vader op; de tweede omhelsde den geestelijken stand, werd kanunnik van Mentz, daarna ook van Trier, vervolgens aartsbisschop van Maagdenburg, bisschop van Halberstadt, en ten laatste keurvorst van Mentz en kardinaal. Hij was het, die, na het dreigend verbond der protestanten, te Smalkalden gesloten, met hunne hoofden, in 1532, te Neurenberg een tractaat sloot, dat de eerste godsdienst-vrede mag genoemd worden. Desniettegenstaande had hij een grooten afkeer van de Lutherschen, en Luther predikte dan ook openlijk in zijne schriften en redenen tegen den kardinaal, dien hij voorstelde als den grootsten vervolger van het Evangelie, en hij vermaande zijne toehoorders om God te bidden om zijnen dood.....


{==75==} {>>pagina-aanduiding<<}

Vss. 47-49.

‘Maar te dier tijde zal eene vrouw eene betreurenswaardige
[pest in het vaderland brengen,
Eene vrouw, besmet met het gif van eene nieuwe slang.
En dit zal duren tot aan de dertiende kroon.’
De slang is Luther; het gif is de nieuwe ketterij; de vrouw, die er mee besmet is, is Elisabeth van Denemarken, gemalin van den keurvorst van Brandenburg, Joachim I. Die vorstin had de Hervormde leer beleden, en hare kinderen daarin laten opvoeden.
Men lette inzonderheid op vs. 49:
Wanneer men de regeeringen eens natelt, dan zal men bevinden dat wij thans (1873) aan de dertiende ‘kroon’ of regeering zijn.

1.Joachim II, overleden in 1571

2.Johann George I, overleden in 1598

3.Joachim Frederik I, overleden in 1608

4.Johann Sigismund I, overleden in 1619

5.Georg Wilhelm I, overleden in 1640

6.Frederik Wilhelm I, de groote keurvorst, overleden in 1688

7.Frederik (III), eerste koning van Pruisen, overleden in 1713

8.Frederik Wilhelm I, overleden in 1740

9.Frederik II (de Groote), overleden in 1786

10.Frederik Wilhelm II, overleden in 1797

11.Frederik Wilhelm III, overleden in 1840

12.Frederik Wilhelm IV, overleden in 1861

13.Wilhelm I, keizer van Duitschland, overleden in ??

En nu moeten wij bij dit 49ste vers vergelijken vs. 93; men komt alsdan tot allercurieuste resultaten.....

Vss. 50-52.

‘En nu komt hij, die u, o Lepninn, grootelijks zal haten;
Hij snijdt als een mes, hij, de goddelooze, de wellusteling, de echtbreker.
Hij verwoest de kerk, en laat de geestelijke goederen openlijk verkoopen.’
Hiermede is bedoeld Joachim II. Hij haat Lepninn, en geeft daarvan het bewijs, als hij de stoffelijke overblijfselen van zijn vader en grootvader, die er begraven lagen, laat wegnemen, en ze laat bijzetten te Collin, waar hij de kerk verheft tot een domkapittel. Ten laalste heft hij zelfs het klooster te Lepninn op.

{==76==} {>>pagina-aanduiding<<}
Wij laten hier nog eenige bijzonderheden volgen, rakende zijn overgang tot het nieuwe geloof:
Toen Joachim I in 1536 overleed, verdeelden zijne beide zonen, Joachim en Johann, zijne staten onder elkander. Johann, de jongste, haastte zich om, in overleg met zijne moeder, Elisabeth, de nieuwe leer intevoeren in de gewesten, die hem waren ten doel gevallen. Keurvorst Joachim, de oudste, was minder haastig gezind om toe te geven aan de vermaningen, aanlokselen en schoone redenen der keurvorstin-moeder, en zelfs toen hij voor de tweede maal in het huwelijk trad, in 1536, met Hedwig, dochter van Sigismund, koning van Polen, welke vorst zeer gehecht was aan den Roomschen godsdienst, moest hij plechtig beloven van niet te zullen gedogen dat er aan dat voorvaderlijk geloof eenigerhande nadeel zou worden toegebracht in zijne staten. Na eene worsteling van vier jaren tusschen zijne neiging tot de nieuwe leer, en een verkeerd begrepen gevoel van eer en hetgeen hij meende de trouw te zijn aan het gegeven woord, kwam hij er eindelijk toe om den Lutherschen godsdienst aantenemen. Hij deed daarvan belijdenis in de kerk te Spandau, den 1sten November 1539, en zijn voorbeeld werd gevolgd door een groot aantal van de voornaamsten en edelsten onder zijne onderdanen. De overgang gaf intusschen het sein tot de allertreurigste verdeeldheden in de familie. 't Is daarop dat de profetie van Hermann zinspeelt, als hij hem bij een ‘mes’ vergelijkt. Van het standpunt van een ijverig Roomsch kloosterling verdiende Joachim, natuurlijk, ‘goddeloos’ te worden genoemd, van wege het schenden van het gegeven woord aan zijn schoonvader en van zijn dusgenoemden afval van God. ‘Wellusteling’ en ‘echtbreker’ mocht hij heeten met het oog op de ongeoorloofde betrekkingen met andere vrouwen, die hij aan zijn hof onderhield, en waaronder de meest beruchte was zekere Anna Sietow, dochter van een geschutgieter, bij welke hij verscheidene natuurlijke kinderen had, en die den onwil des volks opwekte door hare weelde, hare
onbeschaamdheid en den invloed, dien zij zich aanmatigde in regeeringszaken.

Vss. 53, 54.

‘Gaat, mijn volk; daar blijft u geen beschermer meer over,
Totdat de ure komt dat de teruggave zal geschieden.’
Deze beide verzen zijn gericht tot de monniken van het klooster Lepninn, dat in 1542 werd opgeheven. Zij zouden geen beschermer meer hebben in Brandenburg, tot aan het tijdstip der

{==77==} {>>pagina-aanduiding<<}
‘teruggave’, die - zich tot den huidigen dag nog heeft laten wachten, maar toch zeker in vervulling zal komen, zooals ten minste verwacht wordt door degenen, die aan de profetie en hare vervulling gelooven.

Vss. 55, 56.

‘De zoon keurt de verordeningen van zijn onzinnigen vader goed,
Hij, geheel en al een dwaas, hoezeer hij meestal als een vrome luistert.’
Johann George, zoon en opvolger van Joachim II, bevestigde al de beschikkingen zijns vaders, die ten doel hadden om den Roomschen godsdienst te onderdrukken en het Luthersche geloof in Brandenburg in te voeren. Hij liet een godsdienstonderwijsboek vervaardigen naar de leer van Luther, en zijne onderdanen ontvingen bevel zich daarnaar te richten. Johann George geloofde aan de bovennatuurlijke macht van toovenaars, aan wie hij den dood van verscheidene zijner kinderen toeschreef. Hij was een beschermer van de alchymie, een hater van de Calvinisten en een ijverig Lutheraan, en hij had den naam van heel vroom te zijn.

Vs. 57.

‘Hij is niet streng genoeg, daarom gaat hij door voor een goed meester.’
Inderdaad betoonde hij zich zachtmoedig jegens de kloosterlingen, die hunne kloosters verlieten, en die veel goeds van hem zeiden.

Vs. 58.

‘Hem wordt het gegeven iemand te zien voortkomen uit zijn geslacht, die niet is zooals hij.’
Zijn zoon Joachim Frederik, die opgevoed werd in de Roomsche leer, werd bisschop van Havelsburg en Libus, en daarna aartsbisschop van Maagdenburg. Later ging hij over tot het protestantismus, maar de profetie schijnt duidelijk genoeg op hem te zinspelen.

Vs. 59.

‘En hij sterft op noodlottige wijze op eene eerlijke plaats.’
Johann George stierf plotseling in zijn vorstelijk rijtuig.

Vss. 60, 61.

‘Zijn zoon eischt in de stad, de heerschappij voor zijn gegeslacht,

{==78==} {>>pagina-aanduiding<<}

In de hoop van ook het overige te hebben; uit vrees laat hij hier zijn zoon wonen.’
Toespeling op de erfopvolging van Johann Wilhelm, hertog van Kleef, Berg en Gulik, kinderloos overleden in 1609. Er waren vier voorname pretendenten, gesproten uit de vier zusters van den overledene, waaronder Eleonora, schoonmoeder van den keurvorst van Brandenburg, de oudste was. Hem viel een deel der nalatenschap toe, maar hij noch zijn zoon ging er ooit wonen,

Vs. 62.

‘'t Geen hij vreest is duister, maar het zal zekerlijk geschieden.’
Wat de keurvorst vreesde, namelijk het verlies van een gedeelte der erfopvolging van hertog Johann Wilhelm, had plaats in 1666, onder de regeering van zijn kleinzoon.

Vs. 63.

‘Eene (nieuwe) orde van zaken komt welhaast, door Jehovahs langmoedigheid.’
Namelijk de verandering van godsdienstbelijdenis van Johann Sigismund, die in 1613 overging tot het Calvinisme.

Vs. 64.

‘(Deze) is vol van duizend vlekken; zijn duur is overigens kort.’
Hij was een woestaard en een dronkaard; hij beging eene beklagenswaardige daad van geweld jegens den persoon des paltsgraven, wien hij een oorveeg gaf.
Hij overleed in 1619, na eene elfjarige regeering, en in den ouderdom van 47 jaren.

Vs. 65.

‘Hij beroert vele dingen door een besluit, maar nog meer door een slag.’
Zijne overgang tot het Calvinisme had eene groote beroering in het Brandenburgsche teweeggebracht. De Luthersche predikanten schreeuwden luide over zijn gedrag en over zijn karakter. Hij dacht daar orde op te stellen door een ‘besluit’, dat hij uitvaardigde in 1614, en waarbij den predikanten scherpelijk werd geboden zich te onthouden van alle scheldwoorden, beleedigingen en vervloekingen. Doch dit besluit deed het kwaad nog verergeren.
Wat betreft den ‘slag’, daarmede is bedoeld de ‘oorveeg’, aan den paltsgraaf gegeven. Die daad van geweld deed eene belangrijke onderhandeling met den beleedigde afspringen.


{==79==} {>>pagina-aanduiding<<}

Vss. 66, 67.

‘Maar datgene wat verkeerd gegaan is ten gevolge van zijne verordeningen
Kunt gij gelooven dat door het lot beter zal uitkomen.’
Later werden, door de beschikkingen van het Weener Congres, alle staten, waaruit die erfnalatenschap had bestaan, aan een zijner nakomelingen toegewezen.

Vss. 68, 69.

‘Na den vader wordt de zoon vorst en markgraaf.’
Hij duldt niet ongestraft dat de menigte leeft zooals 't haar goeddunkt.’
Onder de regeering van Georg Wilhelm waren de ongodsdienstigheid, de zedeloosheid en de verkwisting overal aan de orde van den dag. De straf bleef niet uit; de geduchte 30jarige oorlog verwoestte Duitschland te vuur en te zwaard.

Vs. 70.

‘Terwijl hij te goed is van vertrouwen, verslindt de wolf de arme kudde.’
Georg Wilhelm had tot gunsteling den prins van Schwarzemberg, een werktuig van den Duitschen keizer, die zulk een slecht gebruik maakte van de hem toevertrouwde macht, dat een geschiedschrijver hem noemt: ‘de plaag van Brandenburg, de roede en de toorn Gods om het Mark te kastijden.’ In hem ziet de profeet den ‘wolf’.

Vs. 71.

‘En de onbeschaamde dienaar volgt weldra het lot zijns meesters.’
Georg Wilhelm overleed in 1640, den 21sten November; Schwarzemberg den 4den Maart 1641.

Vs. 72.

‘Daarna komen zij, die drie burgen in hunne namen hebben.’
De profeet bedoelt hier Frederik Wilhelm I, den grooten keurvorst, en Frederik III.
Eerstgenoemde hechtte het geseculariseerde aartsbisdom van Maagdenburg aan zijne staten, en die annexatie voegde een derden ‘burg’ bij de beide andere titels van ‘burggraaf’ van Neurenberg en van keurvorst-markgraaf van Branden-‘burg’.

Vs. 73.

‘En de staat, reeds zoo uitgestrekt, breidt zich onder beide vorsten nog meer uit.’

{==80==} {>>pagina-aanduiding<<}

Het Munstersche vredestractaat gaf hem, behalve Maagdenburg, ook nog de bisdommen van Minden, Halberstadt, Camin, en het graafschap Hohenstein. Hij sloot met den graaf van Neuburg eene overeenkomst, waarbij hem voor zijn deel toevielen het hertogdom van Kleef, de graafschappen van Lamarck, van Ravenstein en van Meurs. Frederik III, zijn opvolger, verkreeg van Saksen ook nog Petersberg, de abdij van Quedlinburg, het land van Nord-hausen, van Neuf-Chàtel en van Valengin, na den dood der hertogin van Nemours, en hij verkreeg het graafschap Feckemburg door aankoop van den graaf van Solms.

Vs. 74.

‘De gerustheid des volks berust op de kracht van den heerscher.’
Frederik Wilhelm was de eerste die een staand leger vormde, dat door zijn zoon Frederik III werd gebracht op 40,000 man.

Vs. 75.

‘Maar wat helpt die kracht, wanneer de voorzichtigheid slapen gaat?’
Wanneer men in aanmerking neemt dat de profetie voor 't eerst gedrukt is in 1722, gelijk boven is bericht; daarbij dat vs. 76 doelt op Frederik Wilhelm, zoon van Frederik III, den eersten koning van Pruisen, dan wordt de profetie belangrijk. De tweede koning, Frederik Wilhelm I besteeg den troon in 1713, en overleed in 1740. Men geraakt dus niet weinig in verlegenheid, wanneer men de laatste 25 verzen, die stellig vóór 1722 hebben bestaan, niet als prophetie wil aanmerken. De eerste uitgave in druk in 1722 is een onweêrsprekelijk en onweêrsproken feit. De Pruisen, reeds van 't jaar 1740, zijn dan ook niet weinig getroffen geweest door de zonderlinge en merkwaardige profetie van broeder Hermann, die dan ook sinds dien tijd in Duitschland eene algemeene bekendheid en eene groote vermaardheid heeft verkregen.
Moge men ook al ten opzichte der 75 eerste verzen met een glimlach de schouders ophalen, en nog altoos liever gelooven aan een apocalypse, eene letterkundige mystificatie of eene supercherie, zooals die dikwerf voorkomen, - de laatste 25 zullen altoos aan den scepticus handen vol werks blijven geven, bij het vaststaan der authenticiteit althans sedert 1722.

Vs. 76.

‘Die hem zal opvolgen, zal niet wandelen in de voetstappen zijns vaders.’

{==81==} {>>pagina-aanduiding<<}

Frederik Wilhelm, de tweede van dien naam als keurvorst, en de eerste als koning, volgt niet de verkwistingen zijns vaders nà. Deze laatste, die Lodewijk XIV wilde na
{== afbeelding 	==} {>>afbeelding<<}
    
pen, is bekend vanwege zijne geldverspillingen. De zoon daarentegen is berucht geworden door zijne ontzaglijke zuinigheid, die slechts eene haarbreedte gescheiden was van vrekkigheid. Hij mocht in waarheid een Noordsche beer heeten. Hij was als echtgenoot zoodanig een woestaard, dat hij zijne vrouw bijna gedood zou hebben; als vader was hij onzinnig, tot waanzin toe, en heeft hij zijn zoon willen laten fusilleeren. Maar als financier kan hij aan alle vorsten tot voorbeeld worden gesteld. Niet zelden liet hij de beambten, die ontrouw werden bevonden in 't beheer van 's lands penningen, doodeenvoudig ophangen. Hij was een verklaard vijand van alle verwijfde modes, en zelfs van de aangename en bevallige manieren, die de Fransche adel toenmaals in Europa in de mode bracht. Hij had een afkeer van kunsten en geleerdheid, leefde ruw en onbeschoft, en verlangde dat iedereen zou doen als hij.

Vs. 77.

‘Bidt, broeders! en gij, moeders, weêrhoudt uwe tranen niet.’
Met dit vers zijn bedoeld: de vervolgingen der Roomschgezinden en de invoering van de afgrijselijkheid der conscriptie, die bron van moederlijke tranen.

Vs. 78.

‘In dezen bedriegt u de naam als voorbeduiding van een gezegende regeering.’
Frederik (in 't Duitsch: Friedrich, samengesteld uit ‘Friede’ en ‘reich,’) = Vredenrijk, de oude Frits, een der grootste oorlogshelden (zooals men in de taal der vorsten en hovelingen zegt) en een der grootste menschenslachters (zooals men zich uitdrukt in de sprake des volks en des gezonden verstands).

Vs. 79, 80.

‘Daar blijft niets goeds meer overig; ontvliedt het land, gij vroegere bewoners!
En daar ligt hij dood ter neder, van buiten en van binnen reeds tot ontbinding overgegaan.’
De vader van Frederik den Groote stierf aan de waterzucht, in 1740. Vóór zijn dood reeds was hij zoodanig misvormd en afzichtelijk, dat hij op een lijk geleek. Trouwens, het is bekend dat zulks met waterzuchtlijders veeltijds 't geval is.


{==82==} {>>pagina-aanduiding<<}

Vs. 81.

‘Weldra siddert de jongeling, terwijl de groote zwangere vrouw zucht.’
De jongeling is Frederik II, die toen 28 jaar oud was. Hij schreef aan zijn vriend Voltaire:
‘Ik ben begonnen, sedert de eerste maand mijner regeering, met de strijdkrachten van den staat te vermeerderen met zestien bataljons, met vijf escadrons hussaren en een escadron gardes du corps. Ik heb de grondslagen gelegd van eene nieuwe academie; ik heb Wolf, Maupertuis en Algarotti overgehaald om in Pruisischen dienst te treden; ik verwacht nog antwoorden van 's Gravesande, Vaucanson en Euler. Ik heb eene nieuwe school geopend voor den landbouw en de nijverheid; ik roep schilders en beeldhouwers om mij heen, en ik vertrek naar Pruisen, om mij te laten inhuldigen, enz., zonder de zoogenaamde heilige zalfolie, en die andere onnoodige kinderachtige plechtigheden, die de onwetendheid en de bijgeloovigheid hebben uitgevonden, en die door den sleur worden staande gehouden.’ (Uit een brief van Voltaire, van den 27sten Juni 1740, de eerste maand zijner regeering).
In October 1740 overleed keizer Karel VI, en op het vernemen van die tijding schrijft Frederik, den 26sten dierzelfde maand:
‘Dat sterven verandert al mijne vredesdenkbeelden, en ik geloof dat er in de aanstaande maand Juni meer over buskruit, soldaten en loopgraven zal worden gesproken, dan over actrices, balletten en tooneelvoorstellingen’.....
De ‘groote zwangere vrouw’ is Maria Theresia, toenmaals zwanger van een kind, dat zij ter wereld heeft gebracht den 13den Maart 1741. Frederik begon al spoedig met aanspraak te maken op de graafschappen van Liegnitz, op grond van een zoogenaamd oud recht, dat de koningen van Pruisen in voorraad en in gereedheid hadden om er zich van te bedienen bij de eerste gelegenheid, die zich zou opdoen. Annexatiezucht is altoos eene manie der Hohenzollern geweest. Frederik eischt dus de graafschappen van Liegnitz, valt, toen Oostenrijk weigert, den 16den December 1740 in Silezië, en verovert in twee veldtochten die schoone provincie, ‘de parel van het rijk’, zooals Maria Theresia zich weeklagende uitdrukte.

Vs. 82.

‘Maar wie zal de verstoorde rust in den staat herstellen?

{==83==} {>>pagina-aanduiding<<}

De Silezische oorlog was de oorzaak en het begin van den 7jarigen oorlog, in welken Pruisen voor de eerste maal aan den rand des ondergangs is geweest. Frederik, die niet anders te beschikken had dan over de hulpmiddelen, die een land van slechts 2½ millioen inwoners hem konde verschaffen, zag zich genoodzaakt het hoofd te bieden aan bijna geheel Europa: Frankrijk, Rusland, Oostenrijk, Zweden, allen verbonden om het te vernielen, en den buit onder elkaâr te verdeelen. Hij moest den maarschalk de Richelieu vruchteloos om vrede smeken. (Brief van Frederik aan den maarschalk de Richelieu, van den 6den September 1757, in de Correspondance générale de Voltaire).

Vs. 83.

‘Hij zal zijn standaard verheffen, maar te treuren hebben over droeve lotgevallen.’
Zóó droevig, dat hij op het punt is geweest de handen aan zichzelven te slaan. ‘Hij schrijft mij dat hij besloten beeft zichzelven te dooden.’ (Brief van Voltaire aan den maarschalk de Richelieu, van den 12den September 1757).
Bij het begin van den oorlog waren de Pruisische staten, overheerd en verwoest, en zelfs de hoofdstad, Berlijn, werd berend door een vliegend legertje van den keizerlijken generaal Haddick.

Vs. 84.

‘Wanneer de zuidewinden zullen waaien, zal hij zijn leven aan een klooster willen toevertrouwen.’
Woordspeling met ‘Austris’ dat ‘zuidewinden’ èn ‘Oostenrijkers’ beteekent. Inderdaad is Frederik eens, toen hij van zeer nabij vervolgd werd door de Oostenrijkers, genoodzaakt geweest zich in een klooster te verbergen.

Vs. 85.

‘Die hem opvolgt, is diep bedorven, en volgt zijne verdorven voorvaderen nà.’
Geheel en al het portret van Frederik Wilhelm II. Hij is berucht geworden door zijne zedeloosheid en door zijne omgeving van lichtekooien, kwakzalvers, avonturiers, illuminaten, en allerlei gespuis, zooals het zijne eeuw opleverde.

Vs. 86.

‘Geen kracht des geestes is bij hem, geen geluk is er voor zijn volk.’

{==84==} {>>pagina-aanduiding<<}

Zinspeling op zijn ongelukkigen veldtocht tegen de Fransche Republiek en zijn smadelijken nederlaag bij Valmy.

Vs. 87.

‘Hij, aan wien hij om hulp heeft gevraagd, heeft zich als wederpartijder hem tegenover gesteld.’
Frederik Welhelm wilde den keizer van Duitschland overhalen om met hem gemeene zaak te maken tegen Frankrijk; doch Leopold II was ellendig genoeg om, in tegenspraak met zichzelven, niet te velde te trekken tegen het gepeupel, dat zijne zuster Maria Antoinette naar 't schavot sleepte.

Vs. 88.

‘En hij komt om in het water, terwijl hij nog bezig is het al onderst boven te werpen.’
Frederik Wilhelm II stierf insgelijks aan de waterzucht, en nog bovendien op een zijner lustsloten, genaamd Am See, alzoo het van alle zijden met water omgeven was. Het tweede gedeelte van het vers zinspeelt op zijne verandering van politiek, alzoo hij, inziende dat hij de Fransche revolutie niet zou overwinnen, met haar een verbond aanging omdat hij er zijn belang bij vond. Het huis Hohenzollern heeft altoos naar belang, nooit naar beginselen gehandeld. Het Directoire had met hem een geheim tractaat gesloten, waarbij het hem, in ruil voor Kleef en Gelder, en de bezittingen op den linker Rijn-oever, het recht verzekerde om de geestelijke heerschappijen te annexeeren, die bijkans geheel Westfalen uitmaakten, en Frederik Wilhelm was juist bezig met dat plan van seculariseering en schadeloosstelling (waarvan de uitwerking zou geweest zijn de omverwerping van de samenstelling en het staatkundige recht van het Duitsche rijk), toen de dood hem verraste in 1797.

Vss. 89-91.

‘Zijn zoon zal bloeien, en zal bekomen 't geen hij nimmer had durven hopen:
Maar terzelfder tijd zal zijn bedrukt volk treuren,
Want men ziet wonderbare slagen van het lot in aantocht.’
In die drie versregels is de geschiedenis aangeduid van Frederik Wilhem III. Die vorst regeerde van 1797 tot 1840. Hij was getuige en slachtoffer tevens van de zonderlingste luimen der fortuin in de eerste jaren van deze eeuw. Maar de tractaten van 1815 zouden hem geven ‘'t geen hij nimmer had durven hopen’. Pruisen, dat, bij den dood van Frederik II niet grooter

{==85==} {>>pagina-aanduiding<<}
was dan 200.000 □ kilometers, met 5.200.000 inwoners, verkreeg bij de nieuwe verdeeling van Europa 278.000 kilometers, bewoond door ongeveer 10.000.000 zielen.
Het Weener tractaat gaf aan Pruisen de helft zijner oude Poolsche provinciën terug, en daar het overige aan Rusland kwam, ontving Pruisen, als vergoeding, de schoone en rijke Rijnprovinciën, geheel Westfalen en een groot gedeelte van Saksen, dat de Pruisen wel geheel en al zouden hebben willen annexeeren. Sedert dien tijd kon men Pruisen noemen: een zwaard, welks punt is gericht op het hart van Frankrijk, en welks greep berust in de hand van Rusland.

Vs. 92.

‘En de vorst ziet niet dat eene nieuwe macht in 't opkomen is.’
Het Duitsche volk, dat sterk wordt, de democratie, vertegenwoordigd door het Parlement van Frankfort, dat de keizerskroon aan den koning van Pruisen aanbiedt in 1849. Maar die koning, die de nieuwe macht niet kent noch erkent, weigert en verklaart zich tegen haar. De prins van Pruisen, de tegenwoordige koningkeizer, versloeg de demokraten in 't gevecht bij Ladenberg. De rekening is dus nog openstaande tusschen het volk en de Hohenzollerns.....

Vs. 93.

‘En eindelijk zal hij den schepter voeren, die de laatste is van zijn geslacht.’
Vergelijk hiermee vs. 49, en 't geen daarbij is aangestipt. De dertiende, die de kroon draagt, zit thans op den troon, en heet Wilhelm I. Volgens de voorspelling moet hij de laatste koning van Pruisen zijn. Dat zulk eene voorspelling wel eens zou kunnen vervuld worden, zou niemand mogen verwonderen. Pruisen heeft twee machtige natiën zich tot doodvijanden gemaakt. Sadowa en Sedan worden door Oostenrijk en Frankrijk nooit vergeten. Bovendien zijn de ontbindingselementen in het nieuwe keizerrijk zichtbaar voor een iegelijk, die oogen heeft om te zien.

Vs. 94.

‘Israël begaat een onuitspreekbaar schelmstuk, dat met den dood wordt geboet.’
Evenals alle profeten noemt Hermann Israël de ketterij, in tegenstelling van Juda, het getrouwe. Israël is dus de kettersche (zoogenaamd-‘evangelische’) Wilhelm I, koning van Pruisen,

{==86==} {>>pagina-aanduiding<<}
keizer van Duitschland. De schelmstukken aan het arme Denemarken, aan Hanover, aan Hessen-Kassel, aan zoovelen gepleegd, in één woord: de Pruisische staatkunde der laatste jaren, een ongehoord samenweefsel van trouweloosheid, schelmerij en onoprechtigheid, zijn wereldkundig genoeg. De profeet voorspelt ook de wrake ‘morte piandum’.

Vs. 95.

‘En de herder hervindt zijne kudde, en Duitschland zijn Koning.’
Ook dit vers is merkwaardig en belangrijk. Gelijk alle profeten, verkeert Hermann in het zonderlinge wanbegrip, dat aan herstelling (restauratie) de voorkeur geeft boven hervorming (reformatie). Hij droomt van herstelling van den Roomschen godsdienst en van het einde van het protestantisme. Ten opzichte van het protestantisme dat en zooals het thans nog aan de orde is in Pruisen en in Duitschland, zou hij kunnen gelijk hebben. De doodstrijd van het formalisme, het piëtisme, het orthodoxisme, de hiërarchie, den letterdienst, de huichelarij, het farizeïsme, den staatsgodsdienst, en al die kankers, die aan het Christendom knagen, zouden wel eens kans hebben om te worden uitgesneden en uitgezuiverd.
Of Habsburg gemeend is met den ‘hervonden koning van Duitschland’?....
Dat frater Hermannus in de laatste vijf verzen het herstel, de wederoprichting en een vernieuwden bloei van zijne geliefde abdijen Lepninn en Chorinn bezingt en profeteert, verwondert zeker niemand.

Wat men overigens van de profetie van broeder Hermann te denken heeft, laten wij over aan de scherpzinnigheid onzer lezers. -

C.N.






{==87==} {>>pagina-aanduiding<<}

Reis naar Italie

door Mr. J. Dirks. *)






September - november 1871.

II.

Bologna en het ‘Congrès d'anthropologie préhistorique’ 1).

Bologna! Bologna! riepen de conducteurs op Zaterdag den 30 September 1871, te 2.20 of wat later, want de Italiaansche spoorwegdiensten houden zich niet stipt aan het uur dat de

{==88==} {>>pagina-aanduiding<<}
Orario aanwijst; zij hebben geen tempo fisso en gewoonlijk komt en vertrekt men op tusschenstations later. Toen wij aankwamen, bemerkten wij niet, zooals men ons later verhaalde, dat de facchini de heeren eens goed opnamen en dat twee er over twistten of zeker heer in Bologna bleef of doorging. Hij die het eerste beweerde zeide: ‘Sta qui,’ (hij blijft hier) ha figura di congresso 1); zoo was het congres reeds vóór de opening er van lippis et tonsoribus notum, bij jan en alleman bekend. Zeker ook door de korte maar krachtige proclamatie, dien dag, door den Sindaco C. Casarini uitgevaardigd: ‘Stadgenooten! Morgen zal onze stad vereerd worden met de tegenwoordigheid van de vermaarde (illustri) geleerden, die uit alle deelen van Europa herwaarts snellen en Italië rekent er op, dat wij ze waardig zullen ontvangen. Zorgt dat, als zij vertrekken, zij, bij de oude herinneringen aan Bologna la dotta (het geleerde Bologna), nog een nieuwe voegen Bologna la cortese!’ (het hoffelijke Bologna).
Reeds het inrijden van het volkrijke (74,000 inwoners bevattende) Bologna door de breede en toch nog met arcaden omzoomde Via Galliera maakt een vrolijken indruk. Die arcaden of galerijen langs vele straten nemen de levendigheid er van evenwel vrij wat in zich op: men ziet de passanten bijna niet; maar bij eene warmte als wij in Bologna hadden (1-8 October), toen zelfs buitengewoon in dien tijd in Italië, en bij regen zijn zij voortreffelijk 2).
Ons hôtel Brun, vroeger Albergo grande Svizzero, nog vroeger Palazzo Malvisia, en oorspronkelijk een tempel van Jupiter (zooals men lezen kan op een gedenksteen rechts in den breeden ingang) was nog betrekkelijk spoedig bereikt. Natuurlijk vond men in dezen geheel gemoderniseerden tempel van Jupiter de noodige bustes, en in een ledig oogenblik vermeerderde

{==89==} {>>pagina-aanduiding<<}
ik mijne physionomie-kennis met het beschouwen daarvan: want zestien Romeinsche keizers of groote heeren waren onze naburen op de breede galerij, die wij altijd moesten passeren. - Bij eene eerste wandeling in de nabijgelegene Via Veterini merkte ik op, dat daar, waar geene arcaden of portici zijn ook de trottoirs ontbreken, de geheele breedte der straat met steenplaten is geplaveid en, vermits de rijtuigen hier gewoonlijk snel rijden, is het ‘schipper pas op!’ Gelukkig zijn aan wederzijden openstaande winkels, vooral barbiers-etablissementen, in menigte, waarin de rijen stoelen altijd bijna bezet waren: want geen Italiaan bijna is zijn eigen Figaro. Toch ziet men zelden een Italiaan ‘comme il faut,’ geheel ruig als zoo menig Duitscher en voor den knevel dragen zij veel zorg. Iemand zonder knevel in Italië is zeker een geestelijke. - Gewoonlijk zijn in geheel Italië en bijzonder alhier de mannenkoppen veel knapper dan de vrouwenhoofden en in Bologna ziet men ook vele wel doorvoede menschen, vooral zeer dikke vrouwen. Waarom? Omdat zoo ergens in Italië dan hier bij uitnemendheid vette kost gegeten wordt. Bologna la grassa! Wie kent dien bijnaam niet aan hare saucysen ontleend, en onder de benaming van salami, mortadella of zampone opgedischt, naarmate zij omvangrijker zijn? Vooral op de laatste is het versje ten volle toepasselijk bij zekeren spekhandelaar eens te lezen:

Gelijk deez' beuling onder de worsten 
Zoo prijkt Napoleon onder de vorsten. - 

Het uitstekend hôtel Brun was reeds vol met de geannonceerde ‘illustri savanti’ en de deze vergezellende dames, met wie wij weldra kennis maakten, zoodat menig onzer nu eens in persoon mocht spreken wiens schriften hij alleen kende of met wien hij slechts briefwisseling had gehad. Daarin, zelfs meer nog dan in het actuele, de acta van een congres, ligt het nut van dergelijke bijeenkomsten. Wetenschappelijke betrekkingen worden aangeknoopt en versterkt en vriendschapsbanden gelegd of bevestigd. De voorloopige bijeenkomst in het Archiginnasio, strekte dien avond ook tot kennismaking en verwelkoming.
Den volgenden morgen gingen wij dezelfde straten eens bij daglicht zien, die wij den vorigen avond waren doorgereden. Zij waren nu in feestgewaad. De Gazetta dell' Emilia van

{==90==} {>>pagina-aanduiding<<}
2 October zegt: ‘Onze stad had gisteren een feestelijk aanzien. De nationale vlaggen, (rood, wit en groen) wapperden overal. Sedert den morgen merkte men in de straten eene buitengewone drukte op, die op den namiddag toenam: want men was nieuwsgierig om de “illustri savanti” te zien, die zich naar het Congres begaven.’
Het Congres 1) werd in het Universiteitsgebouw 2) (Via S. Donati) gehouden in de aula of bibliotheek 3), omringd met galerijen, door een talrijk publiek bezet. Zij was met festoenen en vlaggen versierd; naast iedere Italiaansche was een vreemde vlag en tusschen die vlaggenbundels prijkten wapenschilden, waarvan dat van Frankrijk - rood, wit en blaauw, drie horizontale strepen en daarover heen République Française - bijzonder veler aandacht boeide en tot nadenken opwekte over hetgeen er binnen één jaar tijds kan geschieden. Boven een en ander prijkten eenige troféën waarin men lezen kon: Fondation du Congrès à Spezia 1865. Premier Congrès à Neufchâtel 1866. Second à Paris 1867. Troisième à Norwich 1868; Quatrieme à Copenhague 1869. Cinquième à Bologna 1871. - Om 1 uur traden de prefect Conte
Bardesono, de Syndaco Casarini, de president van het Congres Conte Gozzadini, de secretaris en ziel daarvan Professore Cavaliere Capellini, gevolgd door andere leden der commissie benevens den Syndaco van Ravenna Cosimo Fabri en den Deenschen staatsraad Worsaae, de zaal binnen. Terstond deed het stedelijk muzijkcorps zich uitstekend wel hooren; trouwens, de beoefening der muzijk staat op zulk eenen hoogen trap in Bologna dat men aldaar, het eerst in Italie, met uitnemenden uitslag, in het najaar van 1871, den Tannhäuser van Wagner heeft ten tooneele gebragt. - Voor het eerst klonk ons de Hymne des Nations van Antonelli (de combinatie is niet onaardig) in de ooren, later zoo menigmaal gehoord.

{==91==} {>>pagina-aanduiding<<}
‘Chose singulière d'entendre la marche royale Italienne confondue avec la Marseillaise et l'hymne autrichien 1).’ Ons Wiens Neerlandsch bloed! volgde zeer spoedig op de Marcia reale, waarmede de krachtige Hymne aanving en eindigde.
Na de hymne las de graaf Gozzadini zijne openingsrede in het Fransch, de officiele taal van het Congres, voor. Hij heette de geleerden welkom. ‘Venez repandreici les tresors de la science, où vos ayeux venaient les cueillir.’ Hij gewaagde van den rijkdom van Italie in préhistorische voorwerpen en van de mannen, die het meest hebben bijgedragen om ze te ontdekken 2).
De bronnen voor préhistorische studien zijn in Italie de plaatsen waar de mensch geleefd en het graf waarin hij is ter ruste gelegd. - De eerste vindt men terug in de grotten en de palafitten of paalmeerwoningen in het Noorden van Italie, en de terramaren in het Circumpadaansche gebied. De tweede vertoonen zich in de begraafplaatsen uit de steenperiode van Cantalupo Mandala en San Polo en in die uit den aanvang van de bronzenperiode van Camarola. Maar de belangrijkste necropolen (begraafplaatsen) in Italie zijn, zonder tegenspraak, die uit het begin van de ijzerperiode, van Albano, Golasecca en Villanova. Daar vindt men de sporen van de laatste préhistorische periode, terwijl de eerste schemering van den historischen tijd doorblinkt in de necropolis van Marzobotto, waarop de zuivere Etrurische van Felsina, eerst onlangs onder het tegenwoordige Campo Santo La Certosa van Bologna ontdekt, volgt. - Uit deze bronnen en toelichtingen hoopte de eerbiedwaardige voorzitter, dat het congres eene gewichtige quaestie zou oplossen: ‘la liaison entre les temps antehistoriques et les temps classiques dont l'histoire a conservé le souvenir 3).’
Handgeklap begroette dezen en den lateren welkomstspeech

{==92==} {>>pagina-aanduiding<<}
van den prefect van Bologna en den groet van den Koning van Denemarken aan het Congres bij monde van den staatsraad Worsaae overgebragt.
De eerste vrucht der ongeloofelijke werkzaamheid van den secretaris Capellini maar tevens, gelijk hij zelf ons betuigde, van het verschuiven van het Congres van 1870 tot 1871, wegens den oorlog, zagen wij in de overrijke expositie, dicht bij de Universiteit geopend. Uit geheel Italie had men aldaar duizenden voorwerpen uit den préhistorischen tijd bijeengebragt en uitstekend geordend 1). Opmerkelijk was het aantal steenen wapenen b.v. dat het Museo nazionale d'Artiglieria van Turin, door de zorg van den kapitein directeur Angelo Angelucci 2), had gezonden en toch was het niet daarvan geheel ontbloot, gelijk wij, in loco, (25 October) zagen.
Eere aan het Italiaansche gouvernement, dat de kosten van deze slechts tijdelijke verzameling vergoedde. Het totaal der ontdekkingen lag hier voor oogen en de vergelijking van voorwerpen werd daardoor zeer veel gemakkelijker gemaakt. Als eerste proeve verdiende deze poging om geconcentreerd licht te werpen over zulk een in de nevelen der grijze oudheid gehuld onderwerp van studie, alle hulde en was eene aansporing tot navolging voor volgende congressen 3).
Lang zaten wij nog dien avond, onder den zoelen met flikkerende sterren bezaaiden hemel, hoogst gezellig met Denen, Zwitsers en Polen te keuvelen of staarden onze oogen op de platen en den tekst van het twintigtal boeken en brochures in quarto en octavo, die wij als geschenk op onze kamers vonden. Gelukkig, dat ik althans iets had medegebragt om die beleefdheid te beantwoorden 4).

{==93==} {>>pagina-aanduiding<<}

Wit gedast waren wij te 9 uren (Maandag 2 October) in de groote gehoorzaal van het Archiginnasio. - Dit gebouw beslaat als alle dergelijke inrichtingen in Italie, voor zoo verre wij ze zagen, een vierkant door galerijen omringd. Onder die galerijen zijn de muren geheel bekleed met monumentjes en vooral met wapens 1), soms zeer verkleurd zooals te Padua maar hier opgeschilderd. Dergelijk bekleedsel vertoonen ook de gehoorzalen, corridors, gangen en muren langs de trappen. Duizenden in getal, alle ter gedachtenis van mannen die hier gepromoveerd zijn of onderwezen hebben. Van vele is de zin der soms lange 2) opschriften duister. De meeste hebben slechts den naam en het vaderland onder het wapen van den schenker. - Na eene verwelkomingsgroet van den Syndaco Casarini, gezeten tusschen de geheele Municipaliteit van Bologna, in het Fransch, rees de Bolognesche ingenieur Antonio Zanoni op, sloeg een quartyn open en las daaruit zeer luid en zoo lang voor tot dat hij een wenk van den Syndaco kreeg om zijne mededeeling te staken. Zij was geput uit een werk (LVI en 135 pp.) dat wij later ten geschenke ontvingen getiteld: Cenni(indices) storici, relazioni e cataloghi del Museo civico diBologna per la inaugurazione fatta il 2 Ottobre 1871 in occasione del V Congresso internazionale di
antropologia e archeologia preistoriche en de mededeeling geschiedde om ons voor te bereiden op hetgeen wij zien zouden. - Door eene lange reeks zalen, gevuld met de meer dan 150,000 boekdeelen der stedelijke bibliotheek, kwamen wij in het museum door den schilder Pelagio Palagi († 16 Maart 1860), met ⅓ van zijn vermogen, ook voor ⅓ aan de stad Bologna gelegateerd en waarvan de overige ⅔ van

{==94==} {>>pagina-aanduiding<<}
de erven voor ruim 200,000 francs was overgenomen 1). Het Museum van den schilder bestond echter geenszins uit schilderijen, gelijk men zou vermoeden, maar uit Egyptische oudheden, Etrurische vazen, medailles, munten en kunstvoorwerpen 2), in twee zalen ten toon gesteld. Twee daaraan sluitende zalen bevatten de onlangs onder de begraafplaats van Bologna, la Certosa, gevonden Etrurische oudheden door Zanoni aan het licht gebragt en beschreven 3). Wij bezigtigen in dat nu voor het eerst geopende uitstekend gerangschikte tweede museum de kaarten of plans van de provincie Bologna, de stad, la Certosa, met aanwijzing van de opgravingen aldaar van December 1869 tot September 1871 gedaan; de grondteekeningen van de vier groepen Etrurische graven in La Certosa gevonden, drie groepen zeer interessante photographien der tombes, (aspetti delle tombe) (IV a-g) en exemplaren
van de verschillende wijze waarop de Etruriers begroeven 4). Hoogst merkwaardig was de situla van brons (emmervormig) geheel met vier rijen of banden vol met beelden in relief bedekt 5). De twee eerste vertoonen eene heilige en tevens burgerlijke processie waaraan de stedelingen van Felsina, het oude Etrurische Bologna van vóór ± 2500 jaren (en zoo oud is ook dit kunstvoorwerp), deelnemen. Het is een plegtige optogt in groot costuum, waarin militairen zigtbaar zijn, gedekt met pickelhauers als thans of helmen met

{==95==} {>>pagina-aanduiding<<}
afhangende paardenstaarten als vroeger de kurassiers droegen. Het einde is het offeren van een os en een ram. Op den derden band ziet men dagelijksche bedrijven; op den vierden beesten. Men vondt in deze situla of emmer slechts verbrande beenderen.
Hoogst interessant waren ook de twaalf steenen graven, met hunnen geheelen inhoud uit La Certosa overgebragt. De skeletten lagen er nog in, zooals zij voor welligt dertig eeuwen daarin waren ter ruste gelegd, omringd van de voorwerpen daar bij geplaatst, zooals schalen, kommen (roode en zwarte met figuren) soms nog met een snoer om den hals en de ringen om de armen, ja, met het stuk geld, aes rude, als veerpenning voor Charon op de hand 1). Vijf van die skeletten waren van kinderen, zeven van volwassenen, meest vrouwen.
De 365 tot September 1871 in La Certosa geopende graven hadden meer dan duizend Etrurische oudheden opgeleverd; ossuarii of asch- en beenderen urnen, beschilderde vazen, bronzen kistjes, (ciste) koppen, schotels, groote vazen, bronzen en zilveren gespen, (fibule) knoopen, kralen van glas, geheele halssnoeren van barnsteen, bronzen spiegels soms met figuren en balsempotten. Ook ronde beenen schijven, gelijk men ze in Friesland in de terpen vindt enz. enz.
Zeer voldaan 2) verlieten wij het Archiginnasio om in de Universiteit de eigenlijke werkzaamheden van het Congres aan te vangen, die na zeven zittingen op Zondag den 8sten October geëindigd werden.
Het zou de grenzen mij gesteld verre overschrijden, indien ik het gesprokene hier ging mededeelen. Hen die daarin belang stellen moet ik verwijzen naar het uitvoerig Compte Rendu van het vijfde Congres, dat weldra het licht zal zien of naar het beknopt overzigt daarvan in La Revue Scientifique de la France et de l'Etranger 1871 no. 23-24 te vinden 3). Genoeg zij het

{==96==} {>>pagina-aanduiding<<}
dit te vermelden, dat men de te behandelen onderwerpen in drie groote afdeelingen gesplitst had, de bekende steen-, brons- en ijzerperiode; dat de eerste de hoofdrol speelde en dat men soms wel eens in de beide andere terreinen overstapte of gelijk, men triviaal zegt, in twee slooten tegelijk sprong. De schrijver dezer mededeelingen althans maakte zich hieraan schuldig, toen hij in de avondzitting van 4 October, ook door het quart d'heure fatal slechts aan iederen spreker toegestaan daartoe gedrongen, over de hunnebedden in Drenthe, de terramare (?) van Paterwolde en de Groninger en Friesche terpen iets mededeelde. - Maar al kunnen wij, op verre na, niet alles teruggeven wat men verhandelde, een zeer kort overzicht mag hier niet ontbreken. Afwisselend met het verhaal der uitstappen van het congres geven wij dat dag aan dag.
In de namiddagzitting van Maandag 2 October, opende deze de cavaliere Giustiniano Nicolucci 1) van Isola di Sora met eene mededeeling ‘Sur l'âge de la pierre polie dans les provinces napolitaines. Hem volgde de hoogleeraar en senator uit Rome G. Ponzi met de voorlezing van een, zooals onze vriend P. Cazalis de Fondouce 2), een der secretarissen van het congres zegt, ‘mémoire important sur l'Homme dans ses relations avec les phénomènes géologiques dans l'Italie centrale et principalement dans les environs de Rome.’ Hij naderde tot den tijd der achtste eeuw vóór Christus geboorte, toen Romulus den grondslag van Rome lag en wees op de sporen er van zelfs bij Livius te vinden 3).
Twee stukken door A. Roujou (van Parijs) ingezonden werden voorgelezen handelende over le Quaternaire des environs de Paris. Daarna trad Dr. Felix Garigou uit Tarascon (Ariège) op en sprak lang over zijne onderzoekingen van de gletschers in de Pyreneën in verband met de bewoonde holen aldaar. Zoowel Ponzi als Garigou trachten door de medegedeelde natuurfeiten het eerste optreden van den mensch in die streken tot klaarheid te brengen. Hierop volgde eene interessante dis-
{==97==} {>>pagina-aanduiding<<}
cussie waaraan de bekende Hoogl. Carl Vogt, thans te Genève, de Hoogl. Artur Issel van Genève en Gabriel de Mortillet, van St. Germain en Laye vooral deelnamen.
Dr. E. Rivière uit Parijs deelde daarop mede hetgeen door de spoorwegwerken tusschen Nice en Genua uit de holen van Baosses-Rousses bij Mentone was voor den dag gekomen. Eene zinsnede in deze mededeeling lokte eene discussie uit, die het Congres in gevaar bragt om zich te verdiepen in de Darwinsche kwestie der ‘soorten’. Zeer gevat brak de president van deze zitting de Hoogl. E. Désor, uit Neufchâtel die af en vatte zelf het woord op om namens den Hoogl. Fraas uit Stuttgart, door ziekte verhinderd, eene mondelinge zeer belangrijke mededeeling te doen over hetgeen een hol, tusschen Ulm en Blaubeuem gevonden, opgevuld met wagenvrachten beenderen van den mammouth, den rhinoceros, van eenen zeer grooten leeuw, antiloop, enz., had opgeleverd. Menschenbeenderen waren er wel niet in gevonden, maar duidelijke sporen van 's menschen verblijf, als: steenen messen, ruw uit de hand gevormd potwerk, een doorboorde knok van een wilden kat, als halssieraad gedragen enz. Eens in de holen verdwaald, bleven de congresleden daarin nog lang door de mededeelingen van J. Zawisza uit Warschau over vijf holen, door hem bij Krakau, en van den graaf A. Przezdziecki, ook uit Warschau, over twee ook bij Krakau in de Karpathen onderzocht, die bijna dezelfde voorwerpen als het Wurtembergsche hol opleverden. Deze zitting sloot E. Dupont, directeur van het Museum van natuurlijke historie te Brussel, met mededeelingen over la Faune mammifère quaternaire de la Belgique, toen aldaar de hippopotamus en de wilde geit en marmot onder hetzelfde klimaat leefden. Het klimaat moet toen meer evenredig gematigd, zonder die strenge uitersten, vooral van koude, geweest zijn. De N.O. wind, zeide de spreker, brengt ons nu (in België) de koude in den winter en in den zomer de warmte als gevolg van
de groote vlakte in die rigting. ‘Il faudrait donc chercher l'explication du climat de l'époque quaternaire dans l'absence de ces terres et la présence, à cette époque, d'une grande mer au N.E. de l'Europe.’
Inderdaad, wanneer men in de Harz zich b.v. op den Ziegenkopf bevindt en den blik Noordwaarts wendt, dan ziet men den Teufelsmauer en den Regenstein als het verbrokkeld voorland liggen en, in onze oogen althans, heeft de geheele Harzstreek ten

{==98==} {>>pagina-aanduiding<<}
N. het aanzien van een voor eeuwen door woeste golven besprongen bergrug.
De uren tusschen de namiddag- en de avondzitting werden grootendeels zeer genoegelijk aan den feestdisch in het hotel Brun gesleten. Ter naauwernood waren wij aangezeten of het ‘Wien Neerlands bloed!’ klonk op het ruime binnenplein, als welkomsgroet aan Neêrlands koningin. - Onder de toasten herinner ik mij nog die van Désor op de oude grootheid van Bologna. Hij wees er op welke groote stappen van vooruitgang die stad, die het woord Libertas in haar wapenschild voert, sedert de weinige jaren van vrijheid (1859-1871) reeds gedaan had. ‘Wat heeft men niet te verwachten voor de wetenschap, wanneer mannen van hooge geboorte en rang als de conte Gozzadini, haar inwoner, onze president, zulk een deel nemen aan de bevordering daarvan 1)?’
Onder den indruk welligt van het opgewonden diner, was de discussie in de avondzitting (8-10½) zeer levendig. Vooral over de vraag of in de fracturen der beenderen, in de holen van Tarascon gevonden, de hand van den mensch is te herkennen of dat die zonder zijn toedoen zijn ontstaan? - Men weet dat, om het merg der beenderen [van overoude tijden her een geliefkoosd voedsel] te verkrijgen, deze veelal moeten gebroken worden.
Garigou, zijne morgenspeech vervolgende, betoogde uit exemplaren ter tafel nedergelegd van ja! Dr. Steenstrup, de beroemde hoogleeraar in de zoölogie te Kopenhagen, van neen! Ook anderen mengden zich in deze quaestie, te weten, Prof. Joly uit Toulouse, de Mortillet, Dupont en Paul Gervais, Hoogl. te Parijs.
De Oostenrijksche graaf von Wurmbrandt las daarop een stuk voor over de Palafitten in Opper-Oostenrijk, waarop Désor nog een aanhangsel gaf.
Dr. Perrando Deo Gratias, uit Ligurie (Stella St. Justina) was de laatste spreker op dezen wel besteeden dag. Hij handelde over de grotten van la Malta en van Pian Marino.
Dinsdag, 3 October. Uitstap naar Modena en de terramare van Montale.
Broederlijk deelde ik in den vroegen morgen mijn thee met een Engelschman en mijn brood en eijeren met een Zweed.

{==99==} {>>pagina-aanduiding<<}
Het bedienend personeel was in de war geraakt door het vertrek, te 3 uur, naar Ravenna van onze Landsvorstin, die de weinige uren, welke zij in Bologna doorbragt, onvermoeid besteed had met het bezigtigen der pas geopende rijke musea en de prachtige begraafplaats La Certosa 1). Ons vertrek had te 7½ uur plaats en het traject van Bologna naar Modena, vooral met dezen exprestrein, was kort en duurde maar een uur. Alleen te Castel Franco, naar men wil het Forum Gallorum waar Antonius door Hirtius en Octavianus, den 15 April van het jaar 43 vóór Christus, werd geslagen, werd even stil gehouden. Bij het vertrek uit Bologna heeft men een fraai gezicht op den Monte Guardio, beroemd door de pelgrimaadje naar de Madonna di San Lucca. De omstreken van Bologna ten Z.W. zijn zeer schoon door de laatste uitloopers der Apennijnen. Westwaarts een zware vette grond, geheel vlak, waardoor de thans bijna waterlooze Reno, de Italiaansche Rhijn, kronkelt. Wij passeerden die een half mijl boven de brug tusschen Treblo en La Crocetta waar een eilandje is, waarop Octavianus, Antonius en Lepidus, in het jaar 43 v. Chr., na den oorlog van Mutina (Modena), het berugte triumviraat sloten.
Men is hier geheel op klassieken bodem: want ook de weg volgt steeds de oude Via Emilia, in het jaar 187 v. Chr., door den consul M. Emilius Lepidus, van het tegenwoordige Piacenza tot Rimini aan de Adriatische zee, aangelegd, waar zij zich aansloot aan de Via Flaminia, te gelijker tijd door den anderen consul C. Flaminius Nepos door Umbria en Etruria tot Rome gemaakt.
Te Modena 2), anders eene stille stad van 31,000 zielen met ruime straten en arcaden, was alles in beweging...maar laat ik hier liever eene onzer bevallige togtgenooten sprekende invoeren 3).

{==100==} {>>pagina-aanduiding<<}

‘Op het stationsplein stonden meer dan 60 rijtuigen gereed om ons naar Montale (een uur rijdens ten Zuiden van Modena) te brengen. Hoofd aan hoofd stonden langs den weg de in feestkleed gehulde inwoners, die van het station tot in de stad, ja langs de straten als heggen geschaard waren om de ‘Préistorici’ toch van zoo nabij mogelijk te beschouwen 1).
Helder en warm scheen de Octoberzon uit den diepen blaauwen hemel neder op het als een tuin er uitziende land, waar de lange rij wagens digte stofwolken op strooide. De groote oogst was reeds binnen, hennep en tarwe waren ingeschuurd, maar nog blonken de donkere druiven in de groene guirlandes, die van boom tot boom zich slingerden. Het zijn moerbezieboomen, die de landman op bepaalde afstanden op zijnen akker plant en die hem daardoor een drievoudige opbrengst geeft: koorn, zijde en wijn. Hier en daar zag men tusschen de groene takken vrouwen en meisjes bezig om de rijpe druiven te plukken; voor de met vlaggen versierde hoeven langs den weg stonden velen der ingezetenen de hoeden zwaaiende en viva's roepende; maar het meerendeel der bevolking was de Préistorici vooruitgesneld naar de kerk van Montale, waar wij spoedig onder klokkengelui onzen intogt hielden en door het muziekkorps der burgergarde ontvangen werden.’
‘Uit eene vlakke weide nevens de kerk rijst als een eiland eene hoogte, waarop het huis van den pastoor. Duizenden jaren geleden, toen deze weide nog moeras of een meer was, kozen menschen deze plek tot hunne woonplaats. Zij sloegen palen in den drassigen bodem, bouwden er verblijven op en vestigden zich hier met der woon. De afval van hunne maaltijden, de asch en kolen van hunne haarden en alles wat een mestvaalt vormt, viel in het water en bleef op den bodem liggen. Door deze ophoopingen klom het terrein en vormden zich allengs kunstheuvels, in welke men thans de sporen van hun verblijf vindt, te weten met kolen vermengde aschlagen, den afval van hunne maaltijden, de scherven van hun kookgereedschap en toevallig verloren gereedschap of tooisel.
Ziedaar de zoogenaamde Terra maren waarvan men reeds

{==101==} {>>pagina-aanduiding<<}
in de districten van Modena, Parma en Reggio geen gering aantal ontdekt heeft. Lang stond men in twijfel of het bezinksel van stroomend water was, dat in zijnen loop oude bewoonde gronden of oude graven had omgewoeld, of dat men hier oude plaatsen vond waar men vroeger de lijken verbrandde De ijverige nasporingen van Pigorini 1), Strobel 2), Gastaldi 3) en anderen hebben intusschen tot klaarheid gebragt ‘dat de Terramaren verlatene woonplaatsen zijn, evenals de Deensche Kjökkenmoeddings 4) en de Zwitsersche paalwoningen. De boeren groeven deze hoogten af om er hunne akkers mede te bemesten 5) en daarom noemde men die groeven Marniere, Mergelgroeven en de aarde zelve terra Marna (Mergelaarde). Vermits echter deze aan meststoffen rijke aarde geen mergel bevat, zoo sloeg ter voorkoming van dwaling, indien ik mij niet bedrieg, zegt Mlle. Mestorff, de heer Pigorini voor, om in plaats van de benaming
marniere of terra marna, den bij het volk in gebruik zijnden naam terra mara aan te nemen, die dan ook in de Archeologische terminologie is ingevoerd. De terramaren behooren meerendeels in het bronzen tijdvak ofschoon eenige in de onderste lagen steenen gereedschap opleveren, terwijl andere tot in de ijzerperiode schijnen op te klimmen 6).’
‘Treden wij nu in den voortuin van den pastoor en door zijn huis op het daarachter gelegen en met kastanje- en notenboomen beplante terrein, dan ontwaren wij drie groeven 7), in welke de hongerigste archeologen weldra verdwijnen 8), terwijl anderen de voorkeur geven aan een overzigt van het terrein.

{==102==} {>>pagina-aanduiding<<}
De groeven zijn eenige ellen diep. Op den bodem ziet men schuins afgeknotte half vergane palen; aan de loodregt afgestoken wanden vertoonen zich beneden den bouwgrond, vette kleiasch en kolenlagen. Hier en daar steekt een potscherf uit; men grijpt naar de houweelen, begint te arbeiden en haalt het stuk er uit; hier een fraai oor, ginds een dikke grijze scherf met strepen bekrasd, soms een onderkaak van een hert of rund 1). Slechts een heer is zoo gelukkig een bronzen haarpriem te vinden 2). Ieder kon behouden wat hij vond; ook een aantal potscherven, al vroeger gevonden, lagen ter beschikking der liefhebbers; de bronzen voorwerpen, als van meerdere waarde, waren alleen voor het Museum van Modena gereserveerd. ‘Hij’, zegt Mlle. Mestorff, ‘die in Denemarken een Kjökkenmoedding gezien heeft, wordt door de gelijkheid van dezen kunstbodem verrast. Schelpen alleen, het hoofdbestanddeel van de maaltijden der Deensche kustbewoners, vindt men hier in het binnenland van Italië niet.’
‘Onder de boomen van zijnen tuin, aan een met papieren bedekt tafeltje, zit de Aartsdiaken en pastoor van Montale, Dr. Tassi; aan ieder die hem nadert reikt hij een pen over en verzoekt hem zijn naam in een opengeslagen boek te schrijven. Uit dank daarvoor ontvangt men een sierlijk gedrukt sonnet in het Italiaansch en Latijn tot lof der wetenschap en hare beoefenaars. Niet minder hupsch zijn de vrouwen des huizes. Alle arbeid staat stil; het met zijdespinsel omwoelde spinnewiel is met een doek overdekt: want de bezige handen bereiden den disch waarop ons koffij gediend wordt. - Bij het afrijden rijken allen den gastvrijen priester de hand en onder een ‘Evviva l'archiprete di Montale! beklimt men het rijtuig. Getroffen wenkt de oude heer met de hand tot afscheid; buiten de deur wordt het Evviva! door de zamengevloeide boeren en boerinnen honderdvoudig herhaald 3) en onder klokkengelui en vrolijke muziek,

{==103==} {>>pagina-aanduiding<<}
zet zich de lange rij wagens weder in beweging en rijdt terug naar Modena.’ Tot zoo verre onze bevallige en geleerde congresgenoot....In Modena stapten wij af aan het paleis van de voormalige hertogen van Este, een wijdsch gebouw met het in Italië onontbeerlijke, door ruime overdekte galerijen omringde binnenplein. Bij den omgang daarvan viel ons oog op de eerbaarheidshalve met vrij vuile hembden bekleede standbeelden van goden en godinnen, die de wanden moesten versieren. - Zeer verfrischt door het water uit talrijke fonteintjes springende, ontstofd door een tal van bedienden en de maag zeer geprepareerd door een vasten van zeven uur en een even lange gestadige beweging, was het sein van aan tafel te gaan ons zeer welkom. Het dejeuner ons aangeboden door de regering van Modena, wier Syndaco, graaf Tardine, het Congres reeds bij zijne aankomst 's morgens verwelkomd had, werd in eene zeer groote, rijk versierde zaal, van welks plafond de vlaggen van Europa afdaalden, gehouden. Het was echt vrolijk: want ieder verkeerde in eene opgewonden stemming 1), en het toeval deed mij aan tafel in het Deensche kwartier, het meest roerige, verzeilen. Vraagt gij naar het menu, omdat wij in Italië dejeuneren? Le voici! Vier hors d'oeuvres gingen de soep vooraf. Sardines de Nantes, Caviar, Beurre frais voor het brood, dat bij de Charcuterie assortie (salami, worstjes) gegeten wordt. De Vin blanc Livizziano vieux, daarbij geschonken, hoe lekker ook, was toch niet zoo welkom aan onze bestoven keelen als het Weener bier. Al viel een der knechten met een colossale terrine soep, er bleef toch genoeg Consommé aux pâtes d'Italie over.
Vols au vent, enorme worsten als Zampone chaud geannonceerd, eindelijk Roastbeef, besproeid met den koppigen Lambrusco 2) en Champagne.
Onder de vele toasten was een klein discours van A. de Quatrefages lid van het Instituut te Parijs. ‘L'Italie a toujours été une terre prédestinée...’ daarvan zijn de Etrurische beschaving en de Romeinsche grootheid de bewijzen, ziedaar het rijke thema en het schoone slot: ‘Si par le passé l'Italie divisée

{==104==} {>>pagina-aanduiding<<}
a été si grande, aujourdhui qu'elle est réunie elle le sera encore davantage. Les étrangers sont surpris de voir chez le peuple de l'Italie tant de respect pour ceux qui cultivent une science qui est la moins intèressante pour eux.’
Als intermezzo dringen plotseling tot ons eenige Latijnsche woorden door, die ik in druk meester word. De spreker wenscht, dat op volgende congressen de discussies in het Latijn zullen gehouden worden. Goede man! oudgast! Wist gij dan niet, dat het Latijn in Italië, zijn vaderland, en helaas ook elders te gronde gaat!? Wist gij dan niet dat slechts nog maar twee professoren, Valauri te Turijn en een ander nog, volhouden het Latijn in het Latijn te doceren en dat de Rana (de Kikkert) en de Fanfulla (de Uilenspiegels van Italië) het kamerlid Valauri zoo lang met menige spotprent begroet hebben om zijne gehechtheid aan de klassieke literatuur, dat het wetgevend ligchaam zijne voorlichting moest missen? - Was het misschien ten gevolge van dien aristcoratischen wensch van den geleerden Modenist en het slot van het discours van Quatrefages, dat de ‘citoyen de la libre et démocratique Helvétie’, gelijk hij zich noemde, Vogt (die trouwens altijd moest spreken) werd opgewekt om een toast aan het Italiaansche volk te brengen, ‘parceque la “science court le danger de s'écrouler si elle ne se base sur le “peuple”? Zeker is, dat die toast door velen niet werd beaamd 1), al waren er ook claqueurs zoo dikwijls hij sprak.”’
Na het diner had men gelegenheid om een dozijn kerken en musea waaronder de pinacotheca te gaan zien. ‘Welk genot geeft echter een vlugtig bezoek waartoe eenige dagen noodig zouden zijn 2)?’ zoo dacht ik ook. Ik gevoelde weinig lust om na die Lambrusco en die Zampone chaud eene indigestie van (13) musea en kabinetten 3) in deze brandende warmte

{==105==} {>>pagina-aanduiding<<}
op te doen, ja zelfs om slechts de elf zalen met schilderijen gevuld, en grande compagnie, (waarbij men toch niets ziet) in haast, te doorloopen. Bovendien ‘man trieb zur Abfahrt,’ zegt Mlle. Mestorff. Met anderen hoorde ik liever op het balcon staande naar de muziek van de Guardia Nazionale, die ons met de Inno delle Nazioni van Verdi begroet had en met een Marcia, ‘Un salut au Congres’ van Zavertal eindigde. Daarna ging ik eens rustig in onze kales, in de schaduw staande, zitten om al dat Italiaansche gewoel op het binnenplein aan te zien. Als illustre forestiere gaf ik 5 centimes voor een paar lucifers en deze edelmoedigheid lokte terstond jongens met munten en penningen bij mij...of ik bij de figura di congresso toen ook eene figura numismatica had, weet ik niet; maar zeker is, dat de gamin de Modène zeer in zijn schik was met het vuile briefje van 2 Lires en mijn vriend Morel Fatio later met het half dozijn middeleeuwsche italiaansche muntjes, aan den smeltkroes ontrukt. - Onder tallooze Viva's vertrekken wij te 5 uren 1). Lang keuvelen wij te Bologne nog onder de arcaden, want na tien weken droogte, vallen er eindelijk eenige druppelen. - De toekomst van l'Italia unita is het hoofdthema. Wij zien die allen gunstig in, mits eene radicale partij niet het roer in handen bekome. Hetgeen wij later in Rome vooral zagen en hoorden bevestigde ons in deze meening, die wij hier slechts aanstippen.
De nachtrust in het hotel Brun was niet ongestoord: want H.M. onze koningin kwam onverwacht terug en wat later arriveerde Italie's kroonprins Humbert, die zich met de opgeruimde billardkamer moest vergenoegen. Het was prachtig weder en het aantal vlaggen en wandelaars verdubbeld in de straten. Te 12½ trad Z.K.H., die inmiddels de exposities had bezigtigd, onze vergaderzaal binnen. De prins, een niet groot, zwart jong man, met veel baard en eenen scherpen doordringenden blik, plaatst zich tegenover het bureau, waarin de staatsraad Worsaae, in deze deftige

{==106==} {>>pagina-aanduiding<<}
morgenzttting the right man on the right place, de chairman is. De minister van Openbaar onderwijs Correnti en de Syndaco-commandatore Casarini plaatsen zich ter zijde van den beschermheer van het congres.
Dr. Pigorini ontwikkelt uitvoerig zijne denkbeelden over de terramaren in het algemeen of over die van Montale, gisteren onderzocht, in het bijzonder. Slotsom: - het zijn verlatene woonplaatsen uit overoude tijden. Mijn buurman in het Hotel Brun, de graaf J.C. Conestabile, hoogleeraar te Perugia, de groote klok voor de Etrurische oudheden, spreekt daarna over de oorspronkelijke (Ur) bevolkingen van Italie. Vier Indo-germaansche stammen drongen er in en verdreven de Arische bevolking; het waren de Aborigines, de Umbriers, beide uit het Noorden komende, de Pelasgen en de Etruriers, beide uit het Zuiden, over zee landende. Over de laatsten deelt hij interessante bijzonderheden mede. De confederatie van 12 Etrurische steden (Perugia c.s.), na centraal Italie te hebben overheerscht, ging over de Apennijnen en stichtte de nieuwe foederatie van Noord-Etrurie, waarvan Felsina de hoofdstad was. Dat Felsina (Bologne) stichten zij omstreeks 14 eeuwen vóór onze tijdrekening. Mariette vond te Carnac, in Ègypte, eene inscriptie, die mededeelde dat Menephta, een koning van de 19de dynastie, door eene expeditie van zeevolken werd aangevallen. Onder deze worden de Siculer (Siciliers) en Turchas (Etruriers) vermeld; het hoofd der expeditie was zelf een Etrurier, een bewijs hoe bloeijend en magtig het Etrurisch rijk in de 15de eeuw vóór Chr. was. Hij eindigde met eene beslissing over deze twee vragen uittelokken: gingen de bewoners der terramaren die Etruriers vooraf en ging in het bronzen tijdvak de beschaving uit Italie noordwaarts op? - Désor spreekt daarop vooral over de palafitten, soms zijn het kunsteilanden, zoo groot dat op het Rozeneiland een
koninklijk kasteel is gebouwd. Het eiland Zita in het meer Varese (Bädeker II, 196) is hoogst waarschijnlijk ook een kunsteiland. De bewoners der palafitten en der terramaren, blijkens hetgeen zij achterlieten, waren vreedzame lieden. Daarentegen heeft het onderzoek der begraafplaatsen van Villanova en Marzabotto door graaf Gozzadini, en van Felsina door Zanoni, ons een meer ontwikkeld, strijdlustig, industrieel volk leeren kennen, waarvan de opklimming in ouderdom en ontwikkeling is: Villanova - Marzabotto - Felsina. Eene grondige vergelijkende studie

{==107==} {>>pagina-aanduiding<<}
van al deze vonden is nog noodig om met zekerheid te kunnen bepalen wie daar woonden. Hij bespreekt nog de vraag: vanwaar ontleende het Noorden de bronzen voorwerpen? ‘Tous les pays, même ceux du Nord, ont reçu à cette époque de la Péninsule, si non les objets fabriqués, au moins les modèles et les types.’
Worsaae bestrijdt deze laatste stelling. Hij laat deze teekenen van beschaving uit Azie overkomen, over Klein-Azie en Griekenland en treedt in eene interessante vergelijking tusschen de voorwerpen uit den bronzen tijd in het Noorden en Zuiden van Europa. - ‘A propos de bottes’ wees hij er op, hoe Désor gewag had gemaakt van terramaren in Duitschland en stelde de vergadering voor om Virchow, den beroemden Berlijnschen hoogleeraar, uit te noodigen hierover mededeelingen te doen. - Het had er iets van als of alle sommiteiten van het congres dien morgen op de koord moesten komen. Virchow, dus opgeroepen, was zelfs niet eens present maar wierd in de bibliotheek gevonden en medegevoerd. Met groot handgeklap ontvangen, deelde hij, in gebrekkig fransch, met behulp van eenige souffleurs mede, dat men in het N. van Duitschland inderdaad eenige ‘circonvallations’, kleine hoogten vrij wel overeenkomende met die van Montale, had ontdekt. Men hield ze langen tijd voor oude vestingen maar nu voor primitieve woonsteden. Opgravingen op de standplaats van een oude stad, ‘dans la Volhynie’, waren door hem begonnen. Hij eindigde met te zeggen dat, ten tijde van de bewoning der Duitsche terramaren, Italie reeds lang den bronzen tijd voorbij was. - Vogt was de laatste spreker in deze zitting, vooral over het ontbreken der begraafplaatsen van de bewoners der terramaren. Deze moeten er beter uitzien: ‘car en Italie on logeait mieux les morts que les vivants.’ De bewoners hadden geen godsdienst; althans men vond tot heden niets dat daarop wijst. Hij laat ze uit Egypte komen lang voor de Egyptische beschaving, enz.

Het wetenschappelijk gedeelte dezer morgen-zitting was hiermede afgeloopen; het hoffelijke begon: de voorzitter bedankte den prins en den minister voor hunne vereerende deelneming aan de werkzaamheden van het congres. De minister zeide of liever las voor: ‘dat de regering er zich over verheugde Italie door het bezoek van zoovele geleerde vreemdelingen vereerd te zien, terwijl de

{==108==} {>>pagina-aanduiding<<}
erfprins zich in hun midden bevond. Italie toont thans groote belangstelling in studie en werken des vredes. De nieuwe paléontologische wetenschap heeft eene groote vlucht aldaar genomen, en dat nog wel in een tijdperk, waarin Italie zich vormde tot Italie. Het is opmerkelijk’ (zeide Correnti, (en wij zeggen het den Minister na) ‘dat zelfs te midden van de politieke bewegingen er niet alleen mannen waren, die deze studien opvatten, maar die er zich eenen naam in maakten.’ Na een lofspraak op den koning van Denemarken: ‘grandissant en science à mesure que son territoire devenait plus petie,’ eindigde hij met deze woorden: ‘Messieurs, je vous souhaite que vos discussions arrivent à des conclusions nobles et consolantes pour l'humanité.’ Had hij hier Vogt en de clericalen, twee antipoden op het oog? of de praatjes die door tegenstanders van het congres waren uitgestrooid? 1) - De prins liet zich eenige leden voorstellen en onderhield zich in het bijzonder met Virchow 2).
In de avond-zitting, onder voorzitterschap van M. Dupont, sprak de graaf Pozezdziecki over oudheidkundige ontdekkingen in Polen gedaan, en de schrijver dezer reisherinneringen vooral over de terpen en wierden in Groningen en Friesland. Eene gekleurde groote teekening van den heer D. Cannegieter te Hallum, voorstellende 42 gegroepeerde voorwerpen gevonden in de terpen aldaar, ter opheldering vertoond, trok later veler aandacht 3). Vele leden van het congres toonden ook daardoor hunne belangstelling in dit, zoo het scheen, voor hen nieuwe onderwerp van vergelijkende archéologie 4). Eere aan de staten van Friesland

{==109==} {>>pagina-aanduiding<<}
die nu (Junij 1872) door de bekostiging van het in orde brengen van een locaal voor een Friesch museum van oudheden mildelijk getoond hebben, op prijs te stellen wat Friesland's bodem voor de kennis van het voorgeslacht oplevert. -
Dr. H. Hildebrandt uit Stockholm komt op de kwestie: ‘de l'âge du bronze’ terug; hij is het niet geheel en al eens met Worsaae, Nillson en Désor 1). Cartailhac, van Toulouse, brengt een kaart ter tafel waaruit blijkt, dat de dolmens (hunnebedden) in het Dept. van den Aveyron in alle rigtingen geplaatst zijn. Hij deelt mede, dat in het Dept. Haut-Languedoc ook heuveltjes zijn, ‘mottes’ genaamd, met terramaren in vele opzigten overeenkomende. Met discussies en andere mededeelingen wordt het laat eer men scheidt.

Een middag op eene Etrurische begraafplaats in de Apennijnen (5 October).

De congres-vergaderingen en de togt naar Modena - Montale hadden ons tot heden verhinderd de uit onzen dagelijkschen cours (hotel Brun - Arcigimnasio - Università, vice-versa) liggende merkwaardigheden van Bologna te zien. De kerk San Domenico 2) ten Z. van de San Petronio gelegen was dezen morgen daarvoor uitgekipt. Hoog, op kolommen in de lucht verheven, prijkt op het pittoreske pleintje, daarvóór gelegen, het grafmonument van den regtsgeleerde Rolandino Passeggieri, uit de 13de eeuw. De man had zich deze hooge rustplaats verworven door zijnen ijver om in Bologna de twisten tusschen de Lambertazzi en de Geremei te stillen. De H. Dominicus († 1221) is in deze kerk begraven 3). Zijn graf boeide ons minder dan dat van den poëtischen

{==110==} {>>pagina-aanduiding<<}
koning van Lombardije, Enzio 1), die hier in Bologna van 1249-1272 in het palazzo van den podesta gevangen zat en stierf, of dat van den schilder Guido, † 1642, of de engelachtige knielende engel van Michel Angelo. - Ongelukkig werd het juist zeer duister door een onverwacht opgekomen donderbui, die nog aanhield toen wij te 11½ uur met een expres-trein, waaronder de koninklijke wagon, die den kroonprins en gevolg opnam, zuidwaarts naar Marzabotto spoorden. Daar, op 27 kilometers afstand van Bologna, lag, schilderachtig in de Apennijnen, hoog boven den wit bruischenden Reno, de villa van onzen 83jarigen gastheer, cavalière Giuseppe Aria. Het stortregende nog toen wij, in omnibussen gezeten, den heuvel, waarop het groote vierkante gebouw met een toren ten zuiden prijkt, opreden. Maar naauwelijks zijn wij boven of de regen houdt op en de nevels, die de bergen kroonen, verdwijnen. - Na toevallig kennis met onzen grijzen gastheer te hebben gemaakt, bezigtigen wij het rijke museum van Etrurische oudheden, alle op de gronden dezer uitgestrekte villa gevonden. De Renseignements sur une ancienne nécropole à Marzabotto 2) van onzen president, ons met zoovele andere geschriften geschonken, hadden ons eenigzins op de hoogte gebragt van hetgeen wij zien zouden. - Reeds voor eeuwen had men op dit punt waar de Reno zich door de Apennijnen wringt, oudheden gevonden; maar eerst sedert het jaar 1862 was de cavalière Aria (op dringend verzoek van conte Gozzadini, en onder diens leiding) begonnen
stelselmatige opgravingen te doen.
De vruchten daarvan lag Gozzadini bloot in twee rapporten, in 1865 en 1867, met 37 platen, op kosten van den heer Aria uitgegeven 3), maar ongelukkig niet in den handel verkrijgbaar. Wij vonden die vruchten zoowel in het genoemde Museum als onder den blooten hemel, hetzij op het plateau Milano of op de hellingen daarvan en beneden aan den voet. Gozzadini ontblootte aldaar een terrein van 700 ellen breed en 340 ellen lang, doorsneden van het W-O en N-Z door twee lange toegangen tot de necropolis of begraafplaats daarnevens, waarin Conestabile en anderen sporen van de straten eener stad zien. Rondom dien vier-
{==111==} {>>pagina-aanduiding<<}
sprong vond men cellen of compartimenten van 1.15 tot 8 meter lengte en van 1.50 tot 6.40 breedte met massale muren ter dikte van 0.25, 0.40, 0.60 tot 2 meter, allen uit keisteenen, zonder cement, opgezet; soms dubbele muren, gescheiden door nauwe kanaaltjes (fossés) van weinig diepte, geplaveid met keisteenen, terwijl de wanden er van met platte tegels bekleed waren. Men vond de muren gewoonlijk slechts 0.25 onder den grond: zij drongen er niet dieper in door dan 1.50, soms slechts eenige centimeters; ook vertoonden sommige al sporen van vroegere opgravingen, gedaan om de cellen van hare kostbaarheden te herooven. In die cellen vond men eene menigte potwerk, weinig fijn of geschilderd aardewerk en vele platte tegels. Deze hadden waarschijnlijk gediend om de afzonderlijke lijkkisten te vormen, even als andere dergelijke kisten, die nog stonden en aschlagen en kleine lijkvazen bevatten. Men vond er ook beeldjes in en aes rude. Atijd was er eene groote, meestal gebroken urn in, die misschien gediend had om de overblijfsels van den brandstapel te bergen, ofschoon twee er van vol asch en keijen waren. Men vond er asch en verspreide, verbrande runderen, zwarte en
vette rot-aarde, vele menschengeraamten, zes met hunne wapens daarnevens, ook begravenis putten met plaveisel bedekt, de putten van keisteenen opgezet en met menschen- en dierengeraamten gevuld. - Zulke, hier op het hoogste gedeelte der necropolis gevonden, begravenis-putten waren nog niet eerder in Italie ontdekt. Sommige hebben een vreemden vorm; in plaats van cylindervormig of rond te zijn, gelijken zij op eene verlengde amphora of klokklepel 1). Zij zijn van 2.25

{==112==} {>>pagina-aanduiding<<}
tot 10.25 meter diep en de opening van 0.30 tot 0.77 en zamengesteld uit kleine puntige keijen, zonder cement, met groote nauwkeurigheid zamengevoegd, uitgezonderd den bodem die uit den mergelgrond is gehouwen. In iedere put vond men 1 tot 3 menschengeraamten, eene groote urn, bronzen en aarden, soms beschilderde vazen en andere voorwerpen, onder anderen in ééne daarvan een gebroken, gebakken tablet, waarop de afgebroken Etrurische familienaam MVDV = MVDMV, volgens Gozzadini ll. p. 11-12 = Umrus, in de klei was gesneden. Ook waren er vele beenderen van dieren in en brokken afgezaagd hertshoorn.
De rijkste graftomben vond men op het plateau. Dertig er van, slechts tumuli in keijen opgezet, bevatten onverbrande geraamten en steentjes als scarabëen gevormd en besneden met Aziatische en Grieksche mythen. Andere, gemaakt uit opeengestapelde baksteenen met spitse deksels er op, bevatten ook onverbrande geraamten met sieraden er bij. Eindelijk 170 grafsteden bij een klein kunstmeer of grooten vijver, digt bij de plaats, door een bord aangewezen als: ‘les tombeaux’, waar de groote tent, die onlangs bij het feest der opening van den tunnel onder den Col Fréjus gediend had, voor het diner was opgeslagen. Zij hadden den vorm van koffers en waren uit groote stukken bewerkte tufsteen gemaakt. Bijna alle bevatten overblijfsels van den brandstapel, maar ook beschilderde of bronzen, albasten en glazen vazen, beeldjes, spiegels van brons en gouden sieraden. Kennelijk waren zij vroeger doorwroet en geplunderd. Eéne tombe, die ongeschonden was gebleven als onoogelijk en klein, bevatte niet minder dan 57 gouden voorwerpen. Men kan daarnaar den oorspronkelijken rijkdom der zeer vele andere geplunderde afmeten.
Op die tombes stonden kleine zuilen en groote cylinder- of lensvormige bloksteenen (moëllons) ‘waarschijnlijk,’ zegt Gozzadini, ‘de σημιὰ van Homerus.’
Opmerkelijk zijn nog de trappen bij een dier grafputten, die zich boven de oude oppervlakte der necropolis verheft. Goz-
{==113==} {>>pagina-aanduiding<<}
zadini meent, dat zij gediend hebben om op die begraafplaats te klimmen ter viering van de silicernia of doodenmalen. Ook bij eene tombe, volgens hem 10 meters lang en breed, waarvan alleen de tufsteenen grondslag over was, vond men die trappen. - De ruime omvang van dezen grondslag, 100 □ meters, deed Conestabile en anderen denken dat bij die necropolis ook huizen waren. Een ander lid, de abt Chierici van Reggio Emilia, zag hier zelfs een tempel in 1).
Vraagt men mij nu, hoe oud waren al die voorwerpen, gelijk ik zulks den graaf Conestabile, in loco deed, dan geef ik zijn antwoord terug: ‘Minstens 500 en hoogstens 1500 jaren vóór Christus lag men hier deze dooden ter ruste.’ Gozzadini l.l. p. 17 stemt hiermede overeen: ‘De necropolis van Marzabotto, zegt hij, dagteekent uit het laatst van de Etrurische heerschappij en van vóór het midden van de vierde eeuw na de stichting van Rome. Toen overstroomden de uit het N. komende Galli Boji dat gedeelte van Etrurie, waarvan Felsina (Bologne) de villa princeps was, verjoegen de Etruriers en breidden zich uit tot aan de Utis, dat is de Ronco, die bij Forli stroomt.’
De naam der plaats, die zich bij de necropolis bevond, is onbekend; maar zeker was de beschaving er ontwikkeld en had men er smaak voor kunst, voor een goed leven en lust tot weelde.
Wat er in het Museum op de villa Aria te zien was, vermeldt Gozzadini ll. p. 9-19. Als men echter, 250 personen in getal, en défilé, eenige kamers door moet trekken, ziet men maar half. De twee bronzen situla of kleine emmers, het aes rude, de bronzen beeldjes, vooral de groep van Mars en Venus, de menigte gouden sieraden zijn mij nog bijgebleven. Mlle. Mestorff zag onder al die kostbaarheden ‘ein zum Anhangen in Gold gefasster Kinderzahn.’ S. 25. De sieraden munten soms uit door smaak, rijkdom en zeer fijne bewerking, ‘exécution très fine et inimitable,’ zegt l'Italie er van.
Waren wij tusschen heggen van de prachtigste bloemen opgeklommen, wij daalden ook langs trappen daarmede omheind naar het uitgestrekte, smaakvolle en waterrijke park af. Beneden een grooten vijver, op het plateau, had men drie groeven geopend, vrij

{==114==} {>>pagina-aanduiding<<}
diep, waarin men drie nog ongeroerde Etrurische graven kon zien. De hevige donderbui had echter die groeven zeer glibberig gemaakt en zeker zijn er dien dag honderden koude voeten opgeloopen, die voor de meesten slechte gevolgen hadden, ja, eenen der bezoekers, een jong mensch uit Toulouse, een neef van Quatrefages, den volgenden Dingsdag in het hotel Brun deden bezwijken. - Zelfs de prins daalde in eene der groeven af en was even nieuwsgierig als de andere leden om te zien, wat die drie graven zouden opleveren. Het eene graf was ledig; maar in het tweede vond men een vrouwengeraamte en in het derde een mannengeraamte met bronzen braceletten om de voorarmen.
Nadat ik mijn weetlust had bevredigd, ging ik mijn zie nlust stillen. Een open koepel op een voorsprong bood daartoe eene heerlijke gelegenheid aan. - Wat zijn die Apennijnen schoon, als men zich eensklaps bij een helderen, echt Italiaanschen herfsthemel 1) en prachtigen zonneschijn van hunne rood gekleurde, steile wanden, glinsterende van den pas gevallen regen of van hunne meer glooijende hellingen, bedekt met dorpjes en villa's, omringd ziet! Daarbij in de diepte, die bruischende, door den donderbui opgezwollen Reno en de gillende locomotief met zijn ‘qui vive’! voor de tunnels van het naauwe Renodal! Tegenover mij 2) lagen de steile Monte Caprara en de Monte Sole. Links de Monte Croce en achter mij de Monte di Vignola. Ten Z.W. sloot zich het dal geheel. Met moeite scheurde ik mij los van dit heerlijk gezicht om plaats te nemen bij een groep, die gephotografieerd werd.
Daarop ging ik de villa bewandelen met den jongen Zweedschen doctor in de letteren L. uit Upsal en den Archidaken T. uit Brindisi (Zuid-Italie). De blonde zoon van het Noorden was nog de levenslustige echte student, die maanden lang in Sicilie de Grieksche, in Napels de Herculaansche en Pompeesche oudheden had bestudeerd, die nu zich in Bologna op de kennis der Etru-
{==115==} {>>pagina-aanduiding<<}
rische en préhistorische toelegde en dien wij later in Rome in een kritiek oogenblik ontmoetten, waarbij zijn vlug Italiaansch babbelen van dienst was; - de lange zwarte, Zuid-Italiaan, de steeds snuivende directeur der boekerij en van het museum van het als inschepingsplaats voor Alexandrie herlevende Brindisi (het Brundusium der ouden), en de bewoner van het afgelegen Friesland spraken, al wandelende en soms eens op een althans 2300 jaren tellende tombe rustende, over ieders vaderland, totdat eenige raketschoten ons te 4 uren aankondigden, dat de tijd van het diner was aangebroken. Meer dan 250 gasten van den cavalière Aria namen plaats aan vijf tafels, waarboven de vlaggen van alle Europeesche natien wapperden. De prins zat tusschen de oostenrijksche gravin V. en de Deensche Mlle. de W. De jonge Aria, tegenover hem, tusschen de Hamburgsche Mlle. M. en de Zweedsche Mevr. H. -
Onze koude onderdanen verkwikten zich in het dik gestrooide zaagmeel en al grijnsden ons regts de talrijke ‘tombeaux’ aan, het voortreffelijke diner 1) was er niet minder vrolijk om, en zij gaven zelfs aanleiding tot eenen luimigen toast 2).
Toen de firma Moët en Chandon hare tallooze raketten tegen het zeildoek deed terugkaatsen, stond de jonge Aria op en bragt een toast aan den koning door krachtig handgeklap gevolgd. De prins volgde met een helderen toast op de wetenschap, beantwoord door een: Vive le prince Humbert! door al de van hunne zitplaatsen opgerezen gasten. Dezelfde architect Bignami, die op de doode Etruriers dronk, had nog onder de koffij een slottoast die, vermits prinses Margaretha 3), de gemalin van prins Humbert, een toonbeeld van eene vorstin-huismoeder is

{==116==} {>>pagina-aanduiding<<}
en zeer bemind wordt, uitbundig werd toegejuicht. - Het was nacht toen wij opstonden: want de schemering is in Italie veel korter dan bij ons. Onder begeleiding van een aantal fakkeldragers daalden de 250 gasten, waaronder de aanzienlijkste Bolognezen en bevalligste Bologneesche dames, den nog altijd min of meer slijkerigen heuvel af. Een der Bolognezen, tusschen wien ik aan tafel verzeild was, conte C., had mij gewaarschuwd om, als de fakkels beneden uitgedoofd werden, mij terstond om te keeren. Ik deed dit en ziet, daar stegen achter de hoog en schilderachtig gelegen villa Aria een girandole van vuurpijlen en raketten uit donderbussen omhoog, als brak de Vesuvius los. - Maar pas is het donderend geknal voorbij en breekt de blaauwe hemel met zijne fonkelende sterren weder door of men ziet de prachtige Apennijnen in een stil tooverlicht gehuld. Overal tot op de hoogste toppen branden veelkleurige bengaalsche vlammen. Een tooneel uit de arabische nachtvertellingen wordt voor ons opgevoerd. Heerlijk einde van dit kostbare feest! 1).
Nog eens speelden de twee muziekcorpsen de marcia reale toen wij te 7½ onder de vivats der Marzabotters en Sporticaners met een exprestrein naar Bologne terugkeerden; dat Bologne, dat gisteren en heden avond door doelmatige, eenvoudige en sierlijke boven de gaslantaarns aangebrachte decoraties in een zee van licht was gehuld en waar duizenden menschen den prins begroetten. - Eene galavoorstelling van de opera Faust, tot welker bijwoning ons de regering van Bologne had uitgenoodigd, besloot dezen dag. Wij lieten Grätchen leven: want nadat het maanlicht op het tooneel was verdwenen zag het ons huiswaarts keeren, zeer voldaan over het afwisselend genot der laatste uren.....Viva il Cavaliere Giuseppe Aria! -
Bij het billet ‘d'invitation pour assister au spectacle’ was nog een tweede gevoegd ‘pour visiter les fouilles de la Certosa.’ Men zou zich daartoe te 7.30 in het Arcigimnasio vereenigen, waar wij dan ook een vijftigtal rijtuigen gereed vonden. Op den langen weg 2) naar deze begraafplaats der Bolognesen volgt men bijna

{==117==} {>>pagina-aanduiding<<}
steeds arcaden, hetzij in of buiten de stad, sommige door corporaties gebouwd.
De arcaden liefhebberij is hier zoo groot, dat de pelgrimskerk della Madonna di Santo Lucca op de Monte della Guardia, een half mijl lang, door 635 arcaden met de stad is verbonden. Bij den rid naar la Certosa zagen wij de galerij de berghoogte volgen. - De naam la Certosa komt dikwijls in Italie voor = la Chartreuse = Karthuizer klooster. Deze Certosa werd in 1801 tot Campo Santo hervormd. Het is eene voor ons zonderlinge begraafplaats bestaande in lange galerijen, door gangen, portieken rondom de oude Certosa, en in de dikte der muren zijn de lijken gelegd of ingeschoven. Duizenden marmeren platen met soms lange opschriften wijzen de rustplaatsen aan; honderden wit marmeren monumenten zijn onder die galerijen verrezen, waaronder kostbare en waarlijk zeer schoone, niet voor helden, staatslieden e tutti quanti maar b.v. voor een fabricante di carozze; een ander bijna zoo groot als het monument van de Ruiter, voor een jongen van 15 jaren, levensgroot daarop voorgesteld. Verrukkelijk schoon was meer dan een geknield vrouwen- of engelen beeld, in wit satijn, in marmer nagebootst.
Na het bezigtigen van hetgeen op de aarde was, daalden wij, bij afdeelingen van 30 personen, onder de kapel van la Certosa neder. Daar onder waren de groeven, die de meeste Etrurische vroeger vermelde voorwerpen hadden opgeleverd. Zij liepen langs, ja soms dòór de fundamenten der kapel. Verlicht door lampjes was deze onderaardsche wandeling curieus. Voor dat ik kwam hadden de préistorische dames eene cista geopend, die echter niets bijzonders opleverde. - In Bologna terug gekeerd bezocht ik de digt bij de Universiteit zijnde Akademie der schoone kunsten, waarin de Pinacoteca, negen zalen met meestal colossale schilderijen. De parel van deze is de H. Cecilia ‘in verrukking’ met de Apostelen Paulus, Johannes, den kerkvader Augustinus en Maria Magdalena naast haar, van Rafael, vroeger, tot 1736, in de kerk S. Giovanni in monte, alhier, te vinden. De kerken en kloosters hadden kennelijk ontzaggelijk veel tot deze collectie bijgedragen, die bijna geheel op religieus gebied zich bewoog 1). Het sterk coloriet doet spoedig de schilderijen von Francia herkennen.

{==118==} {>>pagina-aanduiding<<}
Zij zien er nog bijna even frisch uit als toen hij ze schilderde. De kleuren, vooral groen en blauw, spreken sterk in de Bologneesche school. Er is iets bonts, iets Duitsch-Ghibellynsch in, zou men zeggen. - Afschuwelijk schoone martelaarsstukken b.v. die der H. Agnes door Dominico. Overal in Italie vindt men die horreurs: bij voorkeur de H. Sebastiaan door pijlen doorboord. Meestal ziet deze er zoo kalm uit als waren het speldeprikken. De schoonste S. Sebastiaan vonden wij in het Palazzo Brignole te Genua 1).
In het Congres werd weder dien dag veel behandeld. Nicolucci en Prof. Mantegaza van Florence spraken over l'homme préhistorique en Italie, Vogt over l'anthropophagie et les sacrifices humaines. Graaf Conestabile, Gozzadini, Chierici over de uitstappen naar Marzabotto en la Certosa en Dr. Montelius van Stokholm kwam op de twee bronzen tijdperken terug.
In de avondzitting werd Belgie als het land waar het volgende congres in 1872 zoude bijeenkomen en de president der Belgische Akademiè van Wetenschappen, d'Omalius d'Halloy, als voorzitter aangewezen. Een portugees Architect, da Silva van Lissabon, gaf verslag van préhistorische ontdekkingen in Portugal. Ernest Chantre van Lyon sprak over ‘l'âge de bronze dans le sud-est de la France.’ Cazalis de Fondouce van Montpellier over ‘une station de l'âge du renne,’ terwijl veel voor het volgende congres werd besproken en bereid.
(Wordt vervolgd.)





{==119==} {>>pagina-aanduiding<<}

De legers der nijveren in de laatste helft der XIXe eeuw.

Door Dr. S. Sr. Coronel *).

‘De XIXe eeuw is ongetwijfeld in een nieuwen en bijzonderen zin de eeuw van den werkman.’

gladstone.

V.

De coöperatieve beweging onder de arbeidende klassen.

Een van de meest kenmerkende verschijnselen in het leven der arbeidende klassen onzer dagen is de zucht naar vereeniging, naar aansluiting aan individuen van gelijke beweging, ten einde door eendragtig handelen datgene tot stand te brengen, wat afzonderlijke krachten niet vermogen: de verheffing van den vierden stand, door dien vrij te maken van de heerschappij van het kapitaal. Door het zelfstandig optreden tot dat doel onderscheidt zich de arbeiders-beweging der XIXe eeuw van die van vroegere eeuwen. †)

{==120==} {>>pagina-aanduiding<<}

De coöperatieve beweging van onzen tijd is de krachtigste uiting van de zucht naar zelfstandigheid der arbeidende klasse; zij is de meest praktische wijze, om het groote vraagstuk van den dag, de economische en politieke wanverhouding, waarin een schakel van de maatschappelijke keten verkeert, geleidelijk op te lossen. Zij openbaart zich onder drieërlei vormen: als onderstandsvereeniging, als consumtieve en als produktieve vereeniging. Ofschoon de coöperatie niet altijd onder die streng gescheiden vormen zich vertoont, zoo treedt bij de eene natie of volkengroep de eene vorm toch meer dan de andere op den voorgrond, een verschijnsel dat in een naauw verband staat met het volkskarakter, de zeden en gewoonten, de behoeften, in een woord met de geheele maatschappelijke inrigting. Uit het overzigt van de coöperatieve vereenigingen bij de voornaamste volken in de laatste helft dezer eeuw aanwezig, zal die voorliefde tot de toepassing van den eenen of anderen vorm, naar we vertrouwen, duidelijk genoeg aan den dag treden.
Engeland, met zijne reusachtige industrie en zijn ontzaglijke legermagt van nijveren, was de baanbreker ook op het gebied der coöperatie onder de arbeidendende klasse. Daar treft men alle vormen, typisch en reusachtig ontwikkeld aan, nu eens gescheiden, maar meestal aan elkander verbonden. De arbeidersvereenigingen, onder den naam van trade-societies of trade-unions bekend, bekleeden daaronder eene eerste plaats. Wij hebben over haar ontstaan en hare organisatie bij haar eerste optreden in een vorig hoofdstuk (blz. 612) reeds gesproken. Wij hebben daarbij de Amalgamated society of Engeneers, Machinists, Millwrights and Patternmakers als de meest georganiseerde en omvangrijkste genoemd. De vereeniging telde in 1867 308 afdeelingen, over alle deelen van het V. Koningrijk en hare kolonien, in N. Amerika en Frankrijk verspreid. Van de andere groote vereenigingen van dien aard verdienen vermeld te worden de Amalgamated Tailors of England, in Manchester gevestigd, met 11,000, de Friendly Society of Ironfounders of England, Ireland and Wales met 10,000, de Engine drivers and firemans united Society met 15,000 en de National association of Coal-mine and ironstone miners of Great Britain met 36,000 leden. Men schat het aantal leden van dergelijke vereenigingen op meer dan een half millioen. Behalve het hoofddoel, betere regeling van de verhouding tusschen kapitaal en arbeid, door de regeling der

{==121==} {>>pagina-aanduiding<<}
loonen en der werktijden, bekleeden de zedelijk-verstandelijke verheffing en de bevordering van de stoffelijke belangen harer leden eene voorname plaats in den werkkring dier vereenigingen. Behalve onderstandskassen bij ziekte, ongelukken, werkeloosheid buiten schuld, ongeschiktheid tot werken door ouderdom en bij overlijden hebben sommige ook leeskamers, avondscholen, bibliotheken, spaarkassen en andere dergelijke inrigtingen tot stand gebragt. De pogingen door anderen aangewend op het gebied der productieve coöperatie, zijn niet altijd naar wensch geslaagd. Een gunstiger gevolg heeft de consumtieve coöperatie opgeleverd, vooral in de mijndistricten, waar het zoo verderfelijk trucksysteem de welvaart van den arbeider ondermijnde. De gewigtigste resultaten dier vereenigingen moeten echter gezocht worden in de groote mate van zelfbeheersching, onafhankelijkheid, energiè en zelfvertrouwen, die door hare organisatie en bestuur worden opgewekt en ontwikkeld. De strenge bepalingen bij de toetreding tot en de verdere deelname aan zoodanige vereenigingen strekken in hooge mate om het zedelijk-verstandelijk peil van den arbeidersstand te verhoogen. Evenals in de vroegere gildevereenigingen wordt hier een strenge contrôle geoefend op de handelingen der leden onder en buiten den arbeid, en zóó gunstig is die invloed dat de levensstandaard van de leden dezer vereenigingen veel hooger is, dan die van andere lieden uit dezen stand, niet alleen zedelijk-verstandelijk, maar ook naar het ligchaam, want hun gemiddelde leeftijd is veel langer dan van hen, die buiten zoodanige vereenigingen staan.
Eene andere soort van vereenigingen, tot deze groep behoorende, zijn de bouw-vereenigingen. Deze zijn geheel scheppingen van onzen tijd. Ook zij zijn een sprekend bewijs van de zucht naar onafhankelijkheid en van gelijkheid in politieke regten die den engelschen werkman bezielt. Die bouwvereenigingen ontleenden grootendeels haar ontstaan aan de freehold-landsocieties (vereenigingen tot verschaffing van grondbezit), die opgerigt werden met het doel, om freeholders (bezitters van vrijerfleen voor 40 £) te worden en wel door den aankoop van groote landgoederen en de verdeeling daarvan onder de aandeelhouders. Dit doel is thans van ondergeschikte beteekenis, want het is den aandeelhouders nu minder te doen om het grondbezit of de politieke magt, die het oplevert, dan wel om op dat land een huis te bouwen en op deze wijze vrije eigendommen te

{==122==} {>>pagina-aanduiding<<}
vormen. Men treft ze tegenwoordig in de voornaamste middelpunten van nijverheid aan en sommige kunnen over een kapitaal van 12-14 millioen gulden beschikken, met 12 à 14 duizend leden. Het aantal leden der vereenigingen in Engeland werd in 1861 op omstreeks 100.000 geschat, die jaarlijks voor een som van £ 1.750.000 inschrijven, terwijl door de vereenigingen aan hare leden voor een bedrag van £ 5 millioen zou voorgeschoten zijn. Volgens een andere schatting zou het aantal land- en bouwver-eenigingen alleen in Engeland en Wales 2000, met meer dan 200.000 leden bedragen, terwijl de aan die vereenigingen verstrekte gelden tot 1861 een bedrag van £ 11 millioen, zouden uitmaken, waarvan alleen 8 millioen in onroerende goederen belegd.
Een derde soort van vereenigingen, die tot deze groep gebragt kunnen worden, zijn de vereenigingen met het uitsluitend doel, de verstandelijke ontwikkeling onder de arbeidende klassen te bevorderen. Wij hebben daarop reeds bij eene vroegere gelegenheid (blz. 542) met een enkel woord gewezen. Het zijn de Workingmen's clubs and Institute-Unions en de Mechanic's Institutes. Men schat het aantal dier Institutes in het V.K. op 250, met 20000 leden; sommige Institutes tellen 800 leden. Hoe betrekkelijk gering dit getal ook moge schijnen, vergete men niet, dat de meeste onderstandsvereenigingen (zie boven) als een deel van haren werkkring de verstandelijke ontwikkeling harer leden beschouwen en bevorderen.
De vereenigingen tot de tweede groep behoorende, de consumtieve vereenigingen, zijn niet zoo algemeen verbreid als de eerste, doch hebben in de weinige jaren sedert haar ontstaan eene aanzienlijke ontwikkeling verkregen. Meestal staan ze in verband met vereenigingen tot de beide andere groepen behoorende, nu eens met crediet- en spaarbanken, dan met productieve vereenigingen. In haar zuiversten vorm doen zij zich als winkelvereenigingen, distributive stores, voor. Zij worden gewoonlijk in 't leven geroepen door de bijdragen van een zeker aantal arbeiders. Met het bijeengebragte kapitaal worden zekere levensmiddelen van de beste kwaliteit in het groot tot de billijkste prijzen ingeslagen, die dan aan de leden en soms ook aan anderen in het klein verkocht worden, tegen den gewonen winkelprijs; terwijl na verloop van een jaar, na aftrek van de kosten van administratie en de rente van het kapitaal en soms van

{==123==} {>>pagina-aanduiding<<}
een zeker tantum voor het reservekapitaal, de winst, naar gelang van de gedane inkoopen of den gestorten inleg, aan de aandeelhebbers uitgekeerd of tegen rente in bewaring wordt gehouden.
De eerste, meest bekende en volkomen geslaagde onderneming van dien aard is de Equitable Pioneers Store te Rochdale, in 1844 door 28 flanelwevers aldaar met een kapitaal van £ 28 opgerigt. Hunne pogingen vonden in den aanvang slechts bespotting en tegenwerking. Maar bezield met een ongewone mate van energie, goede trouw en volharding mogten zij de sympathie van het publiek voor hunne zaak winnen. De winkel, van den primitiefsten aard, bevatte slechts eene geringe hoeveelheid van de eerste levensmiddelen. Door eene goede bediening wonnen zij klanten en door een goed beheer ook deelnemers. De verkoop vond sneller plaats, het bedrijfkapitaal werd vergroot en meer omgezet, waardoor de winsten merkbaar toenamen. Contante betaling was een eerst vereischte, en elk lid kreeg een bon van het door hem gekochte, die op het einde van het jaar in rekening werd gebragt bij de verdeeling der winst. Zoo erlangden de leden goede waren, goed gewigt en in plaats dat zij zich in schulden staken, een gewoon gevolg van den inkoop in de kleine winkels van de plaats, vergaarden zij nu nog een stuivertje over, dat hetzij voor andere nuttige doeleinden kon aangewend worden, hetzij als bijdrage tot vergrooting van het bedrijfskapitaal der store werd geleverd en alzoo op nieuw rente gaf. In het jaar 1866 bedroeg de omzet eene som van £ 249.122, waarop eene zuivere winst van £ 31931 werd verkregen. Het aantal leden bedroeg toen 6246, met een inlegkapitaal van £ 99989. Maar het bleef niet bij deze eerste poging. De vereeniging betrad van lieverlede elk gebied der moderne coöperatie en dat met even gunstig gevolg. Zoo rigtte zij eene vereeniging tot de exploitatie van korenmolens op, die in 1866 niet minder dan £ 200.000 had omgezet. Evenzoo werkt een stoomspinnerij op reusachtige schaal als tak van bestuur dezer vereeniging. Voorts werd door haar gansche reeksen arbeiders-woningen gebouwd, die aan de aandeelhouders worden overgedaan; eene zieken- en
begrafenisfonds verschaft onderstand bij ziekte en overlijden en tal van andere nuttige instellingen zijn door deze vereeniging tot stand gebragt, die niet enkel aan hare leden maar ook aan de geheele bevolking der streek ten goede komen. Het onaanzienlijk vlekje, dat in 1844 het tooneel van de 28 eenvoudige werklieden was, waarop

{==124==} {>>pagina-aanduiding<<}
ze een schijnbaar onzinnig spel aan de wereld te aanschouwen gaven, is thans door hun initiatief een der welvarendste fabrieksplaatsen van Lancashire geworden.
Hun voorbeeld vond spoedig navolging, en zóó groot is de beweging op dat gebied in het V.K. geworden, dat elke plaats van eenige beteekenis daar thans hare consumtieve store bezit. Met vrij voldoende zekerheid kan men aannemen, dat meer dan 200.000 leden uit de arbeidende klasse in de voordeelen van de winkeliers deelen. De jaarlijksche toeneming van die vereenigingen wordt op 200 geschat, met een gemiddeld aantal leden van 30000, behalve de gewone vermeerdering van leden in de bestaande vereenigingen. Gemis van crediet om het benoodigde kapitaal voor de oprigting te erlangen, en van een voldoenden waarborg voor het goede beheer waren de voornaamste oorzaken, waarom die beweging niet sneller heeft plaats gegrepen; maar de wettelijke bescherming die deze inrigtingen bij de Industrial and Provident Societies Act van 30 Junij 1852 hebben verkregen en het toenemend crediet aan de arbeidende klasse in de laatste jaren geschonken, vooral door de bouwvereenigingen, hebben daaraan een belangrijken stoot gegeven.
De derde groep van vereenigingen, de productive societies, hebben als zelfstandige vereenigingen hetrekkelijk de minste uitbreiding verkregen. En hierover zal men zich niet verwonderen, als men overweegt de vele bezwaren aan de oprigting en de besturing daarvan verbonden. Begeeft men zich op het gebied der fabriekmatige industrie, dan wordt een aanzienlijk aanleg- en bedrijfkapitaal gevorderd; wil men zich tot het gebied der handwerksnijverheid bepalen, dan heeft men te strijden met eene magtige concurrentie van de reeds bestaande kleine en groote industriëelen. Daarbij komt, dat niet alle bedrijven voor zulk eene coöperatieve werkzaamheid geschikt zijn en dat eene groote mate van goede trouw, energie en volharding zich moet paren aan de noodige kennis en het beleid om de eerste bezwaren van zulk eene onderneming te overwinnen en den goeden gang van zaken te verzekeren. De meeste vereenigingen die goed slagen, moeten gelijk gesteld worden met de gewone vennootschappen, waarbij een groot deel van de winsten niet aan de eigenlijke arbeiders of aan de leden der vereeniging ten goede komt. In verhouding tot het groot aantal proefnemingen op dit terrein plaats gegrepen, zijn dan ook weinige geslaagd. Nogtans kan Engelaud op enkele

{==125==} {>>pagina-aanduiding<<}
schitterende voorbeelden wijzen. Als zoodanig verdienen vermelding de North of England coöperative Wholesale Industrial and Provident Society te Manchester, die meer dan 25000 leden telt en zich voornamelijk met den aankoop van grondstoffen in het groot bezig houdt, om die aan kleine bazen tot gemeenschappelijke productie over te doen. Na een bestaan van 2 jaren bedroeg de omzet ¼ millioen p. st. De Wolverhampton and Brewood Industrial and Prodivent Plate-lock Manufacturing Society, die, gedurende een strike, door 7 slotenmakerswerklieden, met een kapitaal van £ 13, werd opgerigt en in 1866 met 60 man werkte, welke wekelijks voor een som van £ 100 afleverden. De Working-Gilders coöperative Association te Londen met een kapitaal van £ 8 aangevangen, had in 1866 een omzet van £ 2500. Zoo bestaan er nog eene menigte vereenigingen van dien aard, die op grootere of kleinere schaal werkzaam zijn. Maar hoe loffelijk haar streven ook moge genoemd worden, men kan de bestaande vereenigingen slechts als voorbeelden van energie en zelfstandigheid beschouwen, geenszins als de meest praktische wijze, om verbetering in den toestand der arbeidende klasse te brengen.
Duitschland, in politieke magt Engeland op zijde strevende, staat echter verre bij dit land ter achteren ten opzigte van de bevordering der belangen van den zoogenaamden vierden stand. Deze zuchtte tot dusverre onder de beperkende bepalingen van het gildewezen, die de geest des tijds van lieverlede wel krachteloos heeft gemaakt, maar die toch de vrije ontwikkeling van dien stand, vooral tegenover de wet, belemmerden. Die beperkende wetten, in verband met de snelle ontwikkeling van de groote fabrieksnijverheid in de laatste helft van deze eeuw, hebben het arbeidersproletariaat daar vreeselijk doen toenemen en aan den anderen kant den stand der kleine industriëelen tot een nieuw soort van proletariaat verlaagd. De opheffing van de drukkende gildewetten en strafbepalingen tegen zamenspanningen heeft den geest van associatie bij de arbeiders doen ontwaken, die al te lang onderdrukt was, om nu het volle genot van de vrijheid te kunnen waarderen. Het sirenengezang aan gene zijde van den Rhijn had een geest van communisme bij een aanzienlijk deel van de arbeidersbevolking der groote middelpunten van nijverheid in Duitschland opgewekt. Reeds lang was de magt van de bourgeoisie haar een doorn in de oogen. Deze had, volgens

{==126==} {>>pagina-aanduiding<<}
de meening van een groot deel der arbeiders of van die van zijne leiders, de magt van het kapitaal en van den staat in handen, die zij ten hunnen nadeele misbruikte. En nogtans stonden uit den boezem der burgerij mannen met een helder hoofd en een warm hart op, die zich ten taak stelden de belangen van den vierden stand te behartigen. Het Centralverein für das Wohl der arbeitenden Classen in Preussen trachtte de hulpmiddelen aan te geven, waardoor die belangen het best zouden bevorderd worden. Maar, ofschoon dit ligchaam de zaak aan de orde stelde en langs wetenschappelijken weg besprak, greep het echter niet regtstreeks in de bemoeijingen van de arbeidersbevolking. Dit was meer het werk van de afzonderlijke individuën tot deze partij behoorende, onder welke Schultze-Delitsch een eerste plaats bekleedt. Wij hebben hem reeds vroeger als de stichter van de voorschotbanken in Duitschland leeren kennen. Zijn streven droeg gewenschte vruchten. De coöperatieve beweging trad het eerst in dien geest in Duitschland te voorschijn. Zij berust op het beginsel van eigenhulp. De volksbank moet strekken om den kleinen ondernemer crediet te verstrekken. Dit wilde hij verkrijgen door wederzijdsche borgstelling. De leden van de crediet-inrigting brengen het stamfonds bijeen door de wekelijksche bijdragen. Het kapitaal, aldus verkregen, wordt gebezigd tot allerlei nuttige doeleinden, hetzij ten behoeve van de afzonderlijke leden of van allen te zamen. Zoo worden daarmede winkels van de noodzakelijkste levensbehoeften opgezet, op de wijze van de engelsche distributive stores. Vervolgens worden daarmede inkoopen gedaan in het groot van verschillende grondstoffen, die de leden van de vereeniging voor hun bedrijf noodig hebben, terwijl de bewerkte grondstoffen in magazijnen te koop gesteld en voor gemeenschappelijke rekening verkocht worden, waaruit ten slotte de productieve vereenigingen haar ontstaan hebben. In die reeks van vormen der coöperatie
meent Schultze een systeem gevonden te hebben, dat in alle behoeften der arbeidende klassen zal voorzien en alle bezwaren tegen eene geleidelijke en vreedzame oplossing van het arbeidersvraagstuk volkomen zal uit den weg ruimen.
De grondslag van de coöperatie stelt hij in het crediet en het eindstreven in de productieve vereeniging. De beide uitersten, het moeijelijkst op te lossen probleem voor den man zonder bezitting, zullen, volgens hem, door dit stelsel het geleidelijkst vereenigd worden. Hij heeft door woord en daad medegewerkt

{==127==} {>>pagina-aanduiding<<}
om het in toepassing te brengen. En werkelijk zijn zijne pogingen thans voor een goed deel gelukt. Hij mogt er in slagen, zijne beginselen ingang te doen vinden in die streken, waar de kleinhandel en handwerksnijverheid door kleine industriëelen nog niet door de groote industrie op den achtergrond zijn geschoven. Het aantal van zoodanige vereenigingen bij de Anwaltschaft bekend, bedroeg in 1866 1433, waarvan 1047 voorschot- en credietvereenigingen, 187 grondstof-, magazijn- en productie-vereenigingen en 199 consumtieve vereenigingen. Zij hadden een kapitaal van 9 millioen Th., een jaarlijkschen omzet van 110 millioen Th. en telden 500.000 leden. Hieruit ontwaart men, dat de credietvereenigingen de meeste toepassing hebben verkregen, de productiefvereenigingen de minste. De wet van 27 Maart 1867, waarbij zoodanige vereenigingen regtspersoonlijkheid erlangen, was eene gewenschte aanleiding tot hare snellere ontwikkeling en uitbreiding. Vooral na het aftreden van het reactionaire ministerie von Manteuffel, in 1859, heeft zich een meer opgewekt leven op economisch en politiek terrein geopenbaard. Van dit tijdstip dagteekenen de talrijke arbeiderscongressen in Duitschland door de hoofdleiders van de Arbeiterbildungsvereine in het leven geroepen, waar de bekende sociaal-democraat Lassale zulk eene veel beteekenende rol speelde en het beginsel van staatshulp tot verwezenlijking der coöperatie werd aangenomen, terwijl in het algemeene regtstreeksch kiesregt het middel gezocht werd, om den vierden stand eene plaats in de vertegenwoordiging te verzekeren en daardoor die staatshulp mogelijk te maken. In 1863 werd een Allgemeine deutsche Arbeiterverein tot stand gebragt, welks doel was het zoo even genoemde te verwezenlijken. Deze beweging tegen de partij van eigen hulp, eigenlijk tegen de magthebbende bourgeoisie, verspreidde zich spoedig over alle deelen van den N.D. Bond. Met al dat strijden en agiteren is de arbeidersvraag echter geen duim breed
op praktisch terrein gevorderd *). Het algemeen en regtstreeksch kiesregt en de staatshulp, als eerste voorwaarden tot verwezenlijking van het denkbeeld om den toestand der arbeiders duurzaam

{==128==} {>>pagina-aanduiding<<}
te verbeteren en de magt van het kapitaal te fnuiken, door productieve vereenigingen op uitgebreide schaal in 't leven te roepen, zullen vooralsnog tot de utopiën van den duitschen arbeider blijven behooren. Nogtans zal die strijd dit gunstig gevolg hebben, dat daardoor de arbeider in de gelegenheid is zijne belangen in het openbaar te bespreken en daardoor de aandacht op zijn toestand meer te vestigen. De Bildungsvereine zijn tevens uitstekende middelen om het zedelijk-verstandelijk peil van dien stand te verhoogen, eene eerste voorwaarde tot verbetering van zijne stoffelijke welvaart. Zoo is op het algemeen congres van duitsche bandwerkslieden, den 27 September jl. te Dresden gehouden, o.a. besloten, om bij den Rijksdag aan te dringen op wettelijke bepalingen, waarbij het bezoeken van herhalingsscholen aan de leerjongens verpligtend wordt gesteld. Voorts is een centraal comité benoemd, dat te Berlijn zitting zal houden, terwijl ook in de hoofdsteden van de onderscheidene staten van Duitschland dergelijke hoofdcomités zullen benoemd worden, aan welke de zorg is opgedragen, om afdeelingen over het geheele land te vormen. In alle staten zullen tevens zoogenaamde Handwerkerkammern worden opgerigt, om voor de belangen der handwerksklasse te zorgen. In hoeverre de coöperatie zich werkzaam betoont tot betere regeling van de loonen en den werktijd, hebben wij vroeger met een enkel woord vermeld.
Uit het medegedeelde zal men dus ontwaren, dat de arbeidersbeweging op het gebied der coöperatie in Duitschland zich eerst begint een weg te banen, waarop de arbeiders met nog zeer onzekere schreden tot hun doel trachten te geraken. Het initiatief van den arbeider heeft daar nog weinig tot stand gebragt.
Oostenrijk behoort tot die landen, waar het ethnologische verschil zijner bevolking zich duidelijk openbaart in de wijze waarop en in den vorm waaronder zij aan de coöperatieve beweging onzer dagen deelneemt. Die beweging dagteekent van het laatste tiental jaren. Dit staat grootendeels in verband met de politieke en economische ontwikkeling van het volk. Gelijk wij reeds vroeger aantoonden bepaalde zich de werkzaamheid van het groote gedeelte der arbeidersbevolking aldaar tot het landbouwbedrijf en de nijverheid was deels in handen van den staat, deels in die van groote kapitalisten. Die beide takken van volksvlijt stonden geheel onder de bescherming der regering en onder even beperkende wetten als in N. Duitschland. Alle coöpe-
{==129==} {>>pagina-aanduiding<<}
ratieve en andere zuiver economische vereenigingen onder de werklieden werden door de wet op de vereenigingen van 1852 beperkt. De intellectuele onwikkeling van den arbeidersstand stond op een laag peil en daardoor was de arbeider tot een staat van onmondigheid gedoemd. In weerwil van die belemmeringen door de wet en het kapitaal hun in den weg gesteld, openbaarde zich echter een streven van vooruitgang onder de werklieden en hunne voorstanders.
De bemoeijingen van de arbeidende klassen in naburige en meer verwijderde staten maakten hen steeds wakker en wekte hun lust naar ontwikkeling, hun energie tot handelen op. Er ontstond van alle kanten een begeerte naar wetenschappelijke ontwikkeling en een zucht naar vereeniging, om de belangrijke vragen van den dag te bespreken. De arbeiders namen hierbij het initiatief. In 1853 hebben een zeker aantal boekdrukkersgezellen te Weenen eene vereeniging tot leering en vermaak opgerigt, onder den naam van Buchdrucker, Schriftzetser und Schriftgiesser-Bildungs-Verein, in navolging van eene dergelijke vereeniging te Berlijn. Hij telt thans meer dan 1500 leden. Hier worden elken avond lezingen of besprekingen gehouden over wetenschappelijke en sociale onderwerpen. Hij bezit een bibliotheek en een dagblad. Sedert de wet van 15 Nov. 1867 het houden van politieke vergaderingen en vereenigingen heeft toegestaan, worden in die vereenigingen de politieke regten van den vierden stand, volgens het program van Lassale, ijverig besproken.
Aan den anderen kant vereenigden zich fabriekanten en andere belangstellenden in het lot van de arbeidende klasse, om langs wetenschappelijken weg de economische ontwikkeling dier klasse te bevorderen. Een van die pogingen was het houden van populaire lezingen over verschillende praktische onderwerpen van de arbeiders-kwestie. Deze gingen uit van den Volkswirthschaftlichen Verein te Weenen. Het beginsel van Schultze werd daar krachtig voorgestaan. De oprigting van verscheidene consum-vereine in de hoofdstad was daarvan het gevolg.
Intusschen werd de drang naar algemeene ontwikkeling bij den arbeider steeds grooter. Eenige arbeiders in Weenen vatten in 1866 het grootsche denkbeeld op, om eene Algemeinen Arbeiter-Bildungs-Verein te stichten, die in de behoeften naar verstandelijke ontwikkeling als voorbereiding tot krachtig en rigtig

{==130==} {>>pagina-aanduiding<<}
handelen, zou voorzien. Na een hevigen tegenstand overwonnen te hebben, slaagden zij er in om de vereeniging in December 1867 te vestigen. Binnen weinig tijds was zij in het bezit van 1000 leden. En van stonde af was de arbeidersbeweging in Weenen in vollen gang. Men hield een arbeiders-congres, waarvan het gevolg was de oprigting van een central-comité zum Wohl der arbeitenden Classen, dat het beginsel van eigen-hulp voorstond. Die Verein strijdt tegenwoordig hevig voor de beginselen van Lassale en heeft op het tweede arbeiders-congres in 1868 de overwinning op de partij van Schultze behaald. Op het voorbeeld van den Verein te Weenen zijn van lieverlede dergelijke vereenigingen in andere deelen van het rijk ontstaan, die als afdeelingen van de hoofdvereeniging te Weenen werken. Het centraal-comité vertegenwoordigt alle takken van handel en nijverheid. Dit comité deelt zijne besluiten mede aan de afdeelins-comité's (Fachvereine), uit de vertegenwoordigers van elk vak bestaande. De Verein beheert ook de Algemeine Arbeiter Kranken,- Unterstützung- und Invalidenkasse, eene vereeniging die van lieverlede alle vrijwillige vereenigingen van dien aard in zich opneemt. Het laat zich echter verwachten dat, bij eene eventuële afschaffing van de bepalingen op de coalitien en na de afschaffing van de wet op de Genossenschaften, de fondsen van deze vereeniging grootendeels zullen strekken, om arbeidstakingen aan den gang te houden. De vereeniging telde in 1869 alleen te Weenen omstreeks 8000 leden. Zij staat ook met den internationalen werkmansbond in verband. Haar invloed neemt bij den dag toe en het laat zich verwachten dat, indien zij haar program niet zonder staatshulp kan verwezenlijken, die vereeniging een brandpunt van aanhoudende politieke agitatie zal worden.
Bij de werklieden met meer gematigde beginsels ontwikkelt zich gaandeweg het stelsel van Schultze. Met goed gevolg zijn zoodanige vereenigingen - voorschotbanken en winkels - door kleermakers, letterzetters, wevers, door de arbeiders van de meeste gouvernementsfabrieken en door de geëmploijeerden van groote spoorwegmaatschappijen tot stand gebragt. De belangrijkste, althans meest energieke vereeniging van dien aard is de Silezische arbeidersvereeniging te Troppau, die zich als een hevige tegenstander van de leer van Lassale heeft verklaard en in een Blad, de ‘Vereinde Kraft’ geheeten, openlijk de sociaal-democratische beginselen bestrijdt.

{==131==} {>>pagina-aanduiding<<}

Tot de vereenigingen, die geen bepaald stelsel aankleven, moet de reeds vroeger genoemde boekdrukkers-vereeniging te Weenen worden gebragt. Zij werkt met een gemeenschappelijke pers op groote schaal en breidt hare zaken gaandeweg uit. Volgens dit model hebben zich vereenigingen te Praag, Brünn, Laibach, Lenz en elders gevormd. Verscheidene hebben lagere en ambachtscholen gesticht, die een goeden naam hebben. Anderen bepalen zich enkel het tot oprigten van bibliotheken, deposito- en hulpbanken en onderstandskassen. Als een bewijs hoe sterk de coöperatieve beweging in de onderscheidene deelen van het rijk in de laatste 5 jaren is toegenomen, kan dienen, dat het aantal coöperatieve vereenigingen in 1866 slechts 123 bedroeg en in 1868 reeds tot een aantal van 671 was aangegroeid. Van deze waren 418 voorschot- en disconto-banken, 237 winkel- en 16 productieve vereenigingen. Van de eerstgenoemden wordt verreweg het grootste aantal, namelijk 288, in Bohemen aangetroffen; Opper- en Neder-Oostenrijk zijn er maar schaarsch, in 't geheel 38, van voorzien. Ook de winkelvereenigingen zijn het talrijkst, 159, in Bohemen, terwijl O. en N. Oostenrijk slechts 25 bezitten. Ook de productieve vereenigingen zijn genoegzaam geheel, 14, in Bohemen gevestigd; 6 dezer vereenigingen bestaan onder de kleermakers-, 5 onder de schoenmakers- en 2 onder de kastenmakersgezellen.
Wanneer het er op aankomt, om het politiek karakter en gewigt van de arbeiders-vereenigingen te schatten, welke een politiek naast een economisch beginsel huldigen, dan dient men wel in 't oog te houden binnen welk een omvang al de politieke en sociale krachten in dit rijk worden gehouden door de tegenstrijdige neigingen van de verschillende nationaliteiten onder het oostenrijksch beheer vereenigd. De vereenigingen van den germaanschen tak huldigen deels het beginsel van eigenhulp en bestaan meestal in crediet- en winkelvereenigingen, voor een ander deel staan zij het beginsel van staatshulp voor en trachten ze het program van Lassale te verwezenlijken. De vereenigingen door het slavische gedeelte der bevolking tot stand gebragt, en vooral die in Bohemen, laten zich geenszins met dat laatstgenoemd beginsel in. Haar werkkring bepaalt zich hoofdzakelijk tot bevordering der stoffelijke en plaatselijke belangen harer leden. Ruim 68 pCt. der winkelvereenigingen, voorschotbanken en productieve vereenigingen worden door haar vertegenwoordigd.
Van de italiaansche vereenigingen is de Socièta operosa te

{==132==} {>>pagina-aanduiding<<}
Triest de belangrijkste. Deze en de onderstandsvereenigingen in geheel zuidelijk Tyrol staan in regtstreeksche gemeenschap met de democratische vereeniging te Brescia, in Zwitserland. Ofschoon ze den naam van economische vereenigingen dragen, zijn ze werkelijk niet anders dan politieke vereenigingen.
Onder de mijnbevolking sluimert tot dus verre de geest van coöperatie en wel doordien de eigenaars der mijnen in den regel met waarlijk vaderlijke zorg in al de behoeften van hunne arbeiders voorzien. De mijnbevolking is met dien staat van bescherming te vreden en voelt geene roeping om door eigen krachten tot stand te brengen, wat zij thans door het initiatief van den patroon zoo gemakkelijk erlangt.
Zwitserland behoort tot die staten van de oude wereld, waar drie gunstige omstandigheden zamenwerken om de moderne coöperatie onder allerlei vormen te ontwikkelen. De tegenstelling van kapitaal en arbeid wordt in hunne vertegenwoordigers daar naauwelijks waargenomen. De afstand tusschen patroon en werkman is er schier niet merkbaar. De verhouding tusschen beide is van zoo welwillenden aard, dat de solidariteit van belangen patroon en werkman tot elkaar doet naderen. Daardoor wordt de energie en de zelfstandigheid van den werkman opgewekt en de welwillendheid van den patroon gaande gemaakt, die, beide vereenigd, datgene gemakkelijk kunnen tot stand brengen, wat in andere landen de grootste bezwaren oplevert. De meer bevoorregten verleenen gaarne hun stoffelijken en geestelijken bijstand aan de minder bedeelden, waar deze door energie en zedelijkheid zich die hulp waardig betoonen.
Eene andere gunstige omstandigheid is het verschil van nationaliteit der bevolking. Daardoor kiest elke nationaliteit dien vorm van coöperatie, die met hare zeden en gewoonten, hare leefwijze en be hoeften overeenstemt. Maar de solidariteit van belangen, die de verschillende nationale bestanddeelen aan elkander verbindt, bewerkt dat juist dit verschil het veld der coöperatie zoo vruchtbaar maakt.
De derde gunstige omstandigheid, die welligt het meeste gewigt in de schaal legt, is de volkomene gelijkheid van sociale en politieke regten van alle burgers dezer republiek, terwijl daar tegenover gelijke verpligtingen staan, die door allen naar vermogen vervuld worden. Onder deze regten moet de voortreffelijke volksopvoeding, waarin alle klassen deelen, hier nogmaals met

{==133==} {>>pagina-aanduiding<<}
name genoemd worden, omdat zij de grondslag voor de zelfstandigheid van het volk uitmaakt. We hebben bij eene vorige gelegenheid, (blz. 544 vorigen jaarg.) hierop gewezen. De ruimte, waarover wij te beschikken hebben, laat niet toe daarover nader uit te weiden, maar het getuigenis moet hier afgelegd worden, dat in geen land, zelfs niet in Engeland, zulk eene goede methode gevolgd wordt, om de ligchamelijke en verstandelijke ontwikkeling van het volk harmonisch te bevorderen, als hier. Er vindt op dit punt de meest volmaakte zamenwerking tusschen regeerders en burgers plaats. De goede grondslag die er in dit opzigt bij het volk is gelegd, openbaart zich dan ook in de pogingen, die de arbeidende klassen zelven aanwenden, om haar lot te verbeteren. De Internationale werkmans-vereeniging, die in Zwitserland zoo sterk is vertegenwoordigd, heeft, bij uitzondering van andere landen, voor hare leden de heilzaamste vruchten gedragen. Vooral in Lausanne, waar zij de meeste leden telt, heeft zij, behalve eene verhooging der loonen, eene menigte nuttige andere zaken in het belang der arbeidende klasse tot stand gebragt. Haar werkkring steunt op een gezonden economischen grondslag.
Als hare voorname grondslagen van de moderne coöperatie moeten de crediet-banken worden aangemerkt. De arbeider bezit in den regel weinig stoffelijke waarborgen om zich crediet te verschaffen, en toch slaagt hij er in, door eigen werken en de hulp van meer bevoorregten, om het benoodigde kapitaal voor zijn handel of bedrijf te erlangen. De voorschot- en credict-banken zijn over alle deelen van de republiek verspreid en, opmerkelijk, vindt men ze meer in de kantons met eene romaansche dan in die met eene germaansche bevolking. De 43 inrigtingen die opgaven deden, bezaten in 1867 een kapitaal van aandeelen tot een bedrag van 7.487.259 frs., een reservefonds van 882.941 frs. en aan depositos 27.251.424 frs. Sommige spaarbanken werken tevens als hulpbanken. De crediet-Anstalt te St. Gallen heeft in de laatste jaren een voorschotbank op de loonen gevestigd. Van de voorschotbanken op koopmansgoederen, die tevens als verkoopmagazijnen dienen, de Gewerbehallen, hebben we reeds vroeger met een woord melding gemaakt. Men vindt ze in verscheidene groote en kleinere gemeenten. De Gewerbehalle te Soleure heeft in 1865 voor 18.145 frs. aan dergelijke goederen verkocht. Een bedrag van 5 pCt. wordt voor algemeene kosten gerekend. De meeste crediet-en voorschot-banken zijn door meergegoeden en

{==134==} {>>pagina-aanduiding<<}
fabrikanten opgerigt, doch tellen een groot aantal aandeelhouders onder de arbeidende klasse.
Het gebied der consumtieve vereenigingen wordt ijverig betreden vooral in het duitsche gedeelte van Zwitserland. Die van den primitiefsten vorm zijn de vereenigingen tot verkrijging van goedkoop brood en vleesch. Zij worden vooral in Lucern, Bern, Genève, Bazel, Sauleure, Neuchatel, Locle en Vaud aangetroffen. Tot dat einde gaan een zeker aantal hoofden van gezinnen contracten aan met bakkers en slagers, om tegen den billijksten prijs de beste kwaliteit te erlangen. Een tarief wordt maandelijks vastgesteld en toezigt op de leverantie gehouden. De Société vaudoise de consommation exploiteert beide takken van nijverheid en tevens een volks-gaarkeuken. Zij werd in 1864 opgerigt met actiën van 8 frs. In 1865 debiteerde ze 77.291 porties spijs. Ze maakte een winst van 6.718 frs. De actiën gaven toen 5 pCt. rente. De vereeniging bezat toen reeds een vastgoed. Van de eigenlijke winkelvereenigingen is die te Zürich, in 1851 door 8 leden van de Société de Grutli, met een kapitaal van 75 frs. opgerigt, de voornaamste. Ze begon met een inkoop van sigaren, ter waarde van 24 frs. Vier jaren later bezat ze reeds aan vaste goederen voor een waarde van 600.000 frs.; in hare winkels werd voor 2.666.787 frs. omgezet, waarop eene winst van 20000 frs. werd behaald. Het getal aandeelen werd in 1861 op 2350 gesteld, elk lid mogt slechts een bezitten. De Consumverein te Bazel, in 1865 door 100 fabrieksarbeiders opgerigt, werkt even gunstig. Met een kapitaal van 3000 frs. werd in 15 maanden een som van 180.000 frs. omgezet, met een nettowinst van gemiddeld 9 pCt. Voor de aandeelhouders was de werkelijke winst 16 pCt.; ⅔ van de winst komt den aandeelhouders ten goede, ⅓ wordt als waarborgkapitaal rentegevend belegd. Tegen een intreegeld van 13 frs. kan ieder toetreden. Eene menigte Consumvereine zijn met de gelden van de spaarbank tot stand gebragt en leveren dubbele rente voor de aandeelhouders op. De cantonnale
autoriteiten en de eigenaars van groote fabrieken zijn in sommige gemeenten de behoeften der arbeiders in dit opzigt te gemoet gekomen.
De volksgaarkeukens zijn in menigte door het land verspreid, de meeste door weldadige genootschappen en goedgezinde fabriekanten, enkele door de arbeiders zelven opgerigt. Als zoodanig moet de cantine ouvrière te Bern worden genoemd, die, in 1862

{==135==} {>>pagina-aanduiding<<}
opgerigt, in de eerste maanden 56000 porties spijs (soep-groenten, spek en vleesch) verkocht tegen een bedrag van 6.840 frs. Een rijkelijk maal wordt tegen 40 centimes verschaft.
Het bouwen van goede en goedkoope woningen wordt op groote schaal in sommige kantons geëxploiteerd, maar in den regel door weldadige vereenigingen en fabriekanten. Het initiatief van de arbeiders zelven heeft op dit gebied nog weinig tot stand gebragt. De voorbeelden daarvan zijn zoo schaars en zoo weinig beteekenend, dat ze geen aanspraak op bijzondere vermelding maken.
Ook de productieve coöperatie geschiedt hier op eene zeer eigenaardige wijze. Zij heeft geheel het karakter van de duitsche Rohstoffen-Vereine. Zoo slaan de schoenmakers te Zürich en Genève, de landbouwers te Corcelles (Vaud) en sommige molenaars te Bern en te Soleure voor gemeenschappelijke rekening in het groot de grondstoffen voor hun bedrijf, leder en granen, in. In eenige gemeenten van het kanton Genève hebben de landbouwers een fonds bijeengebragt, om daaruit groote landbouwwerktuigen tot gemeenschappelijk gebruik aan te schaffen. Elk lid kan tegen eene kleine vergoeding een werktuig ter leen krijgen, niet-leden tegen eene hoogere som. Andere gemeenten hebben een gemeenschappelijken bakoven, waar ieder zijn brood kan doen bakken. Vooral verdienen de talrijke fromageries, ook onder den naam van fruitières bekend, eene bijzondere vermelding. Het doel daarvan is, om door gemeenschappelijk kapitaal al het noodige gereedschap tot bereiding van kaas voor eene betrekkelijk geringe som te erlangen. Kleine veehouders, die 1 of 2 beesten hebben, welke niet voldoende melk geven om er met voordeel kaas van te maken, brengen elken dag hun voorraad melk in eene gemeenschappelijke karn, waarin voor gezamenlijke rekening kaas wordt gemaakt. Van elks aandeel wordt aanteekening gehouden, en hij die op zekeren dag de grootste hoeveelheid melk heeft aangebragt, heeft, zooals men het noemt, de bank (son tour de fruitière). Hij trekt dien dag al de winst van het fabrikaat, maar heeft dan ook de onkosten voor zijne rekening. Onder de wijnbouwers in de omstreken van Vouvrij (Valais) bestaat eene vereeniging om woeste gronden voor den wijnbouw te ontginnen. De opbrengst komt in een gemeenschappelijke kas, terwijl later naar gelang van de gestorte som en het verrigte werk een deel der winst wordt uitgedeeld. Overigens hebben de

{==136==} {>>pagina-aanduiding<<}
productieve vereenigingen in Zwitserland nog weimg wortel geschoten. Slechts eene vereeniging bestond in 1869, om horloges te maken en te verkoopen.
Onder de kleine staten van Europa met eene germaansche bevolking bekleeden de noordsche staten een eervolle plaats ten opzigte van hetgeen door de arbeidende klasse op het gebied der coöperatie is tot stand gebragt. Ofschoon het gildewezen onlangs wettelijk is afgeschaft, zijn de bepalingen der gildevereenigingen daar nog van volle kracht. De patroon oefent nog een vaderlijk gezag over zijne werklieden uit, is verantwoordelijk voor zijne daden, voor zijn tijdelijk en toekomstig welzijn.
Dit heeft echter de arbeiders niet teruggehouden zelven pogingen aan te wenden, om hunne zelfstandigheid en welvaart te verzekeren. Zieken- en begrafenisfondsen hebben in Zweden reeds lang bestaan. Maar de coöperatie dagteekent eerst van het jaar 1865, toen in Stokholm eene vereeniging tot bevordering van arbeidersvereenigingen in het leven is geroepen. Onder deze hebben de productieve vereenigingen den meesten bijval gevonden. Die vorm van coöperatie stemt geheel met het karakter van den zweedschen werkman overeen, die zijne onafhankelijkheid op hoogen prijs stelt en gaarne zijne spaarpenningen daaraan waagt. Onlangs is te Norköping een winkel voor levensbehoeften met 5000 aandeelen, tot een bedrag van f 6.50 ieder, geopend; terwijl de aldaar gevestigde werkmansvereeniging in 1867 bij de 2000 leden telde, onderstand bij ziekten en overlijden verleent en een werkplaats, winkel, schouwburg en een eigen gebouw voor bijeenkomsten door en ten behoeve van de leden gesticht heeft. Nabij Gothenburg is door 10 werklieden een fabriek in aandeelen, elk van f 60, tot stand gebragt. Voorts zijn eene menigte vereenigingen tot verstandelijk en genoegelijk verkeer onder de werklieden opgerigt en andere tot ondersteuning in ziekte en bij overlijden. In 1867 is te Gothenburg ook een goedkoope winkel geopend, waartoe 2000 werklieden hebben bijgedragen.
Noorwegen telt 42 vereenigingen tot onderlingen onderstand onder de arbeidende klassen. Daarvan zijn 32 zieken- en begrafenisfondsen met omstreeks 5000 leden, 6, met omstreeks 3000 leden, verleenen geldelijken onderstand en bevorderen verstandelijke ontwikkeling, 6 andere, met omstreeks 2000 leden, hebben alleen verstandelijke ontwikkeling ten doel, 5, met omstreeks 22000 leden, zijn winkelvereenigingen.

{==137==} {>>pagina-aanduiding<<}

De bouwvereenigingen hebben zich in de laatste 20 jaren sterk aldaar ontwikkeld, meestal door fabriekeigenaars en weldadige genootschappen tot stand gebragt. De woningen gaan op zekere voorwaarden in handen van den werkman over. Enkele vereenigingen op kleinere schaal zijn met een gering kapitaal door de de arbeiders zelven in het leven geroepen. De werklieden van sommige bedrijven hebben, als overblijfsel van het gildewezen, nog hunne gemeenschappelijke woningen. Door het initiatief van een geestelijke hebben 83 werklieden een winkelvereeniging tot stand gebragt, die 200 leden telt en aanvankelijk goede resultaten oplevert. In het geheel bestaan er 37 zoodanige vereenigingen in dit rijk. De meesten verkeeren in bloei. Men rekent het aantal leden op 6 à 7000. In Faaborg is een soort van productievereeniging of liever een coöperatief magazijn, waar de werklieden-aandeelhouders hun arbeid, in vrijen tijd vervaardigd, te koop stellen. Te Kopenhagen vestigde zich in 1860 eene werkmansvereeniging op de puinhoopen van een vroegere; zij telde in 1870 2500 leden, waarvan 70 pCt. tot de arbeidende klasse behoort. Zij bezit een gebouw, waar de leden ruimschoots gelegenheid vinden zich verstandelijk te ontwikkelen. Er worden lezingen gehouden, cursussen over verschillende vakken van wetenschap gegeven, er is een bibliotheek, de vereeniging geeft een weekblad uit en stelt zich voor woningen te bouwen. De wekelijksche contributie is ongeveer 10 cts. De deensche werkman is van een degelijk karakter, maar alles behalve voortvarend. Het duurt daarom wel wat lang eer hij tot proefnemingen ter verbetering van zijn toestand kan overgaan. Het meeste, dat in 't belang van de arbeidende klasse is tot stand gekomen, is door anderen, buiten dien stand, verrigt.
De coöperatieve beweging in Nederland dagteekent van weinige jaren herwaarts en begint thans eerst eenige beteekenis te erlangen. De nederlandsche werkman, gewoon als hij was op de krachten van anderen te steunen, miste alle hoofdvereischten om door de coöperatie zichzelven tot meerderen welstand te brengen. De eerste pogingen door eenige werklieden in Rotterdam en Amsterdam aangewend, om eene winkelvereeniging in stand te houden, mislukten wegens ongenoegzame zamenwerking, gemis van geduld, tact, inzigt, goede trouw en volharding. Later zijn in de provinciesteden, Zaandam, Deventer, Utrecht, Arnhem en elders zoodanige pogingen beproefd en met gunstiger gevolg

{==138==} {>>pagina-aanduiding<<}
bekroond. In andere steden vereenigden zich een zeker aantal arbeiders om in 't groot wintervoorraad, levensmiddelen en brandstoffen, in te slaan. Nog anderen hebben overeenkomsten aangegaan met bakkers tot het leveren van deugdzaam brood tegen verminderden prijs. Al deze pogingen staan echter te geïsoleerd, dan dat men daaraan den naam van eene beweging mag toekennen. Van meer beteekenis zijn de vereenigingen, die zich in de laatste jaren onder de werklieden van bepaalde vakken in groote steden en onder die van aanverwante vakken in kleinere steden hebben gevormd onder den naam van vereenigingen tot onderling hulpbetoon. Het oorspronkelijk doel was echter, om met de werkgevers, binnen de perken van orde en redelijkheid, door gemeen overleg eene verhooging van loon te verkrijgen. De statuten van de meeste dier vereenigingen bevatten een min of meer uitvoerig program van de onderwerpen, die zij zich voorstellen in het belang van den welstand der leden en van hunne gezinnen te behartigen. Als zoodanig komen in aanmerking onderstand in ziekte, bij ouderdom en overlijden, het oprigten van spaarkassen, spaar- en hulpbanken, het bouwen van woningen, het bevorderen van verstandelijke ontwikkeling en van verbroedering tusschen de werklieden van de onderscheidene vakken. Indien dit program met ernst, tact en volharding wordt ten uitvoer gebragt, dan laat het zich verwachten, dat ook voor den nederlandschen werkman een betere dageraad zal aanbreken. Het weinige, dat in den laatsten tijd door zijn initiatief is tot stand gekomen, levert het bewijs, dat ook bij hem de geest van onafhankelijkheid is ontwaakt en dat hij door eigen kracht wil trachten in de behoeften van de zijnen te voorzien en daardoor zijn stand te verheffen. Wij hebben gemeend ons bij die enkele opmerkingen ten opzigte van ons land te moeten bepalen, omdat de ruimte ons toegestaan niet toelaat dit onderwerp in nadere bijzonderheden uit te werken, zooals wij dit voor andere landen hebben
gedaan. Het onderwerp is te gewigtig, om ons tot enkele oppervlakkige mededeelingen te bepalen. Wij stellen ons voor, te gelegener tijd en plaats, het ontstaan en de ontwikkeling van de coöperatieve beweging in Nederland in haren geheelen omvang te bespreken.
In Amerika is het gebied der moderne coöperatie naauwelijks ontgonnen. Velerlei omstandigheden hebben daartoe bijgedragen. Vooreerst bestaat er meer afstooting dan toenadering tusschen de inboorlingen en de immigranten. Aan den anderen kant

{==139==} {>>pagina-aanduiding<<}
leidt het onderscheid in zeden en gewoonten, in behoeften en wenschen van de arbeiders, tot de verschillende nationaliteiten behoorende, niet tot die overeenstemming in denken en handelen, tot die solidariteit van belangen, welke bij de gezeten arbeidersbevolking van de natiën der oude wereld bestaat. Eindelijk is een groot deel der arbeidersbevolking minder gehecht aan de plaats, waar het zijn bestaan kan vinden. Ieder individu is er meer op uit, om door volharding, door zoeken van en trekken naar eene voordeeliger plaats zijn bestaan te verbeteren. De voornaamste pogingen, die in vereeniging werden aangewend, strekten om regtstreeksche verbetering in hun toestand door loonverhooging te verkrijgen. De vereenigingen tot werkstaking en loonverhooging waren dan ook de meest gewenschte en de meest bloeijende. Maar eindelijk kwam men ook daar tot de overtuiging, dat men duurzamer zijn toestand kan verbeteren door de vereeniging te gebruiken als middel om langs vreedzamen weg zijne inkomsten met zijn uitgaven meer in overeenstemming te brengen. Dit denkbeeld is het eerst door het uitvoerend bewind van de kleermakers-vereeniging in New-York uitgesproken. ‘Laten we het stelsel van werkstaking varen en nemen we het krachtige wapen van de coöperatie ter hand.’ Dat woord vond evenwel tot dusverre weinig ingang bij andere Trades Unions. De meeste coöperatieve vereenigingen zijn echter uit de Trades Unions voortgesproten en werden in het leven geroepen na langdurige, vruchtelooze werkstakingen. En de meeste dier werkstakingen waren vruchteloos ook al wegens het gemis van zamenwerking. Nogtans is het aantal dier hervormde vereenigingen uiterst gering. Op het arbeiderscongres, in 1869 te Philadelphia gehouden, waren 123 vereenigingen vertegenwoordigd, van welke omstreeks 100 Trades Unions en slechts 4 die het beginsel van coöperatie zuiver toepasten. De moderne coöperatie is daar dan ook van zeer jonge dagteekening en
openbaart zich het meest in onderstandsvereenigingen, productieve en bouwvereenigingen. In New-York zijn verscheidene vereenigingen tot aankoop van land en den bouw van huizen voor de arbeidende klassen met goed gevolg door de vereenigde krachten van de arbeiders tot stand gebragt. In de staten van New-York en Massaschusetts zijn verscheidene coöperatieve metaalgieterijen opgerigt. De meest bloeijende is de ijzergieterij, die te New-York in 1866 met een kapitaal van omstreeks f 32,000 is tot stand gebragt, in aandeelen van f 240.

{==140==} {>>pagina-aanduiding<<}
In het eerste jaar vonden 32, in het tweede 75, in 1868 85 man daar werk. Het aantal aandeelen is door de regering op 2000 gesteld. Het eerste jaar werd een dividend van 10 pCt. uitgekeerd en werd 30 pCt. meer aan loon verdiend, het tweede jaar kon 80 pCt. en in 1868 100 pCt. dividend worden uitgekeerd. Tien pCt. dividend wordt echter uitgekeerd. Ieder aandeelhouder mag niet meer dan 50 aandeelen nemen. De dividenden beneden de 10 pCt. worden naar gelang van bekwaamheid uitgekeerd. Het aantal vaste aandeelhouders-werklieden is beperkt. Is er meer werk, dan worden tijdelijk werklieden aangenomen. De voornaamste werklieden kunnen, gestadig doorwerkende, hier gemiddeld f 420 meer verdienen dan in eene dergelijke particuliere inrigting. In 1868 kreeg ieder gemiddeld f 1464 dividend, dat is f 426 boven het gewone loon en f 1038 als aandeelhouder. De winsten worden niet uitgekeerd, maar gebruikt tot uitbreiding der onderneming. Indien het aandeel van een lid zoodoende is gestegen tot boven het bedrag van 50 aandeelen, dan wordt dit bedrag door de vereeniging overgenomen en gebruikt ten bate van nieuwe leden, om zoodoende het aantal leden met de uitbreiding der onderneming gelijken tred te doen houden. Zoodoende heeft de zaak reeds een drievoudigen omvang verkregen. De meest mogelijke zuinigheid wordt in het gebruik van werktuigen, grondstoffen en afval in acht genomen, waardoor aanzienlijke besparingen zijn gedaan. De grondleggers van de vereeniging waren Ieren, die in Amerika den meesten aanleg voor de coöperatie aan den dag leggen. De meest gestrenge regels van orde en zedelijkheid worden in acht genomen. Dronkenschap en ongehoorzaamheid hebben, zelfs bij een aandeelhouder van 50 aandeelen, ontslag ten gevolge. Speculatie met de aandeelen is onmogelijk gemaakt.
Een paar kleine vereenigingen van dien aard bestaan onder de boekdrukkers en kleermakersgezellen.
De duitsche kastenmakers hebben een bouwvereeniging met een aantal leden, dat tot 700 is beperkt. De New York Coöperative Building Lot Association is een van de bloeijendste vereenigingen van dien aard. Zij werd in 1868 opgerigt voor New York en New Jersey. Het doel is aankoop van land en uitgifte tegen kostenden prijs aan de leden. Het aantal leden is tot 1000 beperkt. Elk lid betaalt 60 cts s'weeks voor elk aandeel en 60 cts. twee malen 's jaars van ieder aandeel voor administratiekosten.

{==141==} {>>pagina-aanduiding<<}
De vereeniging telde in 1869 726 leden. De ontvangsten bedroegen in dit jaar f 66.524.
Ofschoon de arbeidende klassen in Amerika erg gebukt gaan onder de woekerprijzen van den kleinhandel, zoo heeft het beginsel van winkelvereeniging daar toch nog weinig ingang gevonden. De meeste vereenigingen van dien aard vindt men in Massaschusetts; zij bepalen zich echter tot een 12tal met 2700 leden en f 120.000 kapitaal. De vereeniging te Charleston verkeert het meest in bloei. De knights of St. Crispin in dien staat hebben ook een bloeijende winkelvereeniging, waarin in 1868 een dagelijksch debiet van f 260 was.
De hoofdvereischten voor het welslagen van zoodanige vereenigingen: ondernemingszucht, geduld en onderling vertrouwen worden bij de werklieden in Amerika in den regel gemist. Daarentegen wordt in dien geest veel gedaan door de eigenaars van groote fabrieken en mijnen. Deze verschaffen hunne werklieden de gelegenheid van goede en billijke woningen, deugdzame en goedkoope levensmiddelen en bevorderen in hooge mate den geest van spaarzaamheid.
De coöperatieve beweging onder de arbeiders in Frankrijk heeft tot dusverre niet die van hare zuster aan de overzijde van het kanaal kunnen evenaren. Wij hebben bij een vroegere gelegenheid op sommige oorzaken daarvan gewezen. Wij moeten er echter thans op terugkomen.
De fransche werkman mist over 't algemeen die hoedanigheden, welke voor het welslagen van zoodanige vereenigingen hoofdvereischten zijn: kalm overleg en onverstoorbaar geduld, om een plan te doen rijpen en de bezwaren van de eerste oprigting te boven te komen. Hij wil te veel op eens en ziet dadelijk naar het resultaat. Beantwoordt dat niet dadelijk aan zijne overdreven verwachtingen en eischen, dan stuurt hij de vereeniging in de war. Daarbij weet hij zijne politieke belangen niet altijd van zijne economische te onderscheiden, een ander vereischte om het welslagen van zijne zamenwerking te verzekeren. En eindelijk weet de Regering niet de gepaste mate van onthouding en medewerking in acht te nemen, om de pogingen dier arbeiders op dit gebied met een gewenscht gevolg bekroond te doen worden. Zij ziet in deze vereenigingen nog altijd de zwarte schaduw der revolutie. Vandaar, dat zij, door de verantwoordelijkheid tegenover de regering, zich niet zoo krachtig kunnen ontwikkelen als in

{==142==} {>>pagina-aanduiding<<}
Engeland. Ofschoon de coöperatie onder al de bekende vormen in de laatste helft dezer eeuw zich in Frankrijk heeft ontwikkeld, zoo is echter het ideaal van alle coöperatie voor den franschen werkman de productieve vereeniging. Daarmede denkt hij zich geheel vrij van het kapitaal te kunnen maken, daardoor zal zijne politieke en economische gelijkheid volkomen bereikt, daardoor de verbroedering van kapitaal en arbeid verwezenlijkt kunnen worden. De productie voor gezamenlijke rekening werd den arbeider reeds gepredikt tijdens de Restauratie en de regering van Louis Philippe. Zij was het wachtwoord van de democratische partij na de revolutie van '48. Het gouvernement had haar uit de staatsfondsen ondersteund. Maar de proef, onder ongunstige omstandigheden ondernomen, had weinig succes: de meeste arbeidersvereenigingen kwijnden tegen het einde van het jaar 1851. Onder meer andere grieven moet haar ook die worden toegerekend, dat zij politieke hartstogten in de belangen van den arbeid mengden. De politiek was haar in 1852 niet genegen; uit vrees voor geheime genootschappen en zamenspanningen hief zij een groot aantal van de toen nog bestaande op, zoowel productieve, als consumtieve en onderstandsvereenigingen, zonder veel onderscheid te maken in het doel, dat zij zich stelden. Zij veroorloofde naauwelijks het tot stand komen van nieuwe vereenigingen buiten den kring, dien zij toen voor de toegestane vereenigingen had afgebakend. Het denkbeeld van associatie scheen te sluimeren; het ontwaakte echter weder in 1856. De wetenschap en de philanthropie begonnen er zich meer aan te wijden. Twee productieve vereenigingen werden te Parijs opgerigt en de eerste vereeniging tot onderlingen onderstand trad schuchter te voorschijn, doch moest zich nog in de schaduw houden, uit vrees van beticht te worden van politieke bedoelingen. In 1863 brak een betere dageraad voor haar aan bij gelegenheid van de wereldtentoonstelling te Londen, toen de fransche
werklieden aldaar met de inrigting en werking van dergelijke vereenigiugen nader bekend werden. Vooral trokken hunne aandacht de trades unions. Na hun terugkeer uit Engeland vroegen de arbeiders de oprigting van de arbeidersregtbanken en de uitbreiding van het regt van vereeniging. In de vereeniging meende men thans al zijn heil te zien, om tot zelfstandigheid te komen. Aan dit goede denkbeeld klemden zich echter een menigte dwaalbegrippen, voortgesproten uit de gebrekkige inzigten in de wetten van den ar-
{==143==} {>>pagina-aanduiding<<}
beid van hen, die zich te groote illusien van zulk een toestand vormden. Na de verkiezing van Gedeputeerden voor het wetgevend ligchaam, in Junij 1863, waren eenige arbeiders er op uit, om hunne theorie van associatie in toepassing te brengen. De Société du credit mutuel werd opgerigt met het doel om de deelhebbers crediet te verschaffen en het tot stand komen van nieuwe productie- consumtie- en crediet-vereenigingen te bevorderen. Weldra zag men eene menigte plannen en vereenigingen te voorschijn treden. Onder de laatste namen de crediet-vereenigen eene eerste plaats in. Ofschoon van jonge dagteekening zijn zij toch het talrijkste. De eene reeks is voor kleine bazen en handelaars, de andere voor loontrekkende werklieden opgerigt. De eersten zijn voorschotbanken in den geest der duitsche, de andere zijn meer een soort van spaarbanken, om met het kapitaal productieve vereenigingen tot stand te kunnen brengen. Met dat ideaal voor oogen vereenigden zich patroons en werklieden. De eerstgenoemden slaagden er in, om het plan van den advocaat Bonnier te verwezenlijken en stichtten eene union nationale du commerce et de l'industrie. Deze vereeniging telde in 1867 5000 leden in 43 groepen of kamers verdeeld. De arbeiders waren daarin minder gelukkig. Zij vroegen ook voor zich van de wetgevende magt het regt om zoodanige kamers op te rigten geheel uit werklieden bestaande, die door het algemeene stemregt zouden worden gekozen. In de zitting van het
jaar 1865 maakte dit verzoek een onderwerp van ernstig onderzoek en levendig debat uit. De keizer zeide: ‘Ik ben er op gesteld, dat al de hinderpalen worden uit den weg geruimd, die tot dusverre tegen de oprigting van vereenigingen met het doel, om het lot der arbeidende klasse te verbeteren, bestaan hebben. Door de oprigting dezer vereenigingen te gedoogen, zullen wij, zonder de zorg voor de openbare veiligheid te verzuimen, eene nuttige proefneming bevorderen.’ Maar wat men ook aanvoerde ten voordeele dier vereenigingen, de regering kon niet besluiten hare toestemming te geven tot algeheele vrijheid van handelen. Zij toonde zich slechts geneigd om eenige formaliteiten op te heffen, die de uitbreiding van de coöperatieve genootschappen tot dusverre belemmerden. Inmiddels nam die uitbreiding toe. Vele dier vereenigingen dankten haar kapitaal aan de Société du crédit au travail. Te Parijs heeft de discontokas van de volksvereeniging hare voetstappen gevolgd en de keizer schonk in

{==144==} {>>pagina-aanduiding<<}
1866 eene som van 500.000 frs., om eene kas voor coöperatieve vereenigingen tot stand te brengen. Deze discontokas bezat toen reeds een kapitaal van 1 millioen frs. In de departementen verrezen kort daarna 5 à 6 dergelijke kassen. In de tweede helft van 1866 telde men in Parijs 120 vereenigingen voor onderling crediet, 7 consumtieve en 51 productievereenigingen; in de departementen een honderdtal vereenigingen van gemengden aard. Natuurlijk maken niet alle even goede zaken. De oudste, die de proef hebben doorgestaan, zijn de soliedste. Van de productievereenigingen, die na de stormen van de februarij-omwenteling zijn staande gebleven, deels door de hulp van den staat deels door de energie en volharding harer oprigters, behooren de volgende tot de meest bloeijende. De associatie van de metselaarsgezellen van de straat Saint Victor werd in 1848 opgerigt door 17 arbeiders zonder kapitaal en zonder hulp van den staat. Zij maakte zich spoedig het vertrouwen van het publiek waardig. Ze kreeg volop werk. Zij dong naar de grootste werken mede. Verscheidene voorname hôtels, het nieuwe station van den spoorweg van Orleans en andere openbare werken zijn door haar ten genoege van de uitbesteders en tot haar eigen voordeel tot stand gebragt. In 1858 had zij reeds een kapitaal van 1.234.461 frs. omgezet, waarop een winst van 130.000 frs. overschoot; in 1864 had zij een omzet van 1.300.000 frs. en een kapitaal van 200.000 frs. In 1866 telde zij 83 aandeelhouders. Van hare inkomsten wordt 40 pCt. voor het bedrijfs-kapitaal afgezonderd en 60 pCt. bestemd voor uitbetaling van het loon. De arbeid wordt beloond naar den aard van het werk en de bekwaamheid van den werkman. De vereeniging bedient zich buitendien van een honderdtal werklieden, die niet in de winsten deelen. Twee personen uit de aandeelhouders-werklieden voeren het beheer der zaken.
Nadat in 1848 350 patroons en werklieden in het pianovak vruchtelooze pogingen hadden aangewend, om van het gouvernement van '48 een voorschot te krijgen, besloten 14 arbeiders voor eigen rekening eene onderneming op touw te zetten. Zij bragten met moeite een som van 229½ frs. bijeen en de noodige gereedschappen en werktuigen. Zij vingen in Maart 1849 hunne zaak aan. In Mei deelden zij 6 fr. 61 cts. per hoofd. Zij hadden met onnoemelijk veel bezwaren te worstelen en moesten zich geruimen tijd aan broodsgebrek blootstellen. Nogtans wisten zij die bezwaren te boven te komen en mogt het hun gelukken

{==145==} {>>pagina-aanduiding<<}
in 1850 een bedrijfs-kapitaal van 40000 frs. te bezitten. In 1852 splitsten de aandeelhouders, die tot 32 waren aangegroeid, zich in twee vereenigingen, waarvan nog eene bestaat en eene uitgebreide inrigting bezit, door stoom gedreven. De pianomakers van de Rue Gatiol, onder dien naam zijn zij bekend, bezitten thans een groote reputatie in hun vak.
De Association Remquet werd in 1848 door 16 gezellen van de gelikwideerde drukkerij van Renouard opgerigt. Remquet, als bestuurder van de gelikwideerde zaak, vereenigde zich met zijne werklieden, om de zaak voor gemeenschappelijke rekening voort te zetten. De staat schonk een voorschot van 80.000 frs., in 10 jaren af te betalen. Het voorschot werd binnen de bepaalden tijd terugbetaald en de winst van 155.000 frs. percentsgewijs naar ieders arbeid in den afgeloopen tijd onder de aandeelhouders verdeeld. Ook de hulparbeiders, die langer dan 3 maanden in de drukkerij hadden gewerkt, kregen een deel der winst.
De vereeniging der bril-glazenslijpers werd door 13 arbeiders in 1849 met een voorschot van den staat begonnen en bezat na 17 jaren een uitgebreide fabriek, 400.000 frs. aan kapitaal, terwijl voor 640.000 frs. werd omgezet. Het intreegeld, dat vroeger 300 frs. was, bedroeg in 1866 10000 frs.
De schrijnwerkers-vereeniging in de Rue St. Joseph, de vereeniging der blikslagers, der stoelendraaijers, der zadelmakers en vijlenhakkers zijn allen door den staat ondersteund en verkeeren thans in grooten bloei.
Maar de beweging bepaalde zich niet enkel bij de hoofdstad. In een klein dorp, verscholen aan den rand der Ardennes, met name Fourmies, beproefden eenige arme werklieden eene machinale spinnerij op te rigten. Het kleine kapitaal, door 12 hunner bijeengebragt, was niet voldoende om de zaak te beginnen. Een pachter sloot zich bij hen aan, die het benoodigde kapitaal vol maakte. De ‘spinnerij der 13 apostelen’ begon te bloeijen. De naijver wekte ook anderen op, om zich te vereenigen en thans is het onaanzienlijke dorp tot een kleine industriele stad verheven, die eervol bekend staat op de markt van gekamde wol. In Lyon is in 1866 eene vereeniging onder de wevers tot stand gebragt, die van gouvernementswege ondersteund en door den keizer met een voorschot van 300.000 frs. is begiftigd.
De consumtie-vereenigingen hebben in Frankrijk geen ont-
{==146==} {>>pagina-aanduiding<<}
wikkeling van eenige beteekenis verkregen. De meeste, van de weinige die tot stand zijn gekomen onder het tweede keizerrijk, worstelen nog met de bezwaren aan hare oprigting verbonden. Vooral zijn de pogingen, tot dat einde te Parijs beproefd, mislukt. Alleen vind ik van de oprigting eener association générale d'approvisement et de consommation melding gemaakt, maar van hare resultaten is mij niets bekend. Daarbuiten zijn sommige beter geslaagd. Als zoodanig verdienen vermelding de broodbakkerijen en de Societés alimentaires in de zuidelijke en noordelijke departementen opgerigt, deels door het initiatief van de arbeiders, deels door de medewerking van fabriekanten en philanthropische vereenigingen. De société alimentaire te Grenoble is een van de bloeijendste inrigtingen van dien aard. Alleen in Lyon bestonden in 1866 22 consumtieve vereenigingen, waarvan 17 sedert 1863 opgerigt. Een der meest belangwekkende is de Société de Beauregard, te Vienne; zij is te gelijk eene consumtieve en credietvereeniging. In 1851 ontbonden, ving zij op nieuw op kleine schaal hare werkzaamheden aan. Zij rigtte eene kleine hoeve en eene melkerij op, verkocht houtskool, vervaardigde laken en nam ook eene vereeniging voor voedingsmiddelen over. Zij bezit thans eene uitgebreide lakenfabriek, eene molen, eene bakkerij, een gaarkeuken en een kolenmagazijn. Buiten het voorregt van goedkoope en deugdzame levensmiddelen trokken de aandeelhouders in 1864 een dividend van 8 pct.
De vrijheid en eenheid van Italie zijn feiten van de laatste 10 jaren. Van dit tijdstip dagteekent ook de ontwaakte geest van vrijheid en zelfstandigheid bij de arbeidende klassse aldaar. Er is zeker geen land in Europa waar, op zulk een betrekkelijk klein gebied, de zeden en gewoonten, de behoeften en middelen van de arbeidende klassen om tot welstand en zelfstandigheid te geraken meer uiteenloopen, dan in dit koningrijk. Die zucht naar zelfstandigheid door vereeniging heeft zich echter het meest in de noordelijke, industriële gemeenten geopenbaard. Vooral heeft zij zich sedert 1860 doen kennen in de menigte onderstandsvereenigingen (società di Mutuo Soccorso), die ten behoeve van en door de arbeidende klasse, zoowel voor het mannelijk als vrouwelijk deel, zijn in het leven geroepen. Haar getal bedraagt over de 600. Zij zijn echter nog niet wettig erkend, maar kunnen in regten vervolgd worden in de personen van hare respectieve voorzitters of secretarissen. Dit neemt echter niet weg,

{==147==} {>>pagina-aanduiding<<}
dat zij bewijzen van een krachtig bestaan geven. Van tijd tot tijd worden door die vereenigingen congressen gehouden, waarop de toestand van de arbeidende klasse en de middelen om daarin verbetering te brengen worden besproken. Ook worden onderwerpen van politieken aard niet onaangeroerd gelaten. Sommige vereenigingen, door de arbeiders van fabrieken gevormd, hebben op haar program ook de kwestie der loonen geplaatst en nemen dan het karakter van de engelsche Trades Unions aan. Zij staan dan meestal in verband met den Internationalen werkmans-bond, ofschoon zij zich gewoonlijk niet door handelingen kenmerken, die tegen de orde en wet indruischen. De meeste van die onderstandsvereenigingen steunen echter op valsche economische grondslagen, zoodat het staat te vreezen, dat haar toekomst niet zoo gunstig is. Om daarin te voorzien heeft het bestuur der spaarbank van Milaan (de Cassa di Risparmio) in 1863 drie premien uitgeloofd, van 3000-1000 lires, aan die vereenigingen, die een duidelijk overzigt geven van hare organisatie en van den staat harer kas. Jaarlijks herhaalt zij die premien en dat met zulk een goed gevolg, dat, van 1863-68, 289 dier vereenigingen hare organisatie bekend hebben gemaakt en op zekerder grondslagen zijn gevestigd. De voornaamste dier vereenigingen is de Associazioni Generale degli Operai di Torino. In 1851 opgerigt, telt ze thans 8000 leden met een reservekapitaal van 368.000 lire. In 1854 benoemde de vereeniging eene commissie en verstrekte ze eene som van 1000 lire, om daarmede en coöperatieven winkel op te zetten, die in 1863 voor een millioen lire had omgezet.
Eene dergelijke vereeniging onder vrouwen aldaar telt 2500 leden en bezit thans een bloeijenden coöperatieven winkel.
In Milaan zijn dergelijke vereenigingen van een gemengd karakter onder de werklieden van de verschillende takken van bedrijf zeer talrijk. De voornaamste van deze is de Societá General degli Operai di Milano e dei Corpe Santi. Zij telt thans 4474 leden, ofschoon ze vroeger het dubbel aantal sterk was, maar de helft werd geschrapt wegens wanbetaling. Zij bezat in 1867 een kapitaal van 178.903 lire en is op denzelfden voet ingerigt als de algemeene vereeniging te Turijn. Daar bestaat ook eene vereeniging onder vrouwen. Ook telt eene vereeniging van dienstboden 680 leden met een kapitaal van 100.000 lire. Zij heeft een afdeeling voor onderscheiding bij loffelijk dienstbetoon, een spaarbank en een coöperatieven winkel. In de onderscheidene

{==148==} {>>pagina-aanduiding<<}
provinciën van Lombardije munten vooral de vereenigingen te Lodi en Cremona uit. De eerste bezit een bank van eer, een volksbank, een circulerende leesinrigting, coöperatieve winkels, zondag- en avondscholen. De vereeniging te Cremona telt 1000 leden en bezat in 1867 een kapitaal van 51.658 lire. Zij gaf den stoot tot de oprigting van eene vrouwenvereeniging, met 500 leden, tot de vestiging van eene circulerende leesinrigting, een onderstandsfonds en eene winkelvereeniging. Door de ijverige bemoeijingen van professor Luzzati zijn dergelijke coöperatieve vereenigingen over geheel Noord-Italie verspreid. In Milaan hebben de werklieden het voorbeeld der metselaars te Parijs gevolgd door zich te vereenigen tot het aannemen van bouwwerken. De vereenigingen der kleermakers, boekdrukkers, sjouwerlieden, dienstboden, steenbakkers en waschvrouwen te Milaan, der boekdrukkers te Lodi, der timmerlieden en boekdrukkers te Turijn enz. zijn alle op coöperatieve grondslagen tot productie gevestigd. Deze productievereenigingen zijn echter van weinig beteekenis. De volksbanken hebben mede een groot voorstander en bevorderaar in professor Luzzati gevonden en zijn in Noord- en Midden-Italie zeer verbreid. Zij strekken echter grootendeels ten nutte van kleine kooplieden.
Uit het overzigt, dat we van de coöperatieve beweging der hedendaagsche arbeidersbevolking in de voornaamste industriële landen hebben gegeven, ontwaart men eene verrassende overeenstemming in beginsel en einddoel, bij geringe verscheidenheid in de keuze der middelen, om tot het doel te geraken.
Als eerste voorwaarde stelt zij zich kapitaalvorming ten doel, hetzij door vermeerdering van inkomen, hetzij door het inkomen ten meesten voordeele aan te wenden. Kapitaalvorming is op hare beurt een middel om nader tot het doel te geraken: vrijmaking en ontwikkeling van de arbeidende klasse. Daarom zien we overal, waar eene coöperatieve vereeniging van eenige beteekenis, onder welken vorm ook, wordt opgerigt, bevordering van stoffelijken welstand naast ontwikkeling van den geest als werkkring voorgeschreven. De solidariteit van belangen, die de leden der vereeniging verbindt, doet haar invloed krachtiger en duurzamer gevoelen, dan alle beschermende wetten of philanthropische instellingen immer vermogten; de naijver, die er uit ontstaat, verhoogt het gehalte van de massa aanmerkelijk. Door de betere

{==149==} {>>pagina-aanduiding<<}
begrippen van economie, die zij in de vereeniging opdoet, erlangt zij ook een beter begrip van hare sociale en politieke verhouding tegenover het overige deel der burgerij. Met die kennis toegerust zal zij eens een even werkzaam deel aan de sociale aangelegenheden kunnen nemen, als de overige politiek vrije burgers van den staat.
De keuze van den vorm der coöperatie zagen we gewijzigd naar gelang van nationaliteit, behoeften en inzigten. De volken van den germaanschen tak worden daarin geleid door het beginsel, om het nieuwe aan het oude te verbinden, meer door hervorming dan door omverwerping; zij leggen daarbij een bezadigden geest en veel energie en volharding aan den dag, van het eenvoudige lot het zamengestelde overgaande. Hunne leus is: door eigen kracht uit kleine, maar goed gevestigde beginselen iets goeds en praktisch tot stand te brengen. Zij slagen daardoor meestal in hunne ondernemingen. De volken van den keltischen tak huldigen daarentegen meer het beginsel van omverwerping, zij breken liefst geheel met het oude. Zij gaan daarbij veelal met eene onbesuisde voortvarendheid te werk. Zij beproeven hun doel vaak te bereiken met middelen, die hunne krachten te boven gaan. Van daar gewoonlijk hun steunen op vreemde hulp, maar van daar ook veelal hunne teleurstelling. Is de crediet- en consumtieve vereeniging het voorname middel waardoor de arbeidersbevolking van den germaanschen tak hare stoffelijke welvaart tracht te verzekeren, de arbeiders der romaansche volken bezigen daartoe bij voorkeur de productieve vereeniging. De eene stelt daarbij eigenhulp, de andere vaak staatshulp op den voorgrond. De romaansche volken zien in de productieve vereeniging het einddoel van hun streven, de germaansche gebruiken de productieve vereeniging slechts als een middel om tot meer zelfstandigheid te geraken. De eerste willen den arbeid in het kapitaal doen opgaan, de anderen trachten slechts den arbeid van het kapitaal vrij te maken. De germaansche volken willen den vierden stand tot zelfstandigheid verheffen, de romaansche trachten den kapitaal-bezittenden stand ten onder te brengen, de democratie de plaats van de plutocratie te doen innemen. Van daar dat de coöperatieve beweging der germaansche volken meer een economisch-sociale, die der romaansche volken eene poliek-socialistische
strekking heeft. Welke van die beide rigtingen het zekerst en snelst tot

{==150==} {>>pagina-aanduiding<<}
het doel zal leiden, dat de coöperatieve beweging onzer dagen beoogt, zal de toekomst moeten leeren. Daarvan zal de goede oplossing van het arbeiders-vraagstuk voor een groot deel afhangen.
(Wordt vervolgd.)

Nog iets over de ‘profetia fratris Hermanni.’

Naar aanleiding van het stuk onder bovenstaanden titel in het vorig nummer der Vad. Lett. geplaatst, zendt ons de Heer H.M.C. van Oosterzee te Haarlem hetzelfde stuk in M.S., gedagteekend van 1709, oogenschijnlijk in papier en schrift de kenmerken dragende van dien tijd, dat slechts in enkele weinig beteekenende bijzonderheden van de medegedeelde lezing verschilt. De voornaamste zijn, dat de titel luidt: ‘Vaticinium f.H.’ voor ‘Profetia f.H.;’ dat de leeftijd van fr. Hermann op c. 1300 gesteld en de bron van het afschrift ‘een Brandenburgsch manuscript’ genoemd wordt. Voorts, behalve enkele minbeduidende varianten, in Vs. 49 undenum in plaats van tridenum en in Vs. 61 fovet voor het dáár tamelijk onverstaanbare tenet. Eindelijk is het M.S. van verklarende kantteekeningen voorzien, veel minder uitgebreid dan die van C.N., maar daarmede meestal in hoofdzaak overeenstemmende. De Heer v. Oosterzee wil gaarne aan belangstellenden het handschrift ter inzage zenden, indien zij zich daarom mochten aanmelden.

R.





{==151==} {>>pagina-aanduiding<<}

De Phaedo van Plato.

Door Dr. D. Burger.

De menschelijke kennis is wel eens vergeleken met een man, die een lantaarn dragend door eenen langen, donkeren gang voortgaat. Naarmate hij verder komt, wordt het vooruit lichter, maar tevens van achteren weer donkerder. Naarmate toch onze kennis met nieuwe voorwerpen verrijkt wordt, raken vele oude dingen in vergetelheid. Een dier oude dingen wil ik thans weer in herinnering brengen, zonder daarom juist te vreezen, dat men mij van het uit de sloot halen van oude koeien zal beschuldigen. Deze spreekwijs toch wordt, vreemd genoeg, van het oprakelen van dingen, die zulks niet waard zijn, gebezigd; maar ik hoop, dat het onderwerp van deze verhandeling anders zal beoordeeld worden.
Ik heb mij meer dan eens verwonderd, wanneer ik door menschen van verschillende richting hoorde beweren, dat de leer der onsterfelijkheid van de menschelijke ziel ruim achttien eeuwen geleden voor het eerst verkondigd is, en dat de blinde heidenen daarvan niets geweten hebben. Ik wil nu niet uitweiden over de voor de hand liggende gevolgtrekkingen aangaande de waarschijnlijkheid van een leerstuk, waaraan gedurende zooveel eeuwen niemand gedacht zou hebben; want de geheele bewering steunt op onkunde. Het geloof in de onsterfelijkheid speelt in de

{==152==} {>>pagina-aanduiding<<}
meeste oude godsdiensten eene groote rol, zooals onder anderen uit de plengoffers aan de geesten der voorouders blijkt; en reeds in de 4e eeuw vóór onze tijdrekening is een wetenschappelijk geschrift verschenen, waarin de onsterfelijkheid van de menschelijke ziel wijsgeerig betoogd wordt. Dit geschrift, hetwelk wij nog in zijn geheel bezitten, is de Phaedo van Plato, waaromtrent ik thans het een en ander wil mededeelen.
Plato geeft in den Phaedo een verhaal van den laatsten levensdag en het uiteinde van zijnen leermeester Socrates, en hoe deze zijne vrienden troostte door hun de gronden bekend te maken, waarop hij zich van de onsterfelijkheid van de menschelijke ziel overtuigd hield. Plato geeft evenwel uitdrukkelijk te kennen, dat hij zelf bij dit gesprek niet tegenwoordig was, daar hij juist ziek te bed lag; en hij laat in zijn boek het op dien dag gebeurde door Phaedo, eenen vriend en discipel van Socrates, aan Echecrates, eenen anderen vereerder van dien wijsgeer, verhalen. Dit geeft wel eenige aanleiding tot het vermoeden, dat wij hier meer met eene dramatische inkleeding van een wijsgeerig betoog dan met een getrouw verhaal van gebeurde zaken te doen hebben; ofschoon wij daarom geenszins beweeren, dat de hoofdzaken zich niet aldus hebben toegedragen. Deze onzekerheid doet echter aan de schoonheid van het verhaal en aan de waarde der redenering volstrekt geen afbreuk, en wij kunnen dus geheel onbeslist laten, wat er eigenlijk gebeurd is, en wat wij aan de inkleeding van Plato moeten toeschrijven. Phaedo verhaalt dan het volgende.
Socrates was na zijne veroordeeling nog eenen geruimen tijd, eene maand ongeveer, in de gevangenis geweest, voordat hij den gifbeker moest drinken; omdat juist den dag vóór zijne veroordeeling het schip bekranst was, waarmede de jaarlijksche processie naar den tempel van Apollo te Delos gezonden werd, en het in Athene verboden was, zoolang als die processie duurde iemand ter dood te brengen. Gedurende dien tijd hadden zijne vrienden hem dagelijks bezocht, en hem steeds kalm en bedaard gevonden; ja ook als hij alleen was had hij die zelfde kalmte bewaard, want hij had zelfs voor tijdverdrijf in de gevangenis verzen gemaakt, namelijk een loflied op Apollo, en eene berijming, zou ik haast zeggen, van de fabelen van Aesopus. Het is zeer jammer, dat wij die dichtstukjes niet meer hebben. Wij zouden daardoor eenen blik in het gemoed van Socrates kunnen slaan, die ons thans geweigerd is.

{==153==} {>>pagina-aanduiding<<}

Toen nu de dag, waarop hij sterven moest, was aangebroken, kwamen zijne vrienden vroeger dan gewoonlijk, en vonden hem in gezelschap van zijne vrouw, Xanthippe. Daar deze dadelijk, op het zien der binnenkomende vrienden, geweldig zenuwachtig werd, liet Socrates haar naar huis brengen, en begon terstond alzoo met zijne vrienden te spreken, dat ieder duidelijk merkte, dat hij ook op dezen dag volkomen kalm en gerust was. Dit bevreemdde zijne vrienden, want het was hun toch wat al te sterk, en zij konden hunne verwondering niet verbergen. Socrates gaf hierop te kennen, dat hij bepaald overtuigd was, dat de dood voor den echten wijsgeer geen ongeluk maar een geluk is, en dat het daarom ongerijmd zou wezen, indien hij zich daarover bedroefde. Zijne vrienden verzochten hem de gronden, waarop deze zijne overtuiging steunde, mede te deelen. Socrates was hiertoe bereid, en zeide dat de echte wijsgeeren zich hoofdzakelijk ten doel stellen hunnen geest te ontwikkkelen en zich heldere denkbeelden te verwerven, en dat zij meenen dit veel beter te zullen kunnen doen, wanneer hunne ziel van het lichaam bevrijd is, en dus niet meer door lichamelijke aandoeningen en hartstochten in het denken belemmerd wordt. Dit laat zich hooren, zeggen zijne vrienden, maar bijna niemand gelooft tegenwoordig, dat de ziel na den dood blijft bestaan. Bijna algegemeen houdt men het er voor, dat bij den dood lichaam en ziel beide vernietigd worden. Weet gij bewijzen voor het voortduren der ziel na den dood des lichaams?
- Ik moet hier in het voorbijgaan opmerken, dat, toen Plato dit werk in het licht gaf, de godsdienst der oude Grieken voor het uiterlijke nog bestond, maar dat het geloof er uit geweken was, daar de dichterlijke voorstellingen, die de voorgeslachten bevredigd hadden, het tegenwoordige geslacht niet meer voldeden. Dat Socrates eenen beteren grondslag gezocht had, was hem door de conservatieven tot misdaad gerekend. -
Socrates antwoordt, dat hij de gevraagde bewijzen meent te weten. Vooreerst toch ziet men, zeide hij, dat bij het voortdurend ontstaan en vergaan, hetwelk op aarde plaats heeft, telkens de nieuwe toestanden uit tegenovergestelde voortkomen, b.v. warmte uit koude, licht uit duisternis, slapen uit waken, enz. en omgekeerd koude uit warmte, duisternis uit licht, waken uit slapen, enz. Hij oordeelt dus, dat men hetzelfde van leven en dood moet zeggen, en dat leven uit dood ontstaat, evenals dood uit leven.

{==154==} {>>pagina-aanduiding<<}
Ware dit zoo niet: dan zou eindelijk alles dood zijn; en wij zien het leven op aarde niet verminderen.
Hiermede verbindt Socrates eene opmerking, die in de geschriften van Plato telkens wederkomt, en waaraan deze veel waarde hecht, te weten: dat het vlugge leeren der kinderen, en het vormen van denkbeelden van volmaakte dingen, die nergens op aarde zóó volmaakt gezien worden, een bewijs is, dat de ziel van den mensch vóór de geboorte bestond, en dat leeren slechts herinnering is van het vroeger gekende. Komt nu leven uit dood, evenals dood uit leven, dan moet de ziel, voordat zij den toestand, dien wij leven noemen, aanvaardde, in den toestand geweest zijn, dien wij dood noemen, en gaat daar bij het sterven weer in over; en heeft zij in dien vorigen toestand bewustzijn gehad, dan laat zich hetzelfde van den toekomstigen verwachten.
Dit laat zich nog meer bevestigen door de waarneming, dat wij de eeuwige natuurwetten en de onveranderlijke waarheden der wiskunde en der wijsbegeerte waarlijk niet met onze zintuigen maar met onze ziel leeren kennen, en het dus klaarblijkelijk is, dat de ziel verwant is met het eeuwige en onvergankelijke; zoodat, terwijl zelfs het lichaam na den dood blijft bestaan, de ziel, die het lichaam verlaten heeft, met recht als onvergankelijk kan beschouwd worden.
Toen Socrates dit gezegd had, ontstond er eene diepe stilte, en allen waren in overpeinzingen verzonken. Simmias en Cebes evenwel, twee vrienden van Socrates, fluisterden met elkander. Socrates merkte dit en vroeg, wat zij hadden. Och, zeiden zij, wij hebben nog eenige zwarigheden, doch wij vreezen u thans daarmede lastig te vallen. Socrates, dit hoorende, deed een uitroep van verwondering, en werd bijna boos, omdat zij hem voor zóó kleingeestig hielden, dat hij thans over zóó iets niet zou willen spreken; en hij verzocht hen de zwarigheden, die zij hadden, ronduit te zeggen. Hierdoor moed gekregen hebbende maakten zij de volgende tegenwerpingen.
Simmias zegt, dat velen hun ziel vergelijken met de harmonie van een muziekinstrument, zoodat zij dan de ziel als de harmonie van het lichaam aanmerken. Nu is het ontegenzeggelijk, dat de harmonie met de eeuwige natuurwetten, met de wiskunstige waarheden verwant is, en toch vergaat zij, als het muziekinstrument verbroken wordt. Hetzelfde moet men immers van

{==155==} {>>pagina-aanduiding<<}
de ziel verwachten, wanneer het lichaam bij den dood vernietigd wordt.
Cebes daarentegen maakt eene geheel andere tegenwerping. Hij zegt, dat hij voor zich geen bezwaar ziet in het aannemen van een bestaan van de ziel vóór de geboorte; maar dat, ook al wordt dit aangenomen, toch daaruit in 't geheel niet volgt, dat de ziel ook na den dood zal voortbestaan; hetwelk hij opheldert door de ziel te vergelijken met eenen wever, die zijn eigen kleed weeft, en vele kleederen verslijt, maar toch, vóór dat het laatste kleed versleten is, sterft. Evenmin als men uit het bestaan van dat laatste kleed zou kunnen besluiten, dat de man nog leven moet, kan men uit het bestaan van het lijk de gevolgtrekking maken, dat de ziel van den gestorvenen nog ergens voortbestaat.
Socrates hoort deze tegenwerpingen met blijkbaar genoegen; want het verheugt hem, dat er zulke ernstige overpeinzingen zijn opgewekt, en hij gevoelt in zich de kracht, om ze te beantwoorden.
Vooreerst behandelt hij de tegenwerping van Simmias. Dat de ziel eene harmonie van de deelen des lichaams is wordt z.i. tegengesproken, vooreerst door de uit het vlugge leeren der kinderen zoo even gemaakte en niet weerlegde gevolgtrekking, dat de ziel vóór de geboorte moet bestaan hebben. De harmonie van een muziekinstrument toch bestaat evenmin vóór als ná dit instrument. Verder, door de gewone opmerking, dat men de deugd als de harmonie, de ondeugd als de disharmonie van de ziel beschouwt; daar het toch wat al te dwaas is van de harmonie of disharmonie eener harmonie te spreken. Eindelijk, en dit is m.i. een bewijs, waaraan Plato groote waarde toekent, daar hij het ook elders uitwerkt, door het feit der zelfbeheersching. De ziel beheerscht wel degelijk het lichaam en dwingt het tot handelen of rusten, vaak tegen de neiging des lichaams om het tegenovergestelde te doen, b.v. wanneer het lichaam dorstig is, en de ziel, wetende, dat koud water te drinken bij groote verhitting nadeelige gevolgen kan hebben, het lichaam dwingt met drinken te wachten, enz. Eene harmonie toch is geheel afhankelijk van het muziekinstrument, maar kan dit geenszins beheerschen. Hiermede heeft hij Simmias beantwoord, en wendt zich nu tot Cebes.
Socrates ontveinst niet, dat het bezwaar van Cebes ook bij hem zwaar heeft gewogen. Hij verhaalt daarom, hoe hij vroeger gestudeerd had, en welke overwegingen hem over dit bezwaar

{==156==} {>>pagina-aanduiding<<}
hadden heengeholpen. Hij had zich eerst met de disputeerkunst bezig gehouden en geredeneerd als de sofisten; maar hij had spoedig gemerkt, dat hij zóó nog meer in de war kwam. Toen was hij de leer van Anaxagoras gaan bestudeeren, die alles uit natuurwetten en physische krachten zocht te verklaren; maar ook hier had hij geene bevrediging gevonden, want hij was op verschijnselen gestooten, die door geene natuurwetten te verklaren waren; b.v. dat hij thans in de gevangenis op zijne legerstede zat, zou een natuurkundige uit den bouw zijns lichaams, uit de inrichting zijner beenderen, zenuwen en spieren verklaren; en toch was de oorzaak elders te zoeken; want hij had uit de gevangenis kunnen ontvluchten, maar had dit niet willen doen, omdat hij het voor ongeoorloofd hield een wettig uitgesproken vonnis te verijdelen door de straf te ontloopen. Hij zat dus hier ten gevolge van deze zijne overtuiging, en dit kon de natuurkundige beschouwing van het menschelijke lichaam niet verklaren; want, zeide hij, ik geloof, dat, als ik deze overtuiging niet had, deze beenderen, zenuwen en spieren reeds lang door mijnen wil over de grenzen, in Boeotië of Thessalië, zouden gebracht zijn. Hij had zich dus op eene andere wijze zoeken te helpen, en had opgemerkt, dat twee geheel tegenstrijdige eigenschappen niet in hetzelfde ding kunnen bestaan. Vuur b.v. is warm en kan niet koud wezen, sneeuw is koud, en kan niet warm wezen, enz. Komt dus bij eenig ding eene met den aard van dit ding tegenstrijdige eigenschap, dan moet het wijken of vernietigd worden. Nu is de ziel. de oorzaak des levens, want men zegt algemeen van een levend wezen, dat het bezield is. Sterft dit wezen, dan gaat de ziel er uit; maar zij kan zelve niet sterven, daar dit met haren aard in strijd is, evenals warmte met den aard van sneeuw, koude met dien van vuur, enz.
Doch waar blijft de ziel, als de mensch sterft? Ja, zegt Socrates, dat weet ik niet; maar ik heb er eens eene voorstelling van hooren verkondigen, die mij wel niet als bewezen waarheid, maar toch als hoogst waarschijnlijk voorkwam. Deze wil ik kortelijk mededeelen; want voor uitvoerige behandeling hebben wij geen tijd meer.
De aarde is volgens deze voorstelling niet volkomen rond maar heeft de gedaante van een door twaalf vlakken begrensd lichaam. In die vlakken zouden diepten zijn, waarin het water samenvloert, zooals, in de door ons bewoonde streek, in het bekken der

{==157==} {>>pagina-aanduiding<<}
Middellandsche zee. Nu zouden de menschen in die diepten, rondom het dáár samengevloeide water wonen, en de goden op de hoogten, die de door de menschen bewoonde streken van elkander scheiden. Op die hoogten zou alles veel schooner en helderder zijn dan in die diepten, waar nevels en vochtigheid naar toe zakken. Verder zouden de in die diepte gevormde zeeën door middel van door de aarde heengeboorde, kolossale, natuurlijke tunnels met elkander gemeenschap hebben; en in die tunnels zou het water steeds in beweging zijn. Nu zouden de zielen na den dood deels, voorzoover zij door de echte wijsbegeerte reeds gereinigd zijn, naar de hoogten opstijgen, die door de goden bewoond worden, deels door die tunnels naar het binnenste der aarde gevoerd worden, en na, voor zoover zij hiervoor vatbaar zijn, gereinigd te wezen, wederom in lichamen geboren worden; terwijl zij, die ongeneeslijke gebreken en zonden hadden, in die onderaardsche stroomen zouden gedompeld worden, om nimmer meer daaruit te voorschijn te komen.
Wanneer wij nu deze voorstelling van de inkleeding, welke natuurlijk de sporen van de gebrekkige aardrijkskundige kennis dier tijden draagt, ontdoen: dan komt haar inhoud hierop neder.
Men kan de menschen in drie soorten verdeelen, namelijk: ware wijsgeeren, dat zijn zulke personen, die ernstig naar waarheid en zedelijke volmaking streven: gewone menschen, die noch geheel en al deugdzaam, noch geheel en al slecht zijn; booswichten, die wetens en willens kwaad doen, en zich om deugd en waarheid in 't geheel niet bekommeren. Nu zegt Socrates te gelooven: dat de zielen der eersten, na den dood, naar eene hoogere geestenwereld opstijgen, en dáár de zaligheid genieten, die uit de onmiddellijke aanschouwing der waarheid voortspruit; dat de zielen der gewone menschen eene soort van loutering ondergaan, en wederom geboren worden, in lichamen en toestanden, die aan de in hun vorig leven gekregene gewoonten en hebbelijkheden beantwoorden; en dat de zielen der booswichten na den dood in het niet verzinken, of althans, daar vernietiging eigenlijk onmogelijk is, in zulk eenen toestand, dien men het best bij onderdompeling in diep water zou kunnen vergelijken.
Daar dus iets van dien aard na den dood met de zielen gebeuren moet, houdt Socrates het voor raadzaam zich in zijn leven met het zoeken naar de waarheid en het beoefenen der deugd bezig te houden; dewijl dit den besten grond geeft om van de

{==158==} {>>pagina-aanduiding<<}
toekomst na den dood eenen beteren toestand dan den tegenwoordigen te verwachten.
Nadat. Socrates aldus zijn gevoelen over de onsterfelijkheid verkondigd had, vroeg Crito hem, of hij nog iets te bevelen had, en hoe hij wilde begraven worden. Hij beval niets; want hij zeide, dat, als zijne discipels goede wijsgeeren geworden waren, zij van zelf goed zouden handelen, en dat, in het tegenovergestelde geval, beloften niets zouden baten; en wat de begrafenis betreft, zoo lachte hij daarmede, zeggende: gij kunt mij niet begraven, want, als ik dood ben, is de ware Socrates weg; en wat gij met het overgeblevene lijk wilt uitvoeren, raakt mij eigenlijk niet. Zoo gij echter prijs stelt op de ééne of andere wijs van begraven van dat lijk, doe dit dan zóó als gij zelf oordeelt, dat betamelijk is.
Hierop gaf Socrates een bewijs van echte beleefdheid, hetwelk vooral hen bevreemden moet, die steeds beweren, dat de vrouwen bij de oude Grieken zulk een ongelukkig leven hadden; want hij nam een bad, om de vrouwen van zijn gezin de akelige bezigheid van het wasschen van een lijk te besparen; en ging vervolgens met zijnen vriend Crito in een nabijzijnd kamertje, om afscheid van zijne vrouw en kinderen te nemen. Wat dáár gesproken en gedaan werd, verhaalt Phaedo niet, want de Grieken hielden over het geheel niet van het sentimenteele; maar hij zegt toch, dat Socrates geruimen tijd binnen bleef, hetgeen genoegzaam doet veronderstellen, dat dit afscheid alles behalve ongevoelig en koud moet geweest zijn. Vervolgens kwam Socrates terug, ging zitten, en sprak niet veel meer. Weldra verscheen de cipier, om te zeggen, dat het vergif gereed was, en nam tevens weenend afscheid van Socrates, dien hij gedurende den tijd zijner gevangenschap had lief gekregen. Socrates nam ook hartelijk afscheid van hem en prees hem bij zijne vrienden; en zeide, dat de gifdrank maar moest gebracht worden. Crito meende, dat hij nog wachten kon, daar de zon nog niet geheel weg was; en herinnerde ook aan de vergunning, die de Atheensche wetten aan de veroordeelden gaven, om vóór hunnen dood nog eens eenen lekkeren maaltijd, of wat zij anders mochten verlangen, te genieten. Socrates vond het kinderachtig tot het uiterste oogenblik te wachten, en noemde dit sparen, als alles op is; en het genieten van zinnelijk vermaak in het aangezicht des doods verwierp hij geheel en al. Toen bracht de knecht des cipiers den gifdrank, dien Socrates bedaard uitdronk, onder het

{==159==} {>>pagina-aanduiding<<}
uitspreken van een gebed: dat zijne verhuizing naar de andere, onbekende wereld gezegend zijn mocht. Zoodra hij gedronken had, barstten zijne vrienden in tranen en jammerklachten uit, maar Socrates vermaande hen tot bedaardheid, zeggende, dat hij juist, om die hartstochtelijke uitboezemingen te voorkomen, de vrouwen had laten vertrekken; ging volgens het voorschrift van den cipier in de kamer op en neder, totdat zijne beenen zwaar werden, en legde zich vervolgens op zijne legerstede. Het laatste woord, dat hij zeide, was een verzoek aan Crito, om uit zijnen naam eenen haan aan Esculapius, den god der geneeskunst, te offeren; denkelijk, omdat hij oordeelde, nu eerst de ware gezondheid te zullen verkrijgen. Een oogenblik daarna was hij gestorven.
Dit is de korte inhoud van den Phaedo van Plato. Dit boek heeft eeuwen lang velen gesticht, en Cicero beschouwt het als een bewijs, dat Plato zelf vast aan de onsterfelijkheid geloofde, en vurig wenschte dit geloof aan anderen mede te deelen. Toen de oude beschaving verviel raakte ook de Phaedo in vergetelheid, vooral omdat men meende, in de gebeurtenissen, welke in het N.T. verhaald en op het Paaschfeest herdacht worden, een veel beter bewijs voor de onsterfelijkheid te bezitten dan ál de redeneringen van Plato en andere wijsgeeren. Na de herleving der oude letteren werd ook Plato weder meer beoefend, en werden er ook uitgaven en vertalingen van den Phaedo bezorgd; *) maar toch bleef dit werk meer een voorwerp van studie van enkele geleerden, terwijl de groote menigte bleef oordeelen, dat de gemelde gebeurtenissen meer bewezen dan alle philosophie. De juistheid van dit oordeel willen wij nu niet onderzoeken, noch ons mengen in hetgeen door de beoefenaars der historische kritiek hieromtrent wordt aangemerkt; maar wij meenden, dat het in allen gevalle niet nadeelig zou zijn in herinnering te brengen, dat vier eeuwen, voordat die gebeurtenissen hadden plaats gegrepen, de leer der onsterfelijkheid, in een opzettelijk met dit doel vervaardigd geschrift, wijsgeerig betoogd is, en dus het aannemen of verwerpen daarvan met de uitkomsten der historische kritiek niets te maken heeft.
Hier zou ik kunnen eindigen, maar het kwam mij niet onge-
{==160==} {>>pagina-aanduiding<<}
past voor uit twee andere geschriften van Plato nog kortelijk een paar redeneringen te vermelden, die kunnen strekken, om het in den Phaedo betoogde nog meer te versterken. In den Theaetétus namelijk maakt Plato de opmerking: dat het bestaan der ziel, als eene werkelijke eenheid, wordt bewezen door de ervaring, dat wij vijf zinnen hebben en maar één bewustzijn, zoodat het onvermijdelijk is aan te nemen, dat er iets in den mensch aanwezig is, hetwelk de gewaarwordingen dier vijf zinnen samen verbindt, en er een geheel uit vormt; daar geen der zinnen iets zegt aangaande de gewaarwordingen van den anderen, en wij b.v. eenen appel hooren vallen, zien liggen, met de hand tasten, als wij hem oprapen, den geur er van met onzen neus waarnemen, en vervolgens den smaak er van gewaarworden, als wij hem opeten. Gehoor, gezicht, tastzin, reuk en smaak toch kennen elkanders gewaarwordingen niet; maar ons bewustzijn brengt die allen op één voorwerp te huis. Van de éénheid der ziel ligt de gevolgtrekking tot hare ondeelbaarheid en onvergankelijkheid voor de hand.
In de Republiek vinden wij een geheel ander betoog. Aldaar zegt Plato: dat een ding vergaat door zijn eigen gebrekkigheid, niet door invloed van buiten. De invloed van buiten kan de innerlijke gebrekkigheid bevorderen en opwekken; maar vermag zonder dit niets. Daar nu de innerlijke gebrekkigheid der ziel de ondeugd is. en het volstrekt niet blijkt, dat een ondengend mensch korter leeft dan een deugzaam, en het ook ondenkbaar is dat een waarlijk deugzaam mensch door invloed van buiten ondeugend zou worden: zoo is het klaarblijkelijk, dat de ziel noch door hare eigene gebrekkigheid, noch door invloed van buiten vergaan kan.
De onsterfelijkheid der menschelijke ziel is dus een der voornaamste leerstukken der platonische wijsbegeerte; en wij komen terug tot hetgeen wij in het begin zeiden, dat de oude Grieken met die onsterfelijkheid wel degelijk bekend waren.





{==161==} {>>pagina-aanduiding<<}

De legers der nijveren in de laatste helft der XIXe eeuw.

Door Dr. S. Sr. Coronel. *)

‘De XIXe eeuw is ongetwijfeld in een nieuwen en bijzonderen zin de eeuw van den werkman.’

gladstone.

VI.

Middelen tot bevordering van de gezondheid der arbeidende klasse.

De bevordering der gezondheid van de arbeidende klassen is een vraagstuk, dat eerst in onze dagen eene bevredigende oplossing schijnt te gemoet te gaan. Zij maakt een gewigtig onderdeel van de volkswelvaart in het algemeen en van die der arbeidende klassen in het bijzonder uit. Is de staat der volksgezondheid het product van eene menigte omstandigheden en invloeden, die in een gegeven tijd, in en buiten het individu zamenwerken, hij wordt bij de arbeidende klassen inzonderheid beheerscht door die hoofdvoorwaarden van een gezond bestaan, welke in gezond en voldoend voedsel, in eene goede woning, in eene naauwgezette zorg voor reinheid hare oplossing vinden. Dat daarmede een zekere mate van zedelijke-verstandelijke ontwikkeling gepaard moet gaan, hebben wij bij herhaling in onze beschouwingen aangetoond. Hier wenschen wij ons ten slotte te

{==162==} {>>pagina-aanduiding<<}
bepalen tot een algemeen overzigt *) van datgene, wat in het belang van de gezondheid der arbeidende klassen, met betrekking tot verschaffing van goed voedsel, goede woningen en van de middelen tot bevordering der reinheid in de laatste jaren, buiten regtstreeksch toedoen van den arbeider zelven is tot stand gebragt.
De vermeerdering van bevolking en de toenemende cultuur, waarin de arbeidende klassen in genoegzaam alle beschaafde landen zich mogen verheugen, hebben allerwege de behoefte aan meer en beter voedsel doen ontstaan. De productie van voedingsmiddelen, inzonderheid van die welke geacht worden tot eene goede volksvoeding te behooren, heeft echter geen gelijken tred gehouden met de steeds klimmende behoeften, om op eene behoorlijke wijze in het levensonderhoud te voorzien. Daardoor werd eene aanhoudende stijging van den prijs der levensmiddelen veroorzaakt, eene stijging die in geene verhouding staat tot de vermeerdering van inkomen en den voet, waarop de arbeider der 19de eeuw door den drang der omstandigheden genoopt is te leven. Een gevolg hiervan is, dat hij zich met zijn gezin tot een minimum van levensonderhoud moet bepalen en zich vaak met voedingsmiddelen te vreden moet stellen, die niet in staat zijn het verbruik van arbeidersvermogen naar behooren te vergoeden en zijn weerstandbiedend vermogen tegen ziekten en ongemakken op een voldoend peil te houden. Daarbij komen nog eenige andere ongunstige omstandigheden, als: gebrekkige economische begrippen van de werkmansvrouw, om de voordeeligste en beste markt op te sporen, eene goede keuze te doen in den voorraad van levensmiddelen, die voor de behoeften van het gezin geschikt zijn en eindelijk eene gebrekkige kennis van goede en zuinige bereiding der spijzen. Aan den anderen kant is de gebrekkige zedelijke ontwikkeling van den werkman vaak een van de oorzaken, die nadeelig op zijne voeding terugwerken en wel in die gevallen, waar hij een, soms aanzienlijk, deel van zijne verdiensten aan de bevrediging van lusten verspilt, die zijne gezondheid in gevaar brengen.
Als slotsom van een en ander mogen wij dus veilig stellen,

{==163==} {>>pagina-aanduiding<<}
dat de voeding van de arbeidende klassen over 't algemeen onvoldoende is. In welke mate dit bij de afzonderlijke volken het geval is, hangt geheel af van den toestand van bodem en klimaat, van de zeden en gewoonten, van den trap van welvaart, in één woord van den staat van cultuur waarin land en volk zich bevinden. Bij de volken van zuidelijk gelegen landen, met een zeer vruchtbaren bodem, die met zorg in cultuur wordt gebragt, en met een eenvoudige en ingetogen levenswijze zal de volksvoeding gemakkelijker en beter bevrediging vinden, dan in noordelijk gelegen landen, waar een schrale bodem den daaraan besteden arbeid slecht beloont en waar onmatigheid en ongebondenheid tot de heerschende volksgebreken behooren. In landen met een nijvere en goed ontwikkelde bevolking, met een vrijzinnigen regeringsvorm en gemakkelijke verkeermiddelen zal meer gelegenheid bestaan, om aan de eischen eener goede voeding te voldoen, dan in landen met eene trage en weinig ontwikkelde bevolking, die zich te vreden stelt met voedingsmiddelen, die meer door hun volume dan door hun gehalte aan voedende bestanddeelen zich onderscheiden en waar de regering eene ruime productie en een vrijen ruilhandel op allerlei wijze in den weg staat. Het arbeidsvermogen van gene zal grooter dan van deze zijn, zoomede het weerstandbiedend vermogen tegen ziekten, die met eene gebrekkige bloedmaking in verband staan.
De erkenning van het feit, dat de voeding der arbeidende klassen overal in mindere of meerdere mate onvoldoende is, heeft in onderscheidene, vooral industrieele landen en in streken waar de fabriekmatige nijverheid op groote schaal wordt gedreven, naar middelen doen omzien, die daarin eenige verbetering zouden kunnen brengen. Wij hebben in het vorig hoofdstuk gewezen op de goedkoope winkels door arbeiders tot dat einde opgerigt. Maar ook van staatswege, door fabriekanten, *) en industrieele en philantropische vereenigingen wordt daarin te gemoet gekomen door het inslaan van levensmiddelen in het groot en verkoopen in het klein tegen kostenden prijs, zoomede door het oprigten van kosthuizen en gaarkeukens, broodfabrieken, vleesch-
{==164==} {>>pagina-aanduiding<<}
hallen, enz. Alle deze middelen moeten echter slechts als palliatieven, als kunstmiddelen worden beschouwd, die, onder zekere omstandigheden van tijd en plaats, voor een betrekkelijk klein getal ongehuwde arbeiders of arbeidersgezinnen de wanverhouding tusschen de verdiensten en de kosten van voeding verminderen. De goedkoope winkels van levensmiddelen zullen meer aan de algemeene eischen en belangen voldoen dan de gaarkeukens, die toch voornamelijk voor ongehuwde arbeiders, welke hun voedsel in die inrigtingen gebruiken, voordeel opleveren. Voor arbeidersgezinnen zullen deze voor als nog te kostbaar blijken te zijn, ofschoon de voedingswaarde van de aldaar toebereide spijzen betrekkelijk hooger gesteld moet worden, dan van die welke door de arbeidersvrouw gewoonlijk gereed worden gemaakt. Het nuttigen van die spijzen in de gaarkeukens verdient minder aanbeveling en geschiedt alleen daar, waar een groot deel van het gezin in fabrieken werkzaam is en waar de gehechtheid aan
eigen haard minder in de volkszeden is geworteld. Het gebruik aan huis van de aldaar toebereide spijzen door gezinnen, waarvan alleen de man of slechts enkele mannelijke leden den arbeid buitenshuis verrigten, moet voor de meeste dier gezinnen te kostbaar worden geacht. Gaarkeukens bloeijen dan ook voornamelijk in groote middelpunten van nijverheid met eene aanzienlijke vlottende bevolking van ongehuwde arbeiders. In Londen, Parijs, Berlijn, Weenen, in de hoofdsteden van de meeste kleinere industrieele staten en in plaatsen waar bepaalde takken van fabriekmatige nijverheid worden uitgeoefend, worden dergelijke inrigtingen dan ook met min of meer succes geëxploiteerd. Goedkoope winkels van levensmiddelen leveren wel het voordeel op van billijker prijzen en betere hoedanigheid der artikelen, maar laten de keuze van voedingsmiddelen ten opzigte van hunne voedingswaarde geheel aan de inzigten der koopers over. Daarbij blijven zij geheel zonder invloed op de wijze van toebereiding, waardoor toch de voedingswaarde van een groot aantal voedingsmiddelen verhoogd kan worden. Daarin komen nu de gaarkeukens te gemoet. Zoodanige inrigtingen beoogen niet alleen eene economische, maar ook eene voor de gezondheid voordeelige wijze van toebereiding der spijzen. De verhouding tusschen zetmeel- en eiwithoudende stoffen en vet wordt er in den regel beter in acht genomen, dan bij de keuze en toebereiding van voedingsmiddelen door de werkmansvrouw. Het is daarom goed, dat beide inrig-
{==165==} {>>pagina-aanduiding<<}
tingen, elk op hare wijze, in de behoeften van het arbeidersgezin voorzien. De toekomst, die over zooveel in het arbeidersvraagstuk zal hebben te beslissen, zal ook over het voortdurend bestaan van deze inrigtingen eene uitspraak moeten doen. Ditzelfde geldt ook voor broodfabrieken en goedkoope slagterijen. De eersten vooral hebben een belangrijk aandeel genomen in de middelen tot verbetering van de volksvoeding. De concurrentie die daardoor met de klein-industrie is geopend, heeft een
allerheilzaamsten invloed op de deugdelijkheid en den prijs van het beste en voornaamste volksvoedsel geoefend. Minder algemeen nut hebben de goedkoope slagterijen tot dusverre opgeleverd. Voor enkele soorten van arbeiders, die door hooge loonen en geringe talrijkheid van gezinnen, zich de weelde van vleeschgebruik kunnen veroorloven, mogen ze eene tegemoetkoming heeten, voor de massa is vleesch, zelfs tegen verminderden prijs dan in den kleinhandel, een tot dusver onbereikbaar ideaal. In elk geval zullen die inrigtingen meerdere waarborgen voor deugdelijkheid van waren en gewigt opleveren, dan de meeste kleinhandelaars in dit artikel van levensbehoefte, van welke de arbeider zich gewoonlijk bedient.
De toepassing van de bovengenoemde middelen tot verbetering der volksvouding is op dit oogenblik echter niet geëvenredigd aan de steeds aangroeijende behoeften en aan het nut, dat ze als overgangsmaatregelen tot een beteren, normalen toestand zouden kunnen stichten. Voor de moderne philantropie ligt hier nog een ruim veld ter bearbeiding. Zij vatte echter hare roeping zoo op, dat zij bij de exploitatie altijd de wetten eener gezonde economie in het oog houde en niet een ongelijken strijd met de vrije nijverheid aanga door alle voordeelen aan de vennooten te ontzeggen en die geheel ten bate der consumenten te doen strekken. Altijd moet de uitkeering van een - zij het dan ook geringe - rente aan de aandeelhouders of kapitaalverschaffers verzekerd zijn. Verlaagt men het tarief der consumtiemiddelen, door schenkingen enz., verre beneden den prijs, waarvoor ze in den handel verkrijgbaar zijn, dan roept men een kunstmatigen toestand in het leven, die en tot nadeel der verbruikers en tot schade der inrigting zal strekken.
Betere cultuur van mensch en bodem zal echter de meest natuurlijke en zekerste weg zijn, om de bestaande wanverhouding tusschen inkomsten en voedingswijze op te heffen.

{==166==} {>>pagina-aanduiding<<}

Maar ook de staat heeft het voor een groot deel in zijne magt, daarin langs natuurlijken weg verbetering te brengen. Daartoe is noodig eene afschaffing van alle monopolien, van de accijnsen, van de in- en uitvoerregten, van alle onevenredige lasten, die op de cultuur van den bodem rusten. Hij moet de verkeermiddelen vermenigvuldigen en verbeteren; streng waken tegen den verkoop van ondeugdelijke en vervalschte levensmiddelen; door goed onderwijs betere begrippen van economie en leefregelkunde bij het volk ingang doen vinden. Dat die weg door de voornaamste staten in de laatste jaren wordt ingeslagen, hebben we bij herhaling gelegenheid gehad aan te toonen. Maar ook hier zijn nog maar de eerste stappen gedaan. De concurrentie van regering en burgerij, volgens de regels eener gezonde economie, zal hier ongetwijfeld in de toekomst tot een gewenscht doel leiden.
Naast goed en voldoend voedsel is eene goede woning eene hoofdvoorwaarde tot behoud der gezondheid. Eene menigte omstandigheden hebben echter in de laatste 50 jaren zamengewerkt, om de behoefte aan goede woningen steeds dringender te doen gevoelen. Aan den eenen kant vermeerdering en concentratie van bevolking op bepaalde punten, vooral in de groote steden en fabriekdistricten, aan den anderen kant de toenemende welvaart en de meerdere waarde die ook de arbeidende klassen aan eene gezonde wening beginnen te hechten en eindelijk de genoegzaam overal plaats hebbende onteigeningen ten algemeene nutte in het belang der volksgezondheid en volkswelvaart, door verbreeding van straten, aanleg van parken en openbare werken, wegruiming van slechte en oude woningen in de achterbuurten, zonder evenredigen aanbouw van woningen ten behoeve der arbeidende klassen, bragten te weeg hetgeen de Duitscher zoo eigenaardig met den naam van ‘Wohnungsnoth’ bestempelt. Daardoor stijgt de huurprijs dier woningen in eene mate, die niet in verhouding staat met de vermeerdering van verdiensten van den arbeider. De velerlei behoeften die het maatschappelijk leven onzer dagen ook voor hem schept, gedoogen niet, een geevenredigd deel van zijn inkomen voor den huur van een ruime en gezonde woning af te zonderen. Hij ziet zich dan ook veelal genoodzaakt, om zijne eischen lager te stellen, zóó laag zelfs, dat het zijne gezondheid in gevaar kan brengen. Daardoor verkeert de arbeider met zijn gezin in den regel tegenwoordig in dit opzigt in nog treuriger toestand dan voorheen.

{==167==} {>>pagina-aanduiding<<}

De betere begrippen van volksgezondheid en volkswelvaart en de meer gelouterde denkbeelden van echte philantrophie, hebben in alle landen eene weldadige beweging in het leven geroepen op het gebied der bezorging van woningen ten behoeve van de arbeidende klassen. Er openbaarde zich tegenover den ‘Wohnungsnoth,’ een ‘Wohnungsreform.’ Wij hebben in het vorige hoofdstuk eenige voorbeelden aangevoerd van wat de arbeiders zelven in dit opzigt hebben tot stand gebragt. Hunne geringe middelen zijn echter niet toereikend, om op afdoende wijze in dien allerwege dringenden nood te voorzien. Die nood vordert dadelijke hulp en in eene mate, die met zijne uitgebreidheid eenigszins in verhouding staat. Hier kan de magt van het kapitaal zich allerheilzaamst doen gevoelen. En onze tijd mag er met zelfvoldoening op bogen, dat het kapitaal in dit opzigt aan de arbeidende klassen uitstekende diensten bewijst. De invloed eener goede woning toch heeft uit een sociaal oogpunt nog wijdere strekking, dan die van goed voedsel. Dit heeft de ervaring overal geleerd, waar men dit onderwerp met ernst heeft opgevat. Wij zullen straks gelegenheid vinden daarop nader terug te komen. Thans zullen wij in algemeene trekken de verschillende stelsels aanduiden, die men bij den bouw van arbeiderswoningen op min of meer uitgebreide schaal volgt, de voorwaarden aan die exploitatie verbonden en de voornaamste uitkomsten die men daarvan zoowel in het belang der verbruikers als in dat der ondernemers heeft verkregen.
Bij den bouw van arbeiderswoningen op groote schaal en volgens de tegenwoordige begrippen van economie en hygieine heeft men zich tot twee hoofdvormen bepaald. De eene is de zoogenaamde kazerne-woning, zijnde eene vereeniging van woonruimten of vertrekken, onder één dak, met gemeenschappelijken ingang, trappen, gangen, plaats en andere inrigtingen voor gemeenschappelijk gebruik; de andere is de afzonderlijke woning, de zoogenaamde cottage. Ofschoon deze laatste even goed als de kazernewoning in een groep onder een gemeenschappelijk dak gebouwd kan worden, onderscheidt zij zich echter van deze doordien zij een afzonderlijken ingang, trappen, enz. bezit en dat zij alleen de muren met de naastlegers gemeen heeft. Bij sommige woningen volgens het cottage-systeem is ook het gebruik van privaten, water, verzameling van afval en bleek gemeenschappelijk. Men bezigt het eerste stelsel voornamelijk in

{==168==} {>>pagina-aanduiding<<}
groote, digtbevolkte steden en fabriekplaatsen, waar de bouwgrond duur en den loonen hoog en de huurders aan eene gemeenschappelijke bewoning gewoon zijn. Men heeft tegen de te groote opeenhooping van bevolking uit de minder ontwikkelde klassen tal van bezwaren ingebragt, welke de morele en hygieinische belangen der bewoners zouden benadeelen. Orde en reinheid zouden daar schromelijk verwaarloosd worden, het verkeer van ongehuwden van beide seksen zou er op eene ongeoorloofde manier in de hand gewerkt worden, de aanwezigheid van ongelukkige gezinnen zou op de anderen, vooral op de kinderen, nadeeligen invloed kunnen uitoefenen, besmettelijke ziekten zouden daar een weligen bodem vinden, brand en tal van ongelukken er gereeder kunnen plaats hebben, het vrije familieleven er door opgeheven worden, ja zelfs zagen sommige in die gebouwen gevaarlijke politieke broeinesten. De ervaring heeft echter geleerd, dat de meeste van die vermoedens ongegrond zijn. Men had namelijk al die bezwaren gegrond op hetgeen hier en daar plaats greep bij de zamenwoning van verscheidene arbeidersgezinnen in de oude woningen van de achterbuurten van groote steden. Men vergat echter en dat is het groote, gunstige verschil tusschen de oude ‘forten’ en de nieuwe ‘kazerne-woning,’ dat de eerste gewoonlijk het eigendom waren van gewetenlooze speculanten, die zich noch om de morele noch om de gezondheidsbelangen hunner huurders bekommerden, maar er slechts op uit waren, de meest mogelijke rente van hunne panden te trekken, al ware dit ook ten koste van de gezondheid en zedelijkheid der bewoners. In de kazernewoning daarentegen worden de bewoners met zorg gekozen en hun verpligtingen opgelegd, die de zedelijkheid en gezondheid slechts bevorderlijk zijn. De inrigting en de administratie trachten daaraan tevens zooveel mogelijk te beantwoorden.
In Frankrijk, Italie en Spanje vindt het kazernestelsel, in zijn typischen vorm, bij voorkeur toepassing. Men heeft daar, en ook in de hoofdsteden van de germaansche en slawische landen, aan die blokwoningen inrigtingen ter algemeenen nutte en uitspanning verbonden, zooals winkels, gaarkeukens, wasch- en badhuizen, scholen, bibliotheken, gezelschapszalen en gemeenschappelijke tuinen, bleekvelden en speelplaatsen voor de kinderen, ja, in Engeland heeft men de kelderruimten en het dak soms ingerigt tot werkplaatsen. In deze gebouwen worden ook gemeu-
{==169==} {>>pagina-aanduiding<<}
belde kamers, met kost en bediening, voor ongehuwde mannelijke en vrouwelijke arbeiders gevonden. Ook heeft men afzonderlijke gebouwen voor ongehuwde werklieden opgerigt, onder den naam van hôtels garnies, common-lodginghouses, pensions, herbergen en kosthuizen. Vooral daar heeft men ruime gelegenheid geopend tot vermeerdering van kennis en gezondheid, door er de zooeven genoemde inrigtingen aan te verbinden. De woningruimte in de blokwoningen van gehuwden verschilt naar de behoeften en naar de mate van welvaart der arbeidende klassen in de onderscheidene landen en plaatsen. In gebouwen met groote vertrekken heeft elk gezin slechts een kamer, soms met een kleine ruimte om te koken of te wasschen, soms met een slaapruimte (alcove). In andere gebouwen, voor ruimer bezoldigde werklieden bestemd, vindt men een woon- en slaapvertrek met keuken, terwijl van de ruimte voor ieder gezin een deel is afgeschut. Ten opzigte van de bevordering van reinheid, luchtverversching en verwarming zijn in vele van die gebouwen inrigtingen getroffen, die de nadeelen, welke uit eene te groote opeenhooping zouden kunnen voortspruiten, grootendeels voorkomen, ja als ze doelmatig zijn aangebragt en zorgvuldig worden toegepast, het verblijf aldaar gezonder en behagelijker maken, dan in vele afzonderlijke woningen, waar zulke stelsels, uit den aard van den bouw, niet altijd aanwendbaar zijn. De huurprijs is natuurlijk ook verschillend,
maar staat toch altijd in eene goede evenredigheid tot de inkomsten van de bewoners en zoo de prijs al dadelijk iets hooger is, dan van de vervallen en ongezonde verblijven, waarin zij vroeger waren gehuisvest, de gunstige invloed die deze betere woningen op de gezondheid en zedelijkheid van het gezin uitoefenen, vergoedt rijkelijk die betrekkelijk hoogeren huur.
Niettemin verdient het stelsel van afzonderlijke woningen verre de voorkeur boven dat van den kazernebouw. Vooral bij de germaansche volken bestaat eene voorliefde voor den eigen haard, waardoor het kalme, afgesloten familieleven, het ware huwelijksgeluk bevorderd wordt. De woning wint aan reinheid en orde en de huwelijksdeugden kunnen daar beter worden aangekweekt, de opvoeding der kinderen, hun ligchamelijk en zedelijk welzijn kunnen daar beter in acht genomen worden. Het gevoel van eigenwaarde wordt in eene geheel afgeslotene woning, zij het ook bij een tijdelijk bezit, verhoogd. Eene kleine, doch afgeslotene

{==170==} {>>pagina-aanduiding<<}
woning omvat toch eerst het denkbeeld van een ‘te huis.’ Betreedt de werkman 's avonds, vermoeid van zijn dagwerk, zijne stille woning, dan kan hij daar ongestoord zich aan het huiselijk genot overgeven. Geen luisterende ooren of bespiedende oogen omgeven hem, geene lastige buren van boven of beneden storen zijne rust. Hij is vrij en kan naar hartelust zijne rust smaken. Een plekje gronds, een schuurtje, een kleine zolder en kelder zijn zoovele gemakken, die het huiselijk leven veraangenamen en de gezondheid der bewoners bevorderen. Die voordeelen, aan het zoogenaamde cottage-systeem verbonden, zijn overal zoo duidelijk aan den dag gekomen, dat men onvoorwaardelijk er mede ingenomen moet wezen. Dit stelsel heeft dan ook de meeste toepassing gevonden in die landen en streken, waar de hoofdelementen der bevolking tot den germaanschen tak behooren, zooals in de staten van den N.-duitschen Bond, in Engeland en Schotland, in den Elzas, de duitsche kantons van Zwitserland, in Zweden en Denemarken, de vlaamsche provinciën van Belgie en in Nederland. Ook het kazernestelsel is daar veelal in dier voege gewijzigd, dat de gemeenschappelijke bewoning tot een minimum van 2-4 gezinnen teruggebragt wordt.
Bij de toenemende digtheid van bevolking en de daardoor ontstane duurte van den grond heeft men zich, vooral in de kleinere steden, genoodzaakt gezien, om van de vlakte-bouw af te wijken en tot den perpendiculairen bouw over te gaan. De cottages worden dan ook genoegzaam overal van twee verdiepingen gebouwd, in blokken van 4-8 woningen. Elke woning heeft gewoonlijk een afzonderlijken ingang. Een voorportaal geeft toegang naar een min of meer ruim woonvertrek, waarin een stookplaats en een of meer kasten. Daarachter bevindt zich een kleine keuken met aanregtbank en bergplaatsen voor brandstoffen, huishoudelijke gereedschappen, enz.; onder den keuken is een kleine kelder gelegen. Een trap leidt naar de bovenverdieping, die uit één groot of 2 kleine slaapvertrekken, met bedsteden of ijzeren kribben, bestaat. Daarboven is de zolder gelegen. Vóór de woning is een afgesloten bleekveld of tuintje. De privaten zijn of gemeenschappelijk en dan buiten de woning aangebragt, of in elke woning is een uitdragend secreet. Ook de gelegeheid tot verschaffing van water en de verwijdering van vuil is afzonderlijk of gemeenschappelijk. Op het platte land zijn de woningen meestal van ééne verdieping en bestaat de woonruimte uit een

{==171==} {>>pagina-aanduiding<<}
groot of klein vertrek met kleine keuken, zolder, stal en moestuin. Ook aan het cottage-systeem, vooral waar dit, in fabriekplaatsen, door de zorgen der fabriekanten in toepassing is gebragt, heeft men aan de afzonderlijke woning inrigtingen ten algemeene nutte verbonden. Deze maken echter geenszins inbreuk op het vrije familieleven, maar strekken om de ontwikkeling der jeugd naar ligchaam en geest en het gezellig verkeer onder de volwassenen te bevorderen, of het huishoudelijk of industrieel bedrijf van den bewoner gemakkelijk te maken. Zoo wordt o.a. door een gemeenschappelijke beweegkracht den weefstoel in de huiselijke werkplaats in beweging gebragt.
Tot deze bijzonderheden omtrent de toepassing van beide stelsels moeten wij ons hier bepalen. *)
Ook ten opzigte van de exploitatie worden verschillende stelsels gevolgd. Deze kunnen echter tot de volgende twee hoofdbeginsels terug gebragt worden: het afstaan aan de bewoners in huur of in eigendom. In het eerste geval verschillen de voorwaarden weinig of niet van die voor verhuring in den regel gelden. Als regel wordt gesteld een goed zedelijk gedrag, de inachtneming van de voorschriften van reinheid en van al die maatregelen, die kunnen strekken tot bevordering van de gezondheid en de orde. Gezinnen, welke door onzindelijkheid en wanordelijk gedrag zich onderscheiden, worden dan ook streng geweerd. Om overvulling te voorkomen wordt de bepaling soms gemaakt, dat men geen kostgangers mag opnemen. Drankwinkels en industriën, die de gezondheid en zedelijkheid der bewoners in gevaar brengen, worden daarin niet toegelaten. Philantropische vereenigingen, diakonieën enz., verbinden daaraan nog andere voorwaarden, zooals het lidmaatschap van het kerkgenootschap, geenerlei bedeeling, trouw schoolbezoek, vaccinatiepligt. In die gevallen waar de woning in eigendom van den bewoner over-
{==172==} {>>pagina-aanduiding<<}
gaat, moet deze een zekere som gedurende een zeker aantal jaren boven den gewonen huurprijs betalen; daar waar dadelijk eigendomsregt wordt verkregen, moet de huurder bij de aanvaarding een zeker bedrag (1/12-⅓) van den koopprijs in de kas der maatschappij storten. De onderhoudskosten en verdere lasten worden in de afkoopsom gedurende die jaren berekend. In sommige gevallen moet de kooper zich verbinden, om het eigendom binnen een zekeren tijd niet aan anderen over te dragen, alvast niet zonder toestemming van de directie der maatschappij. Bij overlijden of bij gedwongen verkoop kan de eigenaar de woning aan de maatschappij tegen een vooraf bepaalde som overdragen. De eigendomsverkrijging wordt gewoonlijk bij het cottage-systeem gevolgd, ofschoon men in Duitschland dit ook op het kazerne-systeem heeft toegepast. De eigenaar van zulk een woningsruimte
wordt dan echter meer als aandeelhouder in de onderneming beschouwd (Mieths-Genossenschaft).
De finantieele uitkomsten van den bouw en de exploitatie van arbeiderswoningen, vooral op groote schaal en in welvarende plaatsen, moeten over 't algemeen bevredigend, soms zelfs zeer gunstig worden genoemd. Zij verschillen naar gelang men de zaak exploiteert louter uit een beginsel van liefdadigheid of meer als industrieele onderneming en of men zich tot het kazerneof cottage-stelsel bepaalt. De waarde van den bouwgrond en van de bouwmaterialen is hierop ook van invloed, niet minder de economische wijze van bouwen en administreren. De zuivere rente die de bouwmaatschappijen van kazernewoningen in den regel maken, bedraagt 6-8 pCt., die van cottage-bouw tusschen 4 en 6 pCt. Liefdadige vereenigingen maken echter eene rente van 2½-4½ pCt., geheel afhankelijk van de bijzondere gunstige voorwaarden met de huurders bedongen.
Gaan we ten slotte den invloed van die bemoeijingen op den economischen toestand der bewoners na.
De ervaring heeft overal, hier meer daar minder duidelijk, getoond, dat de toestand der bewoners van goede arbeiderswoningen volgens het een of ander stelsel in de laatste jaren gebouwd, zedelijk en ligchamelijk is verbeterd. Maar niet enkel op de bewoners, ook op de bevolking uit de omgeving der woningen heeft zich die gunstige invloed kenbaar gemaakt. De verslagen van genoegzaam alle groote bouwvereenigingen en armbesturen, zoowel als de verklaringen van de eigenaars en besturen van

{==173==} {>>pagina-aanduiding<<}
fabrieken en andere industrieele ondernemingen stemmen allen overeen in de verzekering, dat door dit middel eene gansche revolutie in het leven van den arbeider en zijn gezin is teweeggebragt. Bij den arbeider zijn de liefde voor het famieleven, het gevoel van eigenwaarde, van naauwgezette pligtsbetrachting ontwaakt. Hij stelt zich niet meer tegenover den verhuurder als een verdrukten tegenstander, maar hij beijvert zich, om het tijdelijk bezit van het gehuurde zoo lang mogelijk te kunnen genieten. Vermoeid van de werkzaamheden van den dag keert hij regtstreeks huiswaarts, in de behagelijke woning om in het genot en de kalmte van het huiselijk leven zijne vrije uren te slijten. De vrouw aan haren kant gevoelt in de ruime, nette en geriefelijke woning lust om hare werkzaamheden naar behooren te volbrengen. Zij tracht daar reinheid en orde stipt in acht te nemen. De kinderen behoeven niet langs de straat te slenteren en daar dingen te zien en te vernemen, die hun zedelijkheidsgevoel kwetsen. Het schoolbezoek heeft getrouw plaats; de kinderen onderscheiden zich door zindelijkheid, ordelijkheid en vlijt. Hunne leerlust wekt de weetgierigheid der ouders op, die door en met de kinderen meer kennis en zedelijke begrippen opdoen. De scheiding der slaapplaatsen van volwassen en kinderen, van gehuwden en ongehuwden, behoedt tegen onzedelijke gedragingen. De echtelijke genegenheid en de kinderlijke liefde, in een woord de band die de leden van het gezin omsnoert, wordt vaster en het gevoel van eigenwaarde bij allen aanvankelijk verhoogd. Achterklap en onfatsoenlijke bejegening van geburen vinden niet meer plaats. Men leeft tevreden voor en met elkander. Men is dienstvaardig, zonder bemoeiziek te zijn. De openbare orde en rust worden niet meer verstoord, men heeft meer eerbied voor de algemeene orde en wet en neemt getrouw de voorschriften van de openbare magt in acht. Die ervaring heeft men opgedaan bij de bewoners van deze nieuwe woningen, dezelfde bewoners, die
vroeger in oude, vervallen verblijven waren gehuisvest en daar gedurig klagten aan de overheid gaven over het storen van de openbare orde en het vernalatigen van de regels der openbare reinheid.
De fabriekanten hebben meer orde in de fabriek, meer vlijt en zorg bij den arbeid, meer welwillendheid in den omgang waargenomen bij de arbeiders, die zij op zoodanige wijze bijstand verleenden. De armbesturen hebben daardoor veeltijds het verval

{==174==} {>>pagina-aanduiding<<}
tot armoede voorkomen en bij de werkelijk behoeftigen vele ongemakken van de bedeelde armoede verzacht. Alom werd een edele naijver opgewekt bij de bewoners van de omgeving, om ook eens in het voorregt van zulk eene goede woning te mogen deelen. Daardoor werden de huiselijke en maatschappelijke deugden aangekweekt en het zedelijk peil van een aanmerkelijk deel der bevolking verhoogd.
Maar ook de physische, de hygieinische voordeelen bleven niet uit zich te vertoonen.
De goede inrigting der woning, haar ruime toevoer van licht en lucht, van goed drinkwater, hare geschikte gelegenheid om de reinheid te bevorderen en alle schadelijke uitwasemingen te voorkomen, openbaarden zich spoedig op den welstand der bewoners, vooral op die daar een groot deel van het leven doorbrengen: de vrouwen en de kinderen beneden de 5 jaren. De vatbaarheid voor ziekten, die het gevolg van het verblijf in een vochtige, bedorven athmospheer zijn, werd daar bijna niet waargenomen. Daardoor werd ook de sterfte onder de kinderen minder. Een paar voorbeelden tot staving. De Metropolitan asscciation for Improving the Dwellings of the Industrious Classes en van de Soc. f. Imp. the Cond. of the L. Cl. te Londen in 1844 opgerigt, huisvesten in hare woningen, in de slechste buurten gelegen, eene bevolking van 5000 zielen, dezelfde menschen, die vroeger daar in ellendige woningen een onderkomen zochten. De sterfte onder die bevolking is tot 17 op de 1000 verminderd, terwijl de sterfte in de geheele stad 24, en in de wijken waarin die woningen staan 27 per 1000 inwoners bedraagt. Ongeveer dezelfde sterfteverhouding is bij de bevolking van andere arbeiderswoningen in de hoofdstad waargenomen. Ja, sommige verslagen geven voor enkele jaren eene sterfteverhouding van 7-8 per 1000 op. De sterfte onder de kinderen beneden de 10 jaren (ten getale van 490) bedroeg slechts 10 op de 1000, terwijl die onder de arbeidende klassen van Londen gemiddeld 46 per 1000 berekend wordt. Overweegt men nu, dat de sterfte in de Potteries, de ellendigste buurten met de slechtste huizen, in hetzelfde tijdvak onder volwassenen 49 en onder de kinderen 109 per 1000 was, dan ontwaart men, dat de sterfte in deze woningen 8-10 maal grooter dan onder de bevolking der nieuwe, betere woningen was. De sterfteverhouding der bewoners van de nieuwe woningen in Kopenhagen, dezelfde bevolking die vroeger in

{==175==} {>>pagina-aanduiding<<}
slechte woningen was gehuisvest, verbeterde met ⅘ van die van vroeger. De gemiddelde levensduur der bewoners van de cité ouvrière te Mulhouse, die vroeger in ellendige woningen leefde, was vóór 1840 slechts 18 jaren, thans is die tot het normale cijfer, gelijk aan dat van de meest gegoede klassen, opgevoerd.
Vooral heeft zich die gunstige invloed geopenbaard bij het heerschen van volksziekten, inzonderheid van cholera en typhus. Terwijl de sterfte aan cholera in Londen in het jaar 1854 gemiddeld 13 per 1000 bedroeg, werden van de bewoners der nieuwe woningen slechts 1 van de 1000 aangetast, en in de onmiddellijke nabijheid 26 van de 1000. De typhus, die gemiddeld 12 pCt. van alle sterfte-oorzaken in Londen bedraagt en in de arbeiderswijken aanmerkelijk hooger stijgt en tot een altijd heerschende ziekte is geworden, wordt in de nieuwgebouwde woningen in die wijken zelden of nooit waargenomen. In de door genoemde vereenigingen gebouwde kost- en slaaphuizen en andere, waar gepaste sanitaire verbeteringen zijn ingevoerd, komen op eene bevolking van 30,000 personen, jaarlijks niet meer dan 10 gevallen van typhus voor, terwijl vroeger, bij een verwaarloosden toestand, elk huis een contingent van 20 slagtoffers aan die ziekte leverde. Zoo werden in de cholera-epidemie van 1854 daar slechts 0.8 per 1000 sterfgevallen door die ziekte veroorzaakt, terwijl de sterfte daaraan in de stad 4.4 en in de Potteries 26 op de 1000 was. Dergelijke voorbeelden zouden wij bij menigte ook van andere landen kunnen aanvoeren. Wij zullen nog een voorbeeld daarvan, aan ons land ontleend, hierbij voegen. In de woningen van de Vereeniging tot verbetering der woningen van de arbeidende klasse te 's Gravenhage, met eene bevolking van 1530 zielen, was de sterfte aan cholera in 1866 gemiddeld 1.81 pCt., terwijl de gemiddelde sterfte in de stad 15 pCt. bedroeg.
Het spreekt van zelf, dat die betere gezondheidstoestand gunstig terug werkt op den economischen toestand van het gezin. De werkman die minder door ziekte behoeft te verzuimen en minder kosten aan de geneeskundige verpleging van zijn gezin behoeft te besteden, kan zijne inkomsten vermeerderen èn door meer verdiensten èn door besparing voor de uitgaven aan ziekte. Hij kan dit nu ten koste leggen aan betere voeding en verhooging van levensgenot.

{==176==} {>>pagina-aanduiding<<}

Met het oog op die gunstige uitkomsten moet men het betreuren, dat de beweging, in dien geest aangevangen, tot dusverre zich binnen betrekkelijk zoo enge grenzen openbaart, vooral nu het blijkt dat de finantieele voordeelen zulke ondernemingen tot eene soliede geldbelegging maken. Wel maken de speculatiegeest en de concurrentie in den bouw van woningen voor de meergegoede klassen de bezwaren van het verstrekken van goede en goedkoope woningen met den dag grooter, maar er blijven voor het streven naar eene gezonde liefdadigheid overal nog wegen genoeg open, om bij het verschaffen van een weldaad op zulk eene wijze ook nog geldelijk voordeel te behalen. Het verstrekken van voorschotten tegen eene matige rente, des noods onder hypothecair verband, aan de arbeiders-vereenigingen, met het doel om huizen te bouwen (de zoogenaamde latente coöperatie), verdient aanbeveling en meer algemeene toepassing. Vooral kon de overheid hier van veel nut zijn. Hoe afkeerig wij ook zijn van staatshulp en van bevoorregting van bijzondere standen, zoo komt het ons echter voor, dat het een maatregel van algemeen belang is om de gezondheid en welvaart van eene bevolking te bevorderen door de gelegenheid tot betere huisvesting van een groot deel der bevolking, dat uit eigen middelen daartoe niet in staat is, gemakkelijk te maken, zoo al niet te verschaffen. In de eerste plaats kunnen doelmatige wetsbepalingen medewerken. In Engeland en Frankrijk o.a. is daardoor veel verbetering in den toestand der woningen van de arbeidende klassen gebragt. De staat geeft aan de plaatselijke overheid de bevoegdheid, om, bij gebleken noodzakelijkheid, gronden en voorschotten van gemeentewege tot den bouw van arbeiderswoningen af te staan. Eene oordeelkundige bouwpolitie en een streng toezigt kunnen daartoe ook medewerken, vooral om de schandelijke praktijken van de zoogenaamde huisjesmelkers tegen te gaan.
Ten opzigte van het derde punt kunnen wij, na het voorafgegane, kort zijn.
De betere inrigting van de woning toch is reeds een belangrijk middel tot bevordering der reinheid onder de arbeidende klassen. Een van de eerste voorwaarden van verhuring is het inachtnemen van de voorschriften die betrekking hebben op het goed onderhoud der woning. De ruime toevoer van water, de doelmatige inrigting van privaten en geschikte gelegenheid om het huishoudelijk vuil te verwijderen, zijn alle zoovele aanleidingen om de

{==177==} {>>pagina-aanduiding<<}
woning in een behoorlijken staat van reinheid te houden. En dat deze haar invloed op de bewoners uitoefent valt niet te miskennen. Waar de woning rein wordt gehouden, wordt de reinheid op ligchaam en kleederen niet verzuimd. Maar ook daartoe is de weg gemakkelijker gemaakt, waar aan de woning eene gelegenheid is verbonden tot wasschen en baden. Bij den bouw van arbeiderswoningen op groote schaal, hetzij volgens het kazerne-, hetzij volgens het cottage-systeem, kan niet genoeg worden aangedrongen op het verschaffen van die gelegenheden tot bevordering der reinheid. De arbeider heeft meer dan anderen behoefte aan gedurige reiniging van ligchaam en kleeren. De aard van zijn werk veroorzaakt aanhoudend eene verontreiniging van de huid en de kleeren. Nu is het gemis of de moeijelijkheid om die reiniging naar behoefte te doen plaats hebben de gewone aanleiding, dat die niet naar behooren geschiedt. De arbeider heeft er in den regel behoefte aan, om minstens eenmaal's weeks het geheele ligchaam aan den invloed van het water bloot te stellen en zijne kleederen zelfs meer dan eens. Maar de inrigting, zelfs van zijne ruimere woning, en de bekrompen middelen waarover het gezin voor eene voldoende reiniging te beschikken hebben, laten veeltijds niet toe, dat zijne leden aan die noodzakelijke behoefte naar behooren voldoen. Het is gemakkelijk op reinheid aan te dringen, maar moeijelijk is het, om met de beperkte middelen van het gezin de povere plunje zijner leden steeds in goeden staat van reinheid te houden. De waschtobbe moet dan altijd over den vloer zijn en als, vooral in den winter, het droogen op den zolder dagen vordert, blijft er geen ander middel over, dan het woonvertrek daarvoor in te rigten en dat tot groot ongerief van de orde en de gezondheid van het gezin. Kan de vrouw echter, in de onmiddellijke nabijheid harer woning, met geringe kosten, in een paar uren de gelegenheid vinden, om het vuile linnengoed te reinigen en voor het gebruik geschikt te
maken, dan zijn alle voorwaarden aanwezig, om ook aan die gewigtige levensbehoefte te voldoen. Dat heeft de ervaring dan ook genoegzaam bewezen, overal waar men zoodanige inrigtingen aan de arbeiderswoningen heeft verbonden. Het oprigten van baden waschhuizen in bepaalde wijken, die op grooteren of kleineren afstand van de arbeiderswoningen zijn gelegen, beantwoorden niet voldoende aan het doel, dat men daarmede beoogt. De noodzakelijkheid, om zich eenigen tijd van huis te verwijderen,

{==178==} {>>pagina-aanduiding<<}
houdt vele vrouwen terug van de wasch-inrigtingen gebruik te maken. Vandaar, dat in slechts enkele landen, maar het volkskarakter minder voor huiselijkheid is gestemd, zoodanige inrigtingen aan haar doel beantwoorden en dat ze in enkele plaatsen slechts voor een zeer klein getal arbeidersgezinnen doel treflen. Over 't algemeen laat de reinheid op ligchaam en kleeren bij de arbeidende klassen, hoezeer die gunstig bij vroegere eeuwen afsteekt, nog veel te wenschen over en is zij nog de bron van veel ziekten en ongemakken. De billijker prijzen van kleedingstoffen, door de vorderingen van de hedendaagsche nijverheid veroorzaakt, hebben wel veel toegebragt tot bevordering van reinheid, maar geven eigenlijk meer aanleiding tot voldoening aan een onmatige zucht naar opschik, door het aanschaffen van schitterende overkleederen, dan dat zij de zucht tot het erlangen van voldoend linnengoed aanwakkeren. Menige bont opgeschikte man of vrouw uit de arbeidende klasse heeft het naakte ligchaam dan ook zeer onvoldoende gedekt en moet zich, bij gemis aan een voldoenden voorraad van linnengoed, eene behoorlijke wisseling van die soort van kleedingstukken ontzeggen.
Laat de bijzondere reinheid veel te wenschen over, ten opzigte van de openbare reinheid verkeeren de arbeidende klassen over 't algemeen nog in een staat van middeleeuwsche onverschilligheid en onkunde. De verpligtingen, die op ieder burger ten opzigte van dit punt rusten, schijnen zij niet te kennen; de nadeelen die uit een verzuim daarvan ontstaan schijnen hare aandacht niet op te wekken. Zelfs die gezinnen, welke door reinheid in de woning zich gunstig onderscheiden, meenen te kunnen volstaan met het verwijderen van het vuil uit hun midden. Zij bekommeren er zich niet om, waar dit vuil buiten de woning eene plaats vindt. Als zij er maar van bevrijd zijn meenen zij aan alle eischen van reinheid voldaan te hebben. Of door de verplaatsing de bodem, het water of de lucht van de bewoners der omgeving bedorven worden, dat is eene zaak waaraan zij zich niet het minste gelegen laten zijn. Onkunde, gemakzucht, verkeerde begrippen van individuele vrijheid zijn de gewone aanleidingen tot zoodanige misbruiken. Het baat niets, of de overheid strenge verordeningen in het belang der openbare reinheid maakt, of een naauwgezet toezigt de overtreders straft: trots dat alles blijft men zondigen, blijft men voor zich en anderen bronnen van ziekten en ongerief veroorzaken. Hier worden mestvaalten

{==179==} {>>pagina-aanduiding<<}
voor en achter de woning, in de onmiddellijke nabijheid van welputten gevormd, daar dierlijke en andere afval in de openbare wateren geworpen en deze in modderpoelen veranderd. Verwonderen moet het dan ook niet, dat de buurten waarin dergelijke misbruiken plaats grijpen, de brandpunten van allerlei kwaadaardige en besmettelijke ziekten worden, brandpunten van dood en verderf voor de bedrijvers van het kwaad en voor de geheele bevolking, die met hen in maatschappelijk verkeer is.
En wat is daartegen te doen, wat gedaan? Men heeft getracht het kwaad te onderdrukken door strenge wetten en verordeningen. De zorg voor de openbare gezondheid vindt in de zorg voor de openbare reinheid hare gereedste oplossing. Die zorg is daarom in al de beschaafde landen aan de plaatselijke overheid opgedragen. Deze tracht zich voornamelijk daarvan te kwijten door het maken van strenge verordeningen. Maar de ervaring heeft tot dusverre geleerd, dat die verordeningen, zelfs bij een naauwgezet toezigt, bij de bewoners der achterbuurten weinig of geen ingang hebben gevonden. Meer nut dan van zoodanige verordeningen heeft men gezien van openbare werken die de volksgezondheid kunnen verbeteren. Als zoodanig gelden het verbeteren van openbare wegen, het reinhouden van openbare wateren, het dempen van stinksloten, het graven van kanalen, het droogleggen van den grond, het verschaffen van goed drinkwater, het verwijderen van vuil, het nemen van al die maatregelen welke het ontstaan en de verbreiding van besmettelijke ziekten voorkomen of beteugelen. Maar hoe doeltreffend deze allen ook genoemd mogen worden, het doel: de bevordering der volksgezondheid, zal dan eerst naar behooren worden bereikt, indien bij het volk van de prille jeugd, door goed en praktisch ingerigt onderwijs, de overtuiging wordt gevestigd, dat de verpligting op ieder lid van de maatschappij rust, om tot bevordering van het algemeene welzijn, in zijne ruimste beteekenis, mede te werken. Is eens die volksovertuiging gevestigd, dan zullen vele wetten overbodig en de noodige minder drukkend worden; dan zullen de kosten die tot bevordering van de algemeene gezondheid tot dusverre vereischt worden, aanmerkelijk verminderd en vruchtdragend worden. Dan zal het peil van de volksgezondheid verhoogd worden, de gemiddelde levensduur toenemen en het menschelijk kapitaal in nog meerdere mate dan thans het geval is, aanwassen. Is toch de gemiddelde leeftijd van het beschaafde menschdom in die

{==180==} {>>pagina-aanduiding<<}
weinige jaren van deze eeuw met een achtste van een menschen leeftijd toegenomen, nog aanzienlijker zou die toename zijn, indien een groot, het meest werkzaam, deel der bevolking daaraan geene belemmering zou stellen. Het verschil tusschen den gemiddelden levensduur van de arbeidende en welgestelde klassen is over 't algemeen toch nog meer dan een achtste, of 7½ jaren, van den normalen duur van 's menschen leven; ja, in sommige - meest beschaafde en welvarende - landen is de gemiddelde leeftijd der welgestelde eens zoo hoog als die der arbeidende klassen. Dat verschil is te groot om normaal te heeten, te groot voor eene eeuw, die op materieel en intellectueel gebied zulke reuzenschreden heeft gedaan.
Ofschoon we dankbaar mogen erkennen wat vroegere geslachten op het gebied van sociale hervorming verrigt hebben en wij met voldoening mogen neerzien op hetgeen de XIXe eeuw, inzonderheid het tegenwoordige geslacht, in het belang der arbeidende klassen gedaan heeft, ofschoon wij ons verheugen mogen in den aanmerkelijken vooruitgang van die klasse van burgers, mogen wij ons echter niet ontveinzen, dat nog slechts de eerste stappen op dit uitgebreide gebied gedaan zijn en dat er nog, voor ons en latere geslachten, ontzaglijk veel te doen over blijft, om de arbeidende klassen haar geregt deel in het maatschappelijk welzijn te verschaffen. Zij gaan, ontegenzeggelijk, eene groote toekomst te gemoet, eene toekomst die niet zonder invloed op het geheele sociale leven zal blijven en gewisselijk het beeld der maatschappij volmaakter, schooner, meer aan het ideaal nabij komende, zal doen worden.

VII.

Een blik in de toekomst der arbeidende klassen.

Wij hebben, in de voorafgaande hoofdstukken, in breede trekken, een schets trachten te leveren van de pogingen, die in onzen tijd worden aangewend om den toestand der arbeidende klassen te verbeteren. De uitkomsten, die deze pogingen aanvankelijk hebben opgeleverd, laten ons, zij 't ook zeer oppervlakkig, een blik werpen op haren actuëelen toestand. Wij hebben bij

{==181==} {>>pagina-aanduiding<<}
herhaling gelegenheid gehad aan te toonen, dat de rigting die de arbeidersbeweging onzer dagen heeft genomen, in menig opzigt goed genoemd mag worden. Wij hebben tevens uit het medegedeelde kunnen opmaken hoe menigvuldige belemmeringen onze maatschappelijke inrigting aan een behoorlijke oplossing van dit gewigtige vraagstuk in den weg stelt. Wij willen, als slotsom van onze beschouwingen, de hoofdpunten van den ontwikkelingsgang der arbeidersbeweging onzer dagen zamenvatten en deze aansluiten aan hetgeen verder, naar ons bescheiden oordeel, voor de arbeidende klassen te doen, wat van haar te wachten is, in één woord: wij willen een blik in hare toekomst trachten te werpen. Tot dat einde zal het noodig zijn, om beknopt het standpunt aan te duiden, dat de afzonderlijke bestanddeelen van de maatschappij moeten innemen, ten einde de gewigtige taak, de oplossing van het groote vraagstuk, naar eisch te kunnen vervullen.
Aan de arbeidende klassen zelven komt daarin de eerste plaats toe; van haar wordt het meeste geëischt, van haar moet de beweging voornamelijk uitgaan. Zij zal die aan den gang en in de juiste baan moeten houden, zij zal ze tot het doel moeten brengen. Uit haar midden moet het ernstig streven, de redelijke wilskracht, de onbezweken volharding ontstaan en gaande gehouden worden, om voor hare zaak te strijden in gesloten gelederen, vol te houden tot op den laatsten man.
Daar de arbeiders echter, trots alle mogelijke inspanning, niet in staat zullen zijn, geheel op eigen krachten steunende, tot het doel te geraken, zoo moet de staat het arbeidersvraagstuk als een van zijne gewigtigste bemoeijingen uit eigen beweging ter hand nemen. De staat kan tot dat einde zich op velerlei wijze met vrucht werkzaam betoonen en hij zal dan eerst zijn roeping te dien opzigte goed begrijpen, als hij met staatswijsheid toegerust, den loop der gebeurtenissen zal weten te voorzien en de beweging te leiden, in plaats van door haar geleid te worden. Ontwikkelen, opwekken, bevorderen, voorgaan, hier de toepassing van stoffelijke hulp mogelijk maken, daar de belemmeringen, die haar in den weg staan, opheffen, dat zal zijn streven en handelen moeten zijn. Roekeloos ingrijpen in de belangen der arbeidende klassen is even schadelijk, als laauwheid en onverschilligheid, achter welk motief die zich ook mogen verschuilen. Altijd de sociale belangen voor oogen houdende, het algemeen belang tegen dat van het individu beschermend en

{==182==} {>>pagina-aanduiding<<}
beveiligend; zal de staatshulp hier steeds op hare plaats zijn, zal zij kunnen tot stand brengen, wat de hulp van de individuën, in gesloten massa vereenigd, niet vermogen.
In hoeverre en wanneer die staatshulp noodig zal zijn, hangt voor een ander deel van de kapitaal-bezittende klassen af, wanneer deze tot de juiste erkenning van de ware toedragt der zaak, die ons thans bezig houdt, zullen gekomen zijn. Zij zullen de regtmatige vorderingen der arbeiders niet met koelheid en minachting moeten afwijzen; zij zullen den arbeider niet altijd met genadige hooghartigheid de alleenzaligmakende zelfhulp moeten aanbevelen en al het overige als dwaasheid, als zwakheid, als vernederende eigenwaarde hun voor de voeten werpen. Maar zij moeten, op de grondslagen van ware humaniteit en van gezonde economie, hem met raad en daad bijstaan, hem zijnen moeielijken weg banen. De meer-vermogende zal tot het bewustzijn moeten komen, dat het bezit van verstandelijk en geldelijk fortuin hem pligten tegenover de maatschappij oplegt, en dat hij dit vermogen niet enkel ten meesten nutte van zich zelven, maar ook van het algemeen moet aanwenden. Vooral de werkgevers dienen zich van de vervulling dier pligten tegenover hunne loontrekkenden beter te kwijten. Zij moeten den arbeid van den werkman niet enkel als een ruilmiddel voor hun kapitaal, als een koopwaar beschouwen, dat zij tegen den minst mogelijken prijs en onder de meest bezwarende omstandigheden van hem magtig zoeken te worden. Zij zullen de beginselen van humaniteit hierbij wel degelijk regt moeten laten wedervaren. Even als zij voor hun levenlooze machine de meeste zorg dragen, opdat deze hun voortdurend en goed werk levere, moeten zij - in hun eigen belang - ook aan de levende werkkrachten de noodige zorg wijden. Vooral mogen zij de zwakke krachten van de vrouw en van het kind niet aan hunne onredelijke eischen opofferen. Zij moeten bedenken, dat al wat zij in het belang van die levende werkkrachten aanwenden, hun later ten goede zal komen. Geven zij te weinig loon, in verhouding tot de gevorderde diensten en het verbruik van krachten, de menschelijke machine zal een even wissen ondergang te gemoet
gaan, als het levenlooze werktuig, dat veel gebruikt, maar niet behoorlijk onderhouden wordt. De uitputting, waaraan het individu gaat lijden, plant zich voort over de geheele massa, en het verminderd massaal arbeidersvermogen, dat daardoor

{==183==} {>>pagina-aanduiding<<}
ontstaat, werkt nadeelig op de productie en het bedrijfkapitaal terug.
Werken zoo alle elementen der maatschappij zamen, dan zal de staatshulp tot het geringste deel teruggebragt worden. En dat is zeker de meeste gewenschte, de meest natuurlijke toestand. Wij verlangen van den staat niet het onmogelijke en zeker niet het meeste; maar wij meenen, dat het zijne roeping is, de pogingen zijner burgers om zich te verheffen, om zelfstandig te worden, in den geest van ware gelijkheid te bevorderen, te steunen, te helpen verwezenlijken. Allereerst en bovenal zal de staat zijn zorgen onverdeeld aan de verstandelijke ontwikkeling van het opkomend geslacht moeten wijden en waken, dat noch de zedelijkheid, noch de gezondheid van dat deel zijner burgers, wier eenig kapitaal in hunne werkkracht bestaat, door de overdreven eischen van het kapitaal in gevaar worden gebragt. Hij zorge voor een volksonderwijs, dat tot zelfstandigheid leidt; de Kerk voor een godsdienstig onderwijs, dat opvoedt voor het leven; de meer bevoorregte standen voor de verspreiding van eene zedelijkheid, die meer is dan een maatschappelijke vorm.
Zijn de arbeidende klassen door goed volksonderwijs tot het bewnstzijn gekomen van hun toestand, dan is de eerste schrede op den weg tot verbetering gedaan.
Dat bewustzijn begint zich van lieverlede bij de massa te openbaren. Het heeft geleid tot handelingen, die aanvankelijk reeds bevredigende uitkomsten hebben opgeleverd. De legers der nijveren hebben zich tot eene aanzienlijke magt vereenigd, en met de wapens van kennis, eerlijkheid en vlijt, een strijd aanvaard, die nu reeds de bewondering van elken regtschapen en helderen, de vrees van elken zelfzuchtigen en bekrompen geest gaande maakt en in de toekomst zeker nog gewigtiger uitkomsten, ongetwijfeld de overwinning zal tengevolge hebben. Maar nog lang zal het duren eer het zoover gekomen zal zijn. Nog veel meer zal dat bewustzijn tot gemeengoed moeten worden, dan tot dusverre het geval is. Veel van wat tot nu toe door de arbeiders tot bevordering van hun welzijn gedaan is of beproefd wordt, draagt nog het kenmerk van onzekerheid, wankelmoedigheid, gebrekkig inzigt, in een woord, van een gemis van een hechten grondslag, waarop voortgebouwd moet worden. De arbeiders moeten de magt der kennis leeren op prijs stellen, zij moeten klaar en onpartijdig hun toestand leeren inzien, zij moeten den

{==184==} {>>pagina-aanduiding<<}
weg leeren vinden, die voor hen in de toekomst is afgebakend. Vóór alles moet de vaste overtuiging bij hen post vatten, dat zij geen heil van eene geweldige omkeering, maar alleen van eene vreedzame en aanhoudende werkzaamheid, een getrouwe pligtsbetrachting kunnen verwachten. Bij hen moet de bewustheid van regt en billijkheid gewekt worden. De arbeider mag niet van het denkbeeld uitgaan, dat hij het regt heeft, alles aan zich ongeschikt te maken en zich te beschouwen als de spil van het maatschappelijk leven. Ideale droomerijen laten zich niet verwezenlijken; de regten van anderen te schenden, om zelf in het bezit daarvan te komen, roept algemeen regtsonzekerheid in het leven. Een goede maatschappelijke orde is slechts mogelijk door de harmonische zamenwerking van alle verschillende elementen van het volksbestaan, wier verscheidenheid gewenscht en noodzakelijk is om het gezond bestaan van het geheel te verzekeren. Het is de pligt van alle burgers van den Staat, om tot bevordering van het algemeen welzijn mede te werken. Maar niet allen bezitten de daartoe noodige krachten en vermogens in gelijke mate. Ieder brenge echter het zijne daartoe bij; ieder trachte daarin het grootst mogelijke aandeel te erlangen. Dat moet ook het grondbeginsel van den werkman uitmaken en daarop voortbouwende, heeft hij kans zich op den maatschappelijken ladder te verheffen. Eerlijkheid, kennis en vlijt moeten de hefboomen zijn, die hem opwaarts moeten drijven. Elk ander middel zal op den duur blijken onhoudbaar te zijn.
Naast kennis is aansluiting, eendragtig handelen een hoofdvereischte tot verbetering van den toestand der arbeidende klassen. Deze zullen, met de vermeerdering harer kennis, de noodwendigheid van eendragtige zamenwerking op prijs leeren stellen. De organisatie van de arbeiders, de moderne coöperatie, is de doeltreffendste wijze om hunne regtmatige wenschen verwezenlijkt te zien. Onvermoeid en uit één mond die wenschen kenbaar makende, zullen zij eindelijk gehoor erlangen, zullen hunne billijke eischen ten slotte bevredigd worden. De openbare meening, de staat zal ten laatste aan dien magtigen drang geen weerstand kunnen bieden. De arbeiders moeten vooralsnog alle aanspraken op meerdere politieke regten laten varen, geene politieke middelen tot bereiking van hun doel bezigen. Zij moeten zich streng tot hunne sociale belangen bepalen. Hebben zij eerst hunne stoffelijke zelfstandigheid verkregen, dan zullen hunne politieke

{==185==} {>>pagina-aanduiding<<}
regten van zelf volgen, omdat deze een uitvloeisel van gene zijn. Door het omgekeerde te willen, houden zij de bevordering hunner eerste belangen terug en verwekken zij meer tegenstand dan medewerking.
Een derde vereischte, om tot het doel te geraken, is de bevordering van het crediet. Tot elke onderneming wordt eene zeker bedrag van kapitaal vereischt. Het kapitaal dat de arbeider tot dusverre bezit, bestaat grootendeels in zijn arbeidsvermogen. Dat strekt echter slechts om in de eerste behoeften des levens te voorzien. Hetgeen hij door besparing overhoudt, is niet voldoende, om zijn toestand te verbeteren langs de verschillende wegen, die de hedendaagsche coöperatie voor hem geopend heeft. Hetgeen hij tot nu toe door volharding en spaarzaamheid op dit gebied geleverd heeft, is prijzenswaardig, maar moet slechts als een zwakke proeve beschouwd worden van wat het in de toekomst moet worden en zijn, zal de coöperatie werkelijk aan het doel beantwoorden. Vele goede plannen zijn door dit gemis van kapitaal en krediet dan ook niet verwezentlijkt kunnen worden, vele ernstige pogingen zijn daardoor mislukt. Van elders zal hem dus het noodige kapitaal verstrekt moeten worden, niet als een aalmoes, maar als een voorschot, als een soliede en goede kapitaalbelegging. En zeker zal hem dat crediet niet ontbreken, indien hij in kennis en zedelijkheid de noodige waarborgen voor de goede aanwending van het kapitaal kan geven.
Met kennis en crediet eendragtig aan het werk getogen, zal de groote hervorming haren weg vreedzaam kunnen voortzetten en het groote vraagstuk eindelijk tot een bevredigende oplossing komen. Men behoeft daarbij de vraag niet angstig te overwegen, welke de beste wijze is, om langs den weg der coöperatie het doel te bereiken. Gene van de tot dusverre toegepaste vormen beantwoordt uitsluitend aan het doel. In de productieve vereeniging het einddoel van alle streven voor den arbeider te zien, is een herschenschim. De strijd tusschen kapitaal en arbeid zal er niet door ophouden. Altijd en immer zullen er meer bevoorregten in kennis en fortuin bestaan en zoolang ook ondernemers en werklieden. Dat verschil bestaat werkelijk ook bij de hedendaagsche productief-genootschappen. Alleen zullen in de toekomst meer ontwikkelde arbeiders hierdoor eene zekere mate van zelfstandigheid erlangen.

{==186==} {>>pagina-aanduiding<<}

Ieder kieze den vorm, die met zijne behoeften en wenschen, met zijne geaardheid en ontwikkeling het meest overeenstemt. Nationaliteit, zeden en gewoonten en zoovele andere omstandigheden zullen op de keuze van een en ander invloed hebben.
Bij het gemeenschappelijk handelen dienen de arbeiders slechts het groote doel voor oogen te hebben. Door het aanhoudend kibbelen over bijzaken, door het aandringen op bijzondere voorregten, door droomerijen of geweld zal men de sociale kwaal niet genezen. Eenheid bij verscheidenheid moet de groote leus van den arbeider zijn. De arbeiders van alle landen moeten tot het groote doel met vereende kracht zamenwerken, maar iedere nationaliteit, ieder volkengroep kieze hare eigene middelen. De germaansche volkengroep kieze die middelen, welke met haren ernstigen en volhardenden geest het meest overeenstemt; de keltische gebruike die middelen, welke met minder volharding, spoediger tot een doel leiden. Toenadering tot elkanders beginselen en begrippen is echter een noodzakelijk vereischte. De zin voor orde, de strenge, volhardende geest die den Germaan eigen zijn, zullen met de vlugge bevatting en den smaak voor het schoone van den Kelt gepaard moeten gaan. De sociale verhoudingen onzer dagen werken die vereeniging in hooge mate in de hand. Dit zal in de toekomst nog meer het geval zijn, als de arbeider van het begrip der solidariteit van belangen meer doordrongen zal wezen. Dan zal het algemeen belang, trots alle nationale en ethnologische verschillen, toch zegevieren.
De slotsom van deze en de voorgaande beschouwingen is dus, dat de verstandelijk-zedelijke ontwikkeling als de eerste voorwaarde, de coöperatie als de geschiktste vorm, de algemeene overtuiging als de hechtste grondslag, de zelfstandigheid als de edelste drijfveer, de eigen werkzaamheid als de meest natuurlijke uiting en de hulp van den staat en van de meer vermogende klassen als de beste waarborg beschouwd moeten worden, om het probleem van den dag tot eene bevredigende oplossing te brengen.
Lang en moeijelijk moge die weg velen toeschijnen, maar groote dingen vorderen hun tijd. De arbeiders moeten slechts ernstig en met onbezweken moed aan die gewigtige taak zich wijden, dan zal ongetwijfeld ook hun dag komen, want niets gaat verloren, wat de mensch met ernstigen wil en volharding tracht tot stand te brengen. Het bewustzijn aan een grootsche

{==187==} {>>pagina-aanduiding<<}
taak te arbeiden, geeft kracht en moed en is op zich zelf reeds in staat den arbeider te verheffen. Ofschoon echter eerst latere geslachten datgene ten volle zullen genieten, waarvoor het tegenwoordige strijd voert, zoo is het toch de pligt van ieder, die aan zijne bestemming op deze wereld naar behooren wil beantwoorden, om zijn leven aan dat van de gansche menschheid te wijden: arbeider te zijn in de verhevenste beteekenis van het woord.
Zoo zij dan zelfstandigheid de banier, associatie de strijdleus, kennis en zedelijkheid de wapens van de arbeiders der toekomst, waarmede ze de eer van hunnen stand zullen handhaven!
Op dan, soldaten van den arbeid! Schaart u in digte gelederen en aanvaard den heiligen strijd met opgeheven banier, met uw strijdleus op de lippen. De wapens die gij gekozen en de eer, die gij verpand hebt, waarborgen u de overwinning.

‘Die zal gekomen zijn zoodra de mensch, 
Niet meer door valsche eigenbaat verblind, 
Zal zien en weten, dat zijn waar belang 
Geen ander is dan dat van zijn geslacht, 
En dat geluk rondom zich heen te scheppen 
De zuivre bronwel is van zijn geluk.’ *) 







{==188==} {>>pagina-aanduiding<<}

Reis naar Italie.

Door Mr. J. Dirks. *)

III.

Een dag te Ravenna.

De avondzitting van het préhistorisch congres, op Vrijdag den 7 October 1872, had tot 11 uur geduurd en vermits wij reeds vroeg aan het station, buiten de poort Galliera, vrij ver van het hôtel Brun gelegen, moeten zijn, is de nachtrust kort. Het is nog vrij donker als ik opsta, en na een haastig ontbijt en een snellen rid met den omnibus, sporen wij te 7 uur Zuid-Oostwaarts van Bologne naar Ravenna; eerst op de groote route die over Ancona naar Brindisi loopt, den weg van den Indischen mail en van Castel Bolognese, N.O.waarts, op een zijtak. Die zijtak is de verbinding van Ravenna met het door vreemdelingen bezochte gedeelte van Italie. Vóór die verbinding kwam zeldzaam een reiziger, vermaakshalve, aldaar 1).

{==189==} {>>pagina-aanduiding<<}

Toen ik, voor eenige jaren, een paar vrienden aanried om ook Ravenna toch vooral te bezoeken, hoorde men vreemd op, maar teruggekomen was men zeer voldaan over dezen uitstap, niet alleen om al het prachtige dat men gezien had, maar ook om het kijkje in zulk een oude vergetene Italiaansche stad, waar de logementen nog zoo primitief bevonden werden, dat men door de keuken naar de logeerkamers ging.
Eens rondziende in mijn spoor-compartiment, bevind ik mij tusschen het Zuiden en het Noorden verzeild, allen reeds meer of minder bekende gezichten: Professor Cavalière Galdino Gardini van Ferrara, met wien wij van Modena naar Montale en terug hadden gereden; de archidiacono Giovanni Tarantini, Directeur van de boekerij en het museum van het herlevende Brindisi, het oude Brundusium, de inschepingsplaats voorheen en nu weder voor Alexandrië, een kennis van Marzabotto; C. St. A. de Bille, Directeur van het Dagbladet te Kopenhagen en Député; Dr. Carlo Landberg, van Upsal, ook een der medewandelaars te Marzabotto; Pastor E.D. Jensen, uit Kopenhagen, mijn eerste dischkennis in Bologne; Poulsen, Ingenieur hydrographe, en Professor C. Engelhardt, Secretaris van de Société des Antiquaires du Nord. - Dit Deensche clubje was een opgewonden partijtje, de roervinken aan tafel in het hotel Brun, meest krachtige, gezonde Nooren, die wij later nog te Rome ontmoetten op het Forum en goede reis tot Napels toewenschten. Weldra zijn Pastor Jensen en de Archidiaken Tarantini zoo bevriend, dat de bij eenen Italiaanschen priester onmisbare doos voor den dag kwam en T. een snuifje aan J. aanbood onder het zeggen: Diversi di fede ma uniti pella scienza. De extra sneltrein vliegt voorbij de stations Mirandola, Quaderna en Castel S. Pietro. Zelfs Imola 1), een bisschopsstad van 11,000 zielen, door L. Corn. Sylla als Forum Cornelii gesticht, zien wij, even voorbijvliegende, regts af wat dieper liggen. Zeer kort oponthoud te Castel Bolognese. Wat langer te Lugo, het Lucus Dianae der ouden, een klein plaatsje, want hier beginnen de feestelijkheden ter eere der

{==190==} {>>pagina-aanduiding<<}
préistorici, naam ons door de Bolognezen gegeven. Overal vlaggen en groen aan palen gehecht. La banda blaast er lustig op los. Een talrijke menigte roept Evviva gli savanti!! en Landberg houdt een toespraak; hij, de jonge, levenslustige, knappe, Zweedsche Dottore is door zijne Archeologische reizen en lang verblijf in Sicilie, Napels, Rome, enz. een halve Italiaan geworden. - TeBagna cavallo (=het Paardewed) nog eens hetzelfde. Te 9 uren komen wij te Ravenna, steeds sporende door een vlak, aangeslibt land. De 200 gasten en de Ravennesche gastheeren vullen zoodanig de wachtkamer, dat het welvoorziene buffet bijna ontoegankelijk is. Ik verover eindelijk een stuk paste en een glas Marsala 1) juist nog bij tijds, want iemand achter mij, zegt tot mij: ‘Suivez moi, j'ai une compagnie agréable et un guide excellent.’ Het is mijn buurman in het hotel Brun, op wiens kaartje men kon lezen: Il Conte Giancarlo Conestabile, Corrispondente dell' Instituto di Franeia (Academia delle Iscrizione e belle lettere). Hem, den grooten klok voor de Etrurische oudheden, den beroemden hoogleeraar en stichter van het Etrurisch Museum te Perugia, dat wij even als zijn Palazzo later bezochten, had de regering van Ravenna dien Guide excellent ‘een lid van den Senaat of junta municipale toegevoegd, terwijl de compagnie agréable uit Dr. H.H. van Stockholm met zijn bevallig jong vrouwtje bestond.
Gansch Ravenna is op de been: de Sindaco of burgemeester, aan het hoofd van den raad, ontvangt de gasten; voorafgegaan door een muzijk- en het studentencorps, en de gilden met hunne vaandels, trekken wij, gezeten in een zestigtal rijtuigen, de stad in.
Er heerscht een perfecte orde, want al de rijtuigen verdeelen zich weldra, om geene opeenhooping van bezoekers te veroorzaken.
Onze hoogst voorkomende guide biedt ons een opzettelijk voor dezen feestdag gedrukt boekje aan: Cenni (Indices) intorno ai monumenti e alle cose piu notabili di Ravenna: een fonkelnieuw plan van Ravenna daar achter, op groote schaal, wijst ons den weg, des te welkomer omdat Bädeker geen plan

{==191==} {>>pagina-aanduiding<<}
geeft 1). De beschrijvingen of Cenni zijn zoo kort en duidelijk gedrukt, dat wij juist tijd hebben om te lezen wat wij zien zullen, rijdende van de eene merkwaardigheid naar de andere. - Maar eer wij tot de détails overgegaan, een woord in het algemeen over Ravenna, tot beter verstand van het volgende:
Ravenna is een stille stad van een mijl in den omtrek, maar slechts half thans bebouwd. Groote tuinen binnen de muren van deze hoofdstad van het oude Flaminia, tot aan 1860, getuigen van vroegere welvaart; toch heeft het nog eene bevolking van 55,000 zielen. Gesticht door de Pelasgers, lag Keizer Augustus hier een haven aan, de Portus Classis, een station voor de vloot. Tusschen de stad en de haven Classis ontstond eene buurt, Caesarea. Maar de Po slibde den haven digt en zoowel Classis als Caesarea verdwenen. Men wil, dat reeds in het jaar 44 de H. Apollinaris, een leerling van den Apostel Petrus, hier episcopus was. In 439 werd het een aartsbisdom, ook doordien Keizer Honorius, in 402, Rome verliet en Ravenna tot den prachtigen zetel der Romeinsche keizers verhief.
De sterke ligging der stad te midden van moerassen gaf daartoe aanleiding. Hier was men veilig voor de horden Barbaren, die Italie bestormden. Toch nam Odoacer, der Herulen vorst en koning van Italie, Ravenna in: desgelijks in 493 Theodorik de Groote, koning der Oostgothen. Tot 552 bleef het de hoofdzetel van dit merkwaardig volk, dat Ravenna verfraaide en bevoordeelde. De Oostersche keizers bezaten het tot 752 en regeerden er door Exarchen. - Astulphus, Koning der Lombarden, verdreef in dat jaar den laatsten Exarch, maar weldra deed Pepijn, Koning der Franken, de Lombarden de stad ontruimen en schonk ze aan den Paus, die er afwisselend met de Venetianen (1440-1504) en de Franschen (1797-1815) heerschten, totdat de stad, in 1860, bij Italie werd ingelijfd.
‘Geen stad van Italie,’ zegt Bädeker p. 342, ‘bezit zulk een schat van bouwwerken, beeldhouwkunst en mosaïeken uit de eerste jaren der middeleenwen als Ravenna.’
Wij zouden er het waarom bijvoegen; ‘omdat men vergeten heeft deze afgelegen plaats te verwoesten.’
Ons vijftal rijdt N.-W. op door het midden van de kennelijk niet welvarende stad, langs de Strada della Stazione, de

{==192==} {>>pagina-aanduiding<<}
Strada del Monte over de fraaie Piazza Maggiore 1), langs de Strada del Duomo naar de Piazza del Duomo, waar wij de Basilica Ursiana of hoofdkerk Chiesa metropolitana binnen treden.
Ik verzoek Dr. H. mij aan zijne vrouw te presenteren en hij doet het met deze woorden als bijvoeging: C'est ce monsieur dont vous connaissez l'ouvrage: Over den koophandel der Friezen.’ Ik kijk er van op zoo iets in de hoofdkerk van Ravenna te hooren, en betuig zulks aan mevrouw H. ‘Ah!’ zegt zij daarop in het Duitsch, ‘Ich folge ein wenig die Studien meines Mannes und die Holländische Sprache schliesst sich so der Deutsche an, wie die Schwedische an die Dänische.’
Ik zal mij niet verdiepen in eene volledige beschrijving van de Basilica Ursiana of volgende kerken. Zelfs de beste beschrijving kan hem, die iets niet zag, het beschrevene niet zuiver voor de oogen stellen en photographiën of platen van Ravenna's kunstschatten zijn mij niet geworden 2). Eerst onlangs is men begonnen die terra incognita te bewerken en in die nog pas ontgonnen mijn ook voor de prenteboeken te delven 3).
De hoofdkerk is door San Orso of Urso (St. Ours), een bisschop van Ravenna waarschijnlijk in de laatste jaren der 4de eeuw, gesticht. Op Paschen door hem ingewijd, noemde men haar: ‘ἡ ἅγια ἀνάστασις’, de heilige opstandingkerk. In 1867 vond men er eene cripta of onderaardsche kerk, nu vol water staande, als lager gelegen dan het zeepeil.
Oorspronkelijk was deze kerk met mozaïek bekleed, dat in 1112 vernieuwd werd, maar ongelukkig bij de geheele reconstructie of misvorming, in 1734, op één beeld der H Maagd na, dat overgebracht werd, verdween. Men vindt er nu in 72 kolommen van Oostersch marmer, 11 rijke marmeren altaren en eenige fresco's van Guido Reni of zijne leerlingen, waaronder de Mozes en

{==193==} {>>pagina-aanduiding<<}
vooral de Elias van Guido Reni zelven uitmunten. Op een zilveren kruis met 42 beelden, uit de 6de eeuw, wordt onze aandacht gevestigd. In de Sacristie laten hoogst beleefde geestelijken ons den beroemden ivoren zetel of stoel van den H. Maximianus, met basreliefs, uit de 5de en 6de eeuw zien. Nog merkwaardiger in deze Paaschkerk vind ik den marmeren Paaschwijzer voor de jaren 532-626, als een bijna sprekende getuige van de twisten, die de Oostersche en Westersche kerk, over den dag waarop het Paaschfeest gevierd moest worden, lang zeer hevig verdeelden. De op het einde der 16de eeuw te Pisa als hoogleeraar beroemde Augustijner monnik Henricus Noris schreef er eene verhandeling over en later legde Ciampini dien ook uit 1).
Bij vele Italiaansche hoofdkerken vindt men een Doopkerk of liever doophuis, een battistero. Ongedoopten zouden de kerk ontheiligen. En te Florence en te Rome in de San Paolo fuori le mura en te Pisa zagen wij ze in gebruik. Het Battistero van de Basilica Ursiana, ten O. daarvan gelegen, draagt nog bovendien den naam van St. Giovanni in fonte. Ieder battistero moet volgens de oude doopsgebruiken twee deuren hebben. Door de eene treden de neofiti binnen en door de andere gaan zij als battizzati er uit 2).
In dit overoude battistero, in 425-430 door den Bisschop Neone hernieuwd en verfraaid, ligt de oude vloer bijna 3 el (2.99) onder de nieuwe, en 0.156 lager dan laag tij in de naburige Adriatische zee, en dus altijd onder water. Men liet ons dit zien in den San Orso door het openmaken van een klep. De Ravennezen houden het er voor dat en de grond gezakt en het waterpas dier zee verhoogd is sedert de 5de eeuw. Alhoewel dit achtkant battistero ook zeer veranderd is, zoo prijken nog in den koepel de prachtige mozaïeken op goudgrond uit de 5de eeuw, voorstellende Christus en zijne apostelen; ook een groot gedeelte van het randschrift in mozaïekletters is nog

{==194==} {>>pagina-aanduiding<<}
leesbaar 1). De marmeren doopvont, zegt B. p. 343, heeft Bacchische voorstellingen. Zulk een double usage vindt men wel meer in Italie. Zoo zegt men zelfs, dat het beroemde bronzen standbeeld van den Apostel Petrus in de St. Pieterskerk 2), (waarvan de afgekuste teenen niet lang geleden hernieuwd werden) oorspronkelijk een Jupiter was. - Men bragt ons daarop naar de nabij gelegen kleine private kapel, in het aartsbisschoppelijk paleis. Daar prijkte nog boven het altaar de Madonna in mozaïek op goudgrond uit de Basilica overgebragt. De geheele kapel was verder één mozaïek uit het midden der 5de eeuw, toen de H. Petrus Crysologus, Bisschop van Ravenna, overleden in 449 en begraven te Imola, die stichtte 3).
Eene sala lapidara met een menigte heidensche en christelijke opschriften in marmer 4) wordt maar vluchtig doorloopen en een porphieren gedrapeerde romp of torso er in bezien. Het rijtuig neemt ons weder op en brengt ons door een tal van straatjes naar de N.O.-zijde der stad. Halt! op het pleintje voor de Basilica di San. Vitale, een achtkant; eene navolging van de St. Sophiakerk van Constantinopel en door Karel den Groote, dien wij nog eens in Ravenna zullen ontmoeten, tot model voor de basilica van Aken genomen. Een Oostersche kerk, met al de pracht der Byzantijnsche bouwkunst, door den bisschop Ecclesius in 534, terwijl de Gothen nog te Ravenna heerschten, begonnen, op de plaats waar de H. Vitalis den martelaarsdood onderging; voltooid door Julianus Argentarius; ingewijd in 547, door den bisschop Maximianus en rijkelijk begiftigd door Keizer Justinianus en zijne beruchte Theodora. Hunne beeldtenissen vindt men dan ook in het kooreinde in prachtig mozaïek: de keizer met geschenken, de keizerin door hare hofdames omringd, beneden het Christuskind, gezeten op den wereldbol en met engelen, den H. Vitalis en den H. Ecclesius aan zijne zijden. Onlangs gaf het Magasin Pittoresque 1871 p. 348, er afbeeldingen en de volgende beschrijving van 5).

{==195==} {>>pagina-aanduiding<<}

‘Keizer Justinianus en Keizerin Theodora worden voorgesteld deel te nemen aan de processie bij gelegenheid van de inwijding der kerk.’
‘In het midden der voorstelling of compositie aanschouwt men den keizer, naast hem de reeds genoemde bisschop Maximinianus, blijkens de namen boven de hoofden. Twee priesters gaan voor hem; alle drie zijn in het wit gekleed. Justinianus, met een diadeem versierd met edelgesteenten en paarlen, draagt den keizerlijken mantel of dalmatica van purper, geborduurd met goud en door een prachtige haak of agrafe op zijn schouder vastgehecht. Een lang met goud geborduurd kleed daalt tot zijn purperen met paarlen versierd schoeisel af. Hij houdt een vaas 1) in zijne handen, die hij ten geschenke aan de kerk zal aanbieden. Achter hem zijn twee hoofdbeambten; hunne kleeding verschilt in kleur. Met lansen gewapende en met eereketens versierde wachten volgen hem. Een hunner draagt een schild waarop het monogram van Christus, sedert Constantijn 2) het symbool van den godsdienst van staat.’
‘Als pendant de Keizerin Theodora, voorafgegaan doorpriesters en gevolgd door hofdames. De keizerlijke diadeem dekt haar hoofd. Hare haren, hals en borst zijn met edelgesteenten bedekt. Zij draagt een purperen kleed en heeft ook in hare handen een gouden vaas. Hare hofdames hebben sleepjaponnen van verschillende kleuren.’
Deze voorstellingen zijn belangrijk voor de costuum-kennis van het Byzantijnsche hof in het midden der zesde eeuw, maar even als de andere die wij zullen vermelden geven zij ons een blik op de kunst in die tijden.
Op hetgeen B. ‘l'arc de triomphe’ noemt, ziet men afbeeldingen van Jeruzalem en Bethlehem, waarschijnlijk zooals zich toen (534-547) die steden vertoonden. Daar boven: de vier Evangelisten in gezelschap van Jesaia en Jeremia; Moses zijn schoeisellosmakende en de tafelen der wet ontvangende en Christus als de goede herder. Links een altaar met wijn en brood, geflanqueerd door de offerande van Abel en Melchisedek. Regts een gedekte tafel waaraan de drie engelen en Abraham. Sara kijkt

{==196==} {>>pagina-aanduiding<<}
lagchende om de deur. In de boog Christus, de Apostelen, St. Protasis en St. Gervasius. Al dit mozaïek, schoon meer dan 1300 jaren oud, is nog wonderlijk goed bewaard, en nog schittert de mozaïeken goudgrond, waarop de gekleurde beelden zijn ingelegd.
Zoo vaak ik dezen dag Justinianus zie, ben ik in mijne verbeelding eensklaps naar de Franeker collegiekamer verplaatst, maar het Corpus Juris is door Bädeker vervangen.
Slechts vlugtig bezigtigen wij nog het prachtige Grieksche relief uit een tempel van Neptunus afkomstig, genien voorstellende voor den troon van Neptunus, kenbaar aan zijn schelp en drietand. In de kosterij moet ook een prachtig Romeinsch relief zijn, waarop de vergoding van een keizer, alsmede een Christelijke sarcophaag, waarop Daniel in den leeuwenkuil en de opstanding van Lazarus zijn gebeeldhouwd, terwijl vóór de kerk de graftombe van den Exarch Isaac, († 641,) met een Grieksche inscriptie ons weder tot het Byzantijnsche keizerrijk terugvoert.
Weinige schreden brengen ons tot een zeer merkwaardig, 13 of 15 el lange en 9 of 12 el breede 1) kapel, gelegen tusschen twee der 20 kerken van Ravenna, de Santa Maria Maggiore en de Santa Croce en onder den naam van het graf van Galla Placidia 2) bekend. Deze keizerlijke princes, Augusta, en regentes van het Westersche rijk, stichtte de kerk van Santa Croce en deze keizerlijke begraveniskapel (440), die van binnen geheel en al, van den grond tot den top, met gekleurde beelden, de (vier Evangelisten, de Profeten, de goede Herder, de Heiland de Evangelien dragende, het dorstige hert) en met bloemen, figuren, ornamenten op goudgrond, alles mozaïek, bekleed is. De indruk van die overschoone voorstellingen wordt verhoogd door den enormen marmeren, vroeger met zilveren platen bekleede, sarcophaag van Galla Placidia, dien zij reeds bij haar leven liet maken, waarom men ook haar zeker gebalsemd ligchaam uit Rome, waar zij den 27 Nov. 450 stierf, herwaarts overbragt. Tot op 3 Mei 1577 kon men haar lijk daarin nog aanschouwen; door te onvoorzichtige toelichting verbrandde het toen.
Wij zeiden: ‘keizerlijke kapel,’ want nog verschillende, geheel

{==197==} {>>pagina-aanduiding<<}
ongeschonden sarcophagen zijn daarin te vinden: regts van den grooten een marmeren kist met christelijke zinnebeelden, waarin Keizer Honorius † 423 1), broeder van Galla Placidia, rust; links slaapt Constans III, haar tweede echtgenoot en vader van Valentinianus III 2) sedert 421. 3) Aan beide zijden van den ingang kleiner sarophagen met de lijken van de voogden van dien keizer en van zijne zuster Honoria 4).
Wat hebben de gebroken oogen dergenen die hier rusten niet aanschouwd!
Honorius als elfjarige knaap (395), onder de voogdijschap van Stilico, op den troon van het Westersche keizerrijk gestegen, zag Italie door de Gothen, onder aanvoering van Alarik en Radagusius (403-408), herhaaldelijk hevig besprongen, en nadat hij Stilico en zijnen zoon wegens verraad had laten ombrengen, het eeuwige, onverwonnen Rome door Alarik in den nacht van 23 op 24 Aug. 410 innemen, uitplunderen, verbranden en uitmoorden, terwijl hij zelf een schuilplaats in Ravenna moest zoeken. Zijne zuster Aelia Galla Placidia was in Rome, toen Alarik het voor de eerste maal in 408 belegerde. Zij wierd diens gijzelares twee jaren later en in Jan. 414 de echtgenoot van Alarik's opvolger Ataulphus. Na diens vermoording keerde zij naar het hof van Honorius terug, die haar dwong om, in het jaar 421, een zijner generalen, dien hij tot mederegent aannam, Constans III, te huwen en haar daarop den titel van Augusta gaf. Zeven maanden daarna (421) stierf Constans III te Ravenna. Placidia, door haren eigen broeder belaagd, vluchtte met hare kinderen Honoria en Valentinianus naar Theodosius II, haren neef, den Oosterschen keizer. Met zijne hulp verdreef zij Jan, den usurpator (423-425) van den troon van haren broeder († 423). In ketenen geklonken werd Jan, op last van Placidia, uit Ravenna uaar Constantinopel gevoerd, bespot, mishandeld en, na het afhouwen van de rechterhand, in den Circus gedood. Als voogdes van Valentinianus III, regeerde zij van 425-437 en stierf in 450; gelijk wij

{==198==} {>>pagina-aanduiding<<}
zeiden. Honoria, hare dochter, geboren 417 te Ravenna, werd in 433 door haren broeder tot Augusta verheven. (Wij vermelden zulks omdat daardoor ook van haar nog hoogst zeldzame penningen, even als van Constans III en Placidia bestaan 1). Hare moeder en broeder joegen haar uit het keizerlijke paleis, omdat Eugenius intendant daarvan haar bezwangerd had. Lang bleef zij in Constantinopel aan het hof van Theodosius II, maar na den dood van dezen (450) keerde zij naar Rome terug en zij, de beschaafde keizerlijke prinses, bood hare hand aan den geesel Gods, Attila. Haar broeder gaf haar daarop, daar hij voor het rijk zulk een band hoogst gevaarlijk rekende, ten huwelijk aan een hoveling. Zij moet later (454) in Italie gestorven zijn.
Op ons allen maakte deze kapel veel indruk. - Wat men toch hier ziet, was reeds voor 14 eeuwen bijna evenzoo te zien, en wij staan hier voor de eenige tombes van Romeinsche vorsten, die op hunne plaatsen zijn gebleven. Iets dergelijks gevoelt men te Rome onder den grond in den Carcer Mamertinus, nog zeker 1000 jaren ouder of in de Catacomben en het Colyseum of als men, de Via Appia afwandelende, onder den vervallen zegeboog van Drusus doorgaat, dien de Apostel Paulus bij zijne aankomst te Rome passeerde. - De tombe van Galla Placidia en die van Dante zijn te Ravenna even ver van elkander verwijderd als hunne sterfjaren 450-1321. Dante 2) stierf hier als balling van Florence, slechts 56 jaren oud. Het monument ter zijner eere in 1482 opgerigt en in 1692 en 1780 hersteld, vindt men in eene kleine kapel, Braccio Forte. De sarcophaag draagt een zesregelig Latijnsch door Dante zelf vervaardigd grafschrift. De groote dichter toch maakte zoowel goede Latijnsche als Italiaansche verzen, ja men zegt zelfs, dat hij eerst van plan geweest is om zijn Inferno in Latijnsche verzen te schrijven. - Vlak nevens die kapel vond men den 27 Mei 1865 Dante's beenderen in een houten kist, in een schuilplaats door Fra Antonio Sante in 1677 ingemetseld. Met groote plegtigheid werden zij op den 26 Junij van dat jaar in den sarcophaag nedergelegd. De ruwe kist met een gips afgietsel of masque van Dante's bekkeneel enz, zijn in de Bibliotheca Classense te Ravenna geplaatst, waar wij die later zien.

{==199==} {>>pagina-aanduiding<<}

Onze rijtogt door de stad wordt nu door eene kleine verrassing afgewisseld. Men maakt ons eerst opmerkzaam op een gering overschot van het paleis van Theoderik den grooten der Gothen-Koning († 530), op den hoek van de Strada Corso Garibaldi en de naar het dok loopende Strada di Porta Alberoni. - Karel de Groote liet de kolommen er van en de kostbaarheden er uit naar Duitschland overbrengen - Den hoek omgedraaid, worden wij verzocht uit te stijgen; men opent een deur in een staketsel en na eenige stappen bevinden wij ons in eene uitgestrekte tuin, achter het overschot van het genoemde paleis. Prachtige mozaïeken vloeren op 2 el diepte zijn op den bodem van even diepe groeven zigtbaar. Zóózeer is het oude Ravenna gezakt, dat nu eenige mannen en vrouwen er onophoudelijk het indringend zeewater moeten uitscheppen, om ons althans eenig denkbeeld te geven van de pracht van het paleis van den grooten koning der Gothen. Ginds Justinianus, in San Vitale, hier Theoderik en Karel, beiden ‘de groote’ bijgenaamd, en daar tusschen in Dante. - Welke namen!
Wij zien nog een kerk, vlak daarbij, de San Apollinare nuovo, als Ariaansche hoofdkerk, omstreeks 500-526 door den Ariaan Theoderik gesticht. Eigenlijk heette die kerk San Martino in coelo aureo. Zij rust op 24 uit Constantinopel aangevoerde marmeren kolommen. Hoog boven die welke het schip of ruim er van dragen, ziet men zeer belangrijke mozaïeken van het jaar 570 1).
Links de stad Caesarea of de door Augustus gestichtte Portus Classis bij Ravenna met de zee en schepen; 22 in het wit gekleede maagden en de drie koningen huldigen den pas geboren Christus en zijne moeder. Regts eene afbeelding van de stad Ravenna met de kerk van St. Vitalis, in 547 gesticht, en het paleis van Theodorik; daarnevens 25 gekroonde heiligen met den H. Martinus aan het hooofd, die Christus' zegen ontvangen. Allen gekleurde beelden op goudgrond. Voegt daarbij de vroeger vergulde balken en het als een sterrenhemel flonkerende verwulfsel en de naam van St. Martino in coelo aureo, de Kerk van den H. Martinus met of in den gouden hemel, is opgehelderd.
Eindelijk zet ons rijtuig ons nagenoeg midden in de stad aan

{==200==} {>>pagina-aanduiding<<}
de Academia di belle arti af. Bouw- teeken- beeldhouwen ornamentkunde wordt hier onderwezen; wij vinden er een aantal schilderstukken vooral van den Ravennees Luca Longhi uit de 16de eeuw en eene zaal met een antieken, bij Ravenna gevonden, mosaïeken vloer. Wij doorloopen zalen vol met interessante pleisterbeelden en groepen, want zij behoorden vroeger aan Canova. Wij klimmen op naar de Bibliotheca Classensis en eindelijk zie ik eens mijn reisgenoot terug in druk gesprek met den bibliothecaris over handschriften van werken van Cicero. Zeer rijk in MSS zoowel als in incunabelen moet deze boekerij zijn. Ik expliceer aan de Deensche dames de W. wat deze laatste zijn, bezigtig met haar penningen, bronzen zaken, ivoorwerk, majolica, beschilderde misboeken, diplomata, enz. tot dat het diner beneden in de galerij der Academie, een oud Benedictijner klooster, ons roept. Drie rijen tafels met 260 couverts gedekt; de beroemde artiste culinaire Doney uit Florence heeft het geleverd; hij instrueert juist zijne compagnie bedienden als wij beneden komen, en zoowel het diner als de bediening is voortreffelijk 1). La Banda Muncipale vergast onze ooren op een achttal stukken, waaronder ik
alleen de opwindende Marcia Roma van Zaban, een volksmarsch, herken, omdat wij dien een uur lang in Venetie op de Piazza San Marco onder onze vensters als overburen van il Gualant huomo, Koning Vittorio Emmanuele, hebben hooren spelen en onder wiens opwindende toonen wij later uit het verlicht Colyseum, over het Forum, het Capitool te Rome zullen beklimmen.
Zeer gaarne beantwoord ik het verzoek van Dr. H. om de cavalière servente van Mevr. H. te zijn, daar hij als membre du Conseil, even als mijn reisgenoot, aan de Eeretafel moet plaats nemen. Vermits Dr. O.M. van het Nationaal Museum, ook uit Stockholm, met zijne jonge vrouw onze buren zijn, zoo ben ik nu voor de variatie eens een poos onder Zweden verzeild, maar heb tot regter buurman een beroemden naam, Dr.

{==201==} {>>pagina-aanduiding<<}
Angelo Manzoni uit Lugo. De Zweden zijn vol van kersversche tijdingen uit Zweden, waar het geheele ministerie zijn ontslag heeft genomen, en Dr. Manzoni doet vele vragen over Holland.
Bij het aanvangen van het dessert staat de Sindaco cavaliere Fabri op en bedankt voor de eer aan Italie en Bologne aangedaan door het congres aldaar te houden en aan Ravenna voor het bezoek. Hij drinkt op het welzijn van onzen president Gozzadini. Natuurlijk drinkt deze toen op dat van de stad Ravenna. De prefect cavaliere Barili drinkt ‘de Koning!’ Dognée uit Luik, houdt een kleine maar gloeiende speech. Hij dankt Italie voor het luisterrijk, cordiaal onthaal; verheft den vooruitgang van dat heerlijk land nu het tot eenheid 1) is gekomen en schildert de glorie er van in het verledene, het tegenwoordige en de toekomst. Zelden of nooit heb ik zoo vurig, zoo goed en, ook wat inhoud betreft, zoo kernachtig iemand hooren toasten. - Désor uit Neufchatel, met wien wij later door den Mont-Cenis stoomden, betoaste de dames. Capellini, onze secretaris en ziel, wordt door den Sindaco nog eens herdacht. Omstreeks halfvier uur staat ieder op onder de kreet: ‘Vive Ravenne et sa municipalitè!’ - Wederom staan een 50-60tal rijtuigen te wachten. Het gaat nu buiten de stad ten zuiden; ook nu weder heerscht er veel orde om ophooping van te veel bezoekers op eene plaats te voorkomen, want Madlle. Mestorff uit Hamburg, zag, hetgeen ik nu zal mededeelen, in eene geheel andere volgorde. - Welk een overgang, van het Italiaansch woelig feestmaal: uit een prachtig versierd vertrek met eenige honderden
menschen gevuld, zich plotseling in de kale moerassen, die Ravenna omringen, verplaatst te zien. Daarbij een donkere hemel, die tusschenheiden een drup laat vallen en dan de gedachte dat die geheel woeste streek van 1½ mijl lang vroeger de voorstad Cesarea en de Portus Classis was. Een marmeren grieksch kruis (la Crocetta) wijst ons nog de plaats aan waar vroeger de basilica San Lorenzo in Cesarea, het laatste overbrijfsel der stad, stond, reeds in 1553 afgebroken. Een lange brug voert ons over de samengevloeide wateren van

{==202==} {>>pagina-aanduiding<<}
de Ronco en Montone. Niet ver van hier kon men, den 11 April 1512, 20,000 lijken vinden, offers van de bloedige overwinning door de vereenigde legers van Frankrijk en Ferrara op de Spaansche troepen en die van Paus Julius II behaald. Ariosto, wiens graf wij in Ferrara gezien hadden, nam er deel aan. De dappere Gaston de Foix liet er zijn leven en de kardinaal de Medicis werd er gevangen genomen. Een jaar later beklom hij den pausselijken zetel als Leo X. Ziedaar weder een drietal beroemde namen op één plek bij Ravenna vereenigd.
Wij rijden snel; in het zuiden doemen bergen op. ‘San Marino, la Republica! roept de koetsier met zijn zweep wijzende. Mlle Mestorff verhaalt dit ook met de opmerking dat, wanneer de Italiaan het woord Republica uitspreekt, hij dubbel scherp accentueert; zijn oog fonkelt en zweeft onrustig in de verte rond. De Bolognees, zegt zij, spreekt gaarne van zijne vrijheid en wijst trotsch op het in het wapen zijner stad in zilveren letteren prijkende: libertas.
In de verte, te midden van het moeras, begrensd door het later bezochte, mijlenlange, sombere en beroemde pijnboomenwoud la Pineta, doemt de prachtige ‘la superba’ basilica St. Apollinare in Classe op. De doodsche stilte, die hier anders heerscht, wordt eensklaps verbroken door eene woelige, zeventongige menigte, die eene schuilplaats zoekt voor eenige dikke druppelen, onder de hooge gewelven der kerk. Die honderd of meer bezoekers verdwijnen in de ijdele ruimte der op den 7 Mei van het jaar 549 door den bisschop Maximianus aan den H. Apollinaris, een discipel van den Apostel Petrus, die in Ravenna en Emilia het christendom predikte, gewijde colossale kerk. Alleen aan het bouwen der kerk door Julianus Argentarius op de hoogste duin, ter plaatse waar vroeger een tempel van Apollo stond, heeft deze basilica het te danken dat zij niet in het moeras verzonk. Saracenen plunderden en beroofden het 1½ mijl buiten de wallen van Ravenna gelegen eenzame gebouw, in de 9de eeuw. De heer van Rimini, met den gepasten naam van Sigismonda Malatesta, deed, in 1450, een uitval uit die naburige stad en voerde veel marmer en mozaïek mede om daarmede zijn kerk San Francesco te versieren! De tijd vernielde veel mozaïekwerk en den vloer (pavimento di opera alessandrina), maar wat er nog van over is getuigt hoe rijk deze kerk eens moet geweest zijn. - De afbeeldsels van 128 Bisschoppen en Aartsbisschoppen van Ravenna

{==203==} {>>pagina-aanduiding<<}
(Ao 74-1871) prijken hoog aan de wanden van het schip. In het koor vele mozaïeken; de transfiguratie van Christus, de apostelen en profeten, de beschermheiligen des lands en alweder een portret van keizer Justinianus. Langs de wanden een achttal groote, marmeren tombes, waarin aartsbisschoppen van Ravenna met den titel: Sanctissimi ac ter beatissimi rusten. Onze Cenni vinden in deze bijvoegsels een bewijs van den fellen strijd, die zoolang tusschen de kerk van Ravenna en Rome, beide zetels van Romeinsche keizers, over het primaatschap duurde.
Zeer boeit mij een opschrift op een steen, gemetseld in de linker zijmuur, vermeldende dat Keizer Otto III, blootvoets, in de vasten van het jaar 1001, tot boetedoening deze kerk bezocht heeft.
Met een geheel ander gezelschap en rijtuig als waarmede ik herwaarts ben gereden, snellen wij terug naar Ravenna en rijden om den Z.-O.hoek van de stad naar de op ¼ mijl ten N.-O. daarvan gelegen (Piano no. 53) Rotonda of het Mausoleum van den reeds genoemden Gothenkoning Theoderik den Groote. Niet zijne dochter Amasalunta (zooals Bädeker zegt) maar hij zelf stichtte het voor zichzelven, gelijk Hadrianus zijn Mansoleum. Ook de vorm daarvan nam hij tot model. Één enkel, uit Istria 1) overgescheept en zoo hoog opgetild brok steen, ter zwaarte van 2.280,000 ℔ en 34 voeten of 9 meters 2) in omvang, vormt het dak van dit nu ledig, vochtig en, wat het bovenstuk betreft, geschonden curieus monument. Een afbeeldsel er van vond men op de Florentijnsche menukaart van het Collazione offerta dal Municipio di Ravenna. De Gothen heerschten in Ravenna van het jaar 495 tot 552 en Theoderik stierf in het jaar 530. - Al weder ander gezelschap, Franschen die een brok mosaïek bij zich hebben. In een ander rijtuig vliegen wij naar het Zuidwaarts gelegen woud la Pineta, door Dante, Boccacio, Dryden en Byron bezongen. Deze laatste woonde twee jaren in Ravenna of hare omstreken, geboeid door de schoone oogen van de gravin Guiccioli, van de Ravenneesche familie Gamba, en schreef in dien tijd een zestal
zijner werken 3).

{==204==} {>>pagina-aanduiding<<}

Het is te laat en te donker om het sombere, uren lange Urwalt in te dringen, het grootste en oudste van het aan bosschen arme Italie. ‘Zwartoogige jongens,’ zegt Julie Mestorff S. 39, ‘boden ons groote, harstige pijnappels waarin een zoete, olieachtige kern, aan. Allen kochten en allen bedierven hunne handschoenen, maar wie zou zonder rystairen en pijnappels van Ravenna willen terugkeeren.’ - Te zeven uren omstreeks bereiken wij, al weder met een ander gezelschap, langs een kanaal en dok rijdende het station van den spoorweg. Honderden Ravennezen roepen ons vaarwel toe en klappen in de handen. Te Lugo wacht ons nog eene verrassing. Dringend had men, per telegram, verzocht, dat de trein daar nog eens zoude stilhouden. ‘Lugo,’ zegt een spreekwoord in de Romagna, ‘is sterk in hart en liefde 1)’ nu had de laatste den boventoon. De trein is eensklaps aan beide zijden in het schitterend licht van brandende pekfakkels en van eene illuminatie gehuld. De portieren worden opengedaan en het eene blad voor, en het andere na, vol met glazen limonade, schoteltjes ijs enz., wordt door bijna onzigtbare handen binnen geschoven. Muzijk en groot gejoel daar buiten. Van al de beleefdheden in Italie het Congres aangedaan is zeker dit wel het meest sprekende. Wat hadden toch die dorpelingen met een voorbijsnellenden trein te maken? Maar het Italia Unita wilde nu, uit liefde voor de wetenschap, aan die van wijd en zijd, met groote kosten, opgekomen vreemdelingen eens toonen wat zij ook daarvoor over had.
Te 9 uren waren wij in Bologne terug. De laatste uren was ik steeds onder Italianen verzeild geweest, waaronder een die het Statistisch Congres te 's Hage in 1869 had bijgewoond.

De laatste dag te Bologna (Zondag 8 October) was geenszins de minst bezette gedurende ons verblijf van eene week aldaar. De voorbereidselen voor de afreis, een herhaald bezoek aan den

{==205==} {>>pagina-aanduiding<<}
‘mächtigen Dom San Petronio’ 1), aan het Museo Civico en de laatste zitting van het Congres namen den voormiddag geheel in beslag. Die zitting van het Congres zou eigenlijk eene bloote sluit-zitting zijn; maar er was nog zooveel stof voorhanden, dat nog eenige mededeelingen de sluiting vooraf gingen. Zij geschiedden meest namens afwezigen als A. Roujou van Parijs, over eenen silex; Ch.A. White, een Amerikaan, over de Kjökkenmoeddings van Noord-Amerika; Deo Gratias, een Spanjaard, over menschenbeenderen van Savona; von Aspelin, een Rus, over de archeologie, van Finland. De Amerikaansche en Finlandsche waren zeer boeiend. Daarop beweerde een Hongaar, Prof. Paul Hunfalvy uit Pesth, dat men de oorspronkelijke taal van Europa niet moest noemen ‘la langue tourannienne ou finnoise mais la langue anarrienne.’ Hij wist ons echter geen enkel woord uit die taal mede te deelen.
Na eene discussie tusschen Désor en Conestabile over voorwerpen uit de graven van Marzabotto en de benoeming van het Belgische ‘Comité organisateur’, sloot onze goede, oude voorzitter, conte Gozzadini, zeer ontroerd, het Congres. Die ontroering greep ook eenigzins de vergadering aan, toen de ronde Zwitser Désor zeide: ‘Un fait qui nous a tous frappés dans la civilisation étrusque c'est le respect que l'on portait jadis aux morts; conservons parmi nous cette habitude! Nous avons perdu notre president Lartet 2); j'invite l'assemblée à se lever en signe de deuil!’ Terwijl wij op het punt stonden om uiteen te gaan, deelde Dognée, de welsprekende Belg, nog mede, dat hij zoo even een kennisgeving van den Minister van Binnenlandsche Zaken in Belgie had ontvangen, waarbij deze zijne erkentelijkheid betuigde voor de keuze op Belgie, als het land voor het volgende congres gevallen. Men hoopte het aldaar

{==206==} {>>pagina-aanduiding<<}
zoo te ontvangen dat men aan het Italiaansche, luisterrijke onthaal althans eenigzins beantwoordde.
Hij hield daarop nog eene gloeiende lofrede op dit onthaal, dat echter nog niet ten einde was. Wij hadden nog aan eene invitatie te voldoen voor een diner heden aan het congres door de muncipaliteit van Bologna in het schoone Palazzo pubblico, op de Piazza Vittorio Emmanuele gelegen, aan te bieden. Dit onthaal zette de kroon op al de andere.
‘Te 5 uren,’ zoo verhaalt Mlle Mestorff, ‘bestegen de gasten de voor het feest van dien dag in eenen tuin 1) herschapen beroemde groote trap 2) van het Palazzo communale, tusschen de in gala-uniform paradeerende stadsdienaars 3) en carabiniers tot in de zaal waar de senatoren, de sindaco en de prefect in naam der stad hen welkom heetten. Van daar begaf zich het gezelschap naar de groote sala Farnese, eene met prachtige frescos versierde zaal, waar de tafels gedekt stonden 4).
Had zich Bologna tot nu toe als la dotta (het geleerde) en la cortese (het hoffelijke) leeren kennen, thans vertoonde zich hare derde tot spreekwoord geworden hoedanigheid, als la grassa 5). Bologna eet goed en drinkt goed. Het spreekt ook goed. De sindaco cavaliere Casarini, welke de rij der toespraken 6) opende, herinnerde het gezelschap, dat daar beneden dezelfde plaats (Piazza di San Pedronio) was, waar voor ruim drie hon-
{==207==} {>>pagina-aanduiding<<}
derd jaren (1530) Karel V uit handen van Paus Clemens VII de keizerskroon had ontvangen. ‘Deze beiden vertegenwoordigden de onbeperkte magt: het geestelijke en wereldlijke despotismus. De kerk reikte aan het keizerschap de verbondshand, wee de menschheid!’ - En desniettemin ging zij voorwaarts! De redenaar schilderde daarop de lotgevallen van Italie van dien tijd tot nu; hij wees er op, hoe het eerst voor kort de vreemde banden had verbroken, uit eenen langen slaap ontwaakt was en de pligt besefd had om in het tegenwoordige in te groeijen. Het opende zijne poorten. Door den Frejus reikt het aan de Fransche broeders de hand, aan de Duitschers over den Brenner en weldra ook door den St. Gothard. Het gevoelt toch dat het zwaard, dat Keizer Wilhelm (in 1866) gegrepen heeft, niet het wapen van Karel V is, maar het zwaard dat bij Lutzen aan de hand van Gustaaf Adolf ontzonk,
het zwaard der Hervorming en der vrijheid van gedachte 1).
Graaf Conestabile bedankte zijne beide Italiaansche collega's 2), die den eersten stoot aan dit bezoek der vreemde geleerden gegeven hadden en hoopte, dat daaruit een sterke, zedelijke werking op het denkende Italie zoude uitgaan. Hij wees er zijne landgenooten op, hoe zij in de nasporing van het verleden verre achter alle (?) andere natiën waren gebleven, dat al het grootsche (?), wat hierin op Italiaansch gebied voor den dag was gekomen, het werk der buren was (?). De onsterfelijke werken van Borghesi zijn toch door Frankrijk uitgegeven; de vestiging van het Archéologisch Instituut strekte Pruissen tot roem; de paalwoningen in de meeren van Noord-Italie waren door Zwitsers ontdekt. Het werd tijd zelf de handen aan den ploeg te slaan en niet langer vreemdelingen voor hen te laten werken.
‘Hij sprak vurig, overtuigend, en de aanwezige vreemden,’ zegt Mlle Mestorff, ‘moesten de overtuiging krijgen dat hij, die zijn gebrek erkent, ook de wegneming daarvan zal schaffen.’
‘Hierna volgden de toasten zoo schielijk op elkander, dat aan

{==208==} {>>pagina-aanduiding<<}
eene geregelde opvolging niet meer te denken viel; ieder toaster moest zich met het toehooren van zijn naaste buren vergenoegen. Dit gaf aanleiding, dat de gastheeren den tafel opbraken en de dames in een zaal geleidden, waar koffie, thee en likeuren aangeboden werden. - Het licht daar buiten lokte ons aan de vensters; daar lag de Piazza Vittorio Emmannele, het oude Forum, in bengaalsch vuur gehuld, voor ons. Ernstig en indrukwekkend teekenden zich de lijnen van den in Italiaansch-gothischen stijl gebouwden kathedraal di San Pedronio aan den nachtelijken hemel. Daar, aan de overzijde, stralen in het groene licht de hooge vensters van het Palazzo del Podesta, waar, in de 13de eeuw. Koning Enzio als gevangene stierf; onder op het plein bekleedde het de fontein met den beroemden Neptunus met het prachtigste aerugo nobilis 1). Daar buiten dit echt Italiaansche schouwspel 2); daar binnen bij kaarslicht de kakelende groepen Preistorici. Hier en daar afscheidstooneelen, want menigeen had zijne afreis reeds op den eerstvolgenden dag bepaald; deze naar het Zuiden om nog een stuk meer van het schoone land te zien, gene
gehoorzaam aan het gebod van den nuchteren pligt, naar het Noorden, maar allen vervuld van aangename herinneringen en indrukken, wier verduwing langen tijd zou vorderen.’









{==209==} {>>pagina-aanduiding<<}

1625.

Door H.C. Rogge.

Het jaar 1625 was een jubeljaar. Urbanus VIII had de geloovigen ten bedevaart opgeroepen naar de heilige plaatsen, en een ruime aflaat toegezegd. Of zij kwamen in zoo grooten getale als weleer? Maar Rome kon zich troosten over wat minder devotie, toen het keer op keer blijde tijdingen ontving, die de ‘te Deum's’ met meer kracht door den St. Pieter deden weergalmen. Op den 8sten April van dit jaar stierf Jacobus I van Engeland, de vorst die zijne onderdanen slechts had verbitterd, voor zooverre ze hem niet hadden leeren verachten, de monarch, die nu eens in de taal van een schoolmeester, dan weder als een potsenmaker sprak, en wiens lafhartigheid, - zooals Macaulay hem naar waarheid schetst - wiens kinderachtige kleingeestigheid, wiens schoolsche verwaandheid, wiens onbehagelijk voorkomen, wiens onhandige manieren en provinciale tongval hem tot een voorwerp van bespotting maakten. Hij had, wel is waar, den moed niet gehad het zwaard uit de schede te trekken voor het protestantisme, waarvan hij zich een verdediger waande. Zelfs het treurig lot van zijne eigene dochter had hem hiertoe niet kunnen bewegen. En zoo hij in de allerlaatste dagen zijns levens van zienswijze scheen te zullen veranderen, dan was dit aan den invloed van zijn zoon en zijn minister toe te schrijven. Doch bij mocht dan zijne legerscharen niet hebben opgeroepen om aan

{==210==} {>>pagina-aanduiding<<}
den worstelstrijd tegen Spanje of in Duitschland deel te nemen, hij had evenmin aan de katholieken in Engeland eene enkele concessie gedaan. En zij hadden reden om iets meer te verwachten van zijn opvolger, die, al ware hij ook geen papist, zich toch den roomschen meer genegen toonde. Urbanus voelde zich niet minder wereldlijk vorst dan opperhoofd der kerk. Waar hij het in zijn belang achtte Richelieu tegen Oostenrijk te steunen, daar schroomde hij later zelfs niet zijn gewicht voor een oogenblik in de schaal te leggen der Duitsche protestanten, en op den rijksdag te Regensburg tegen Ferdinand op te treden. Toch vergat Maffeo Barberini, zooals hij heette, toen hij nog nuntius was aan het hof van Hendrik IV en Maria de Medicis, niet de rechten der kerk te handhaven. In de school der Jezuïeten opgevoed en deze partij met hart en ziel toegedaan, verlangde hij niet anders dan den ondergang der hervorming en den zegepraal van het katholicisme. Hij was 't die Loyola canoniseerde, die het doemvonnis uitsprak over het boek van Jansenius en die Galilei dwong zijn stelling te herroepen. Kon 't anders of hij moest zich mede verheugen over den dood van een vorst, tegen wien de godsdiensthaat, evenals tegen Elisabeth en Jacobus, meermalen het staal had gewet, maar die evenals deze twee op zijn bed ontsliep; een vorst, die het kleine, maar tot in merg en been protestantsche Nederlandsche volk, slag op slag, had doen zegevieren tegen het machtige, aan Rome innig verknochte Spanje? Maurits' dood was een lichtstraal, waarvan het schijnsel niet enkel in de hoven van Brussel en Madrid maar ook in 't Vaticaan doordrong. 't Zou de vraag zijn of Frederik Hendrik in krijgsbeleid en geluk zijn broeder zou evenaren; of, als de kans eens keerde, Frankrijk en Engeland de Vereenigde gewesten nog langer zouden steunen, dan of misschien de Republiek even spoedig vallen zou, als zij verrezen was.

Toen Maurits op woensdag, den 23sten April tusschen 5 en 6 uren in den namiddag, den laatsten adem uitblies, was zijn broeder in de legerplaats te Waalwijk. Een maand geleden was hij in Den Haag geweest, had toen het opperbevel overgenomen en in allerijl zijn huwelijk voltrokken met Amelia van Solms, voor wien hij sedert lang eene innige genegenheid had opgevat; en den 11den April, een week na de echtverbindtenis, die in alle

{==211==} {>>pagina-aanduiding<<}
stilte was gevierd, had hij de bruilofskoets weer voor het kamp te Roosendaal moeten verwisselen. Hij was nu in de volle kracht des mannelijken levens, en wat had hij in die 40 jaren niet reeds doorleefd. Getrouw medgezel van zijn broeder, bij alle veldtochten, had hij sedert zijne jongelingsjaren een militaire school doorloopen, die de grootste veldheeren van zijn tijd hem benijden mochten. Want Maurits was ontegenzeggelijk in dit opzicht zonder weerga geweest. Aan strenge studie paarde hij een geniale blik, en niet zonder rede wemelde het in zijne omgeving te velde altijd van vreemdelingen, die onder zijne leiding de krijgskunst kwamen leeren. Frederik Hendrik had meer dan eens gelegenheid gehad om te toonen, dat hij zulk een leermeester waardig was, dat het hem noch aan aanleg noch aan bekwaamheden ontbrak, dat hij even moedig was in den aanval als omzichtig in de uitvoering der bevelen. Hij wist snel en krachtig te handelen, maar ook met geduld te volharden. De republiek mocht veel van hem verwachten, nu de vijandelijkheden na den wapenstilstand wederom waren hervat, en zich gelukkig rekenen aan zulk een man den bevelhebbersstaf te kunnen overdragen, die aan Maurits' stervende hand was ontvallen.
De staten aarzelden dan ook geen oogenblik. In den avond van dienzelfden 23 April werd in de generaliteit eenstemmig besloten, Frederik Hendrik, den eenig overgebleven zoon van Willem I, die de fondamenten der vrijheid van dezen staat had gelegd en zijn bloed er voor vergoten, den eenig overgebleven broeder van Maurits, die de vrijheid met zoo grooten ijver en kloekmoedigheid dapper had gehandhaafd, tot kapitein generaal aantestellen. Nog dien eigen nacht vertrokken Haersolte, Essen en Duivenvoorde naar het leger, en reeds den volgenden dag staan zij voor de veldheerstent, om Frederik Hendrik het patent plechtig te overhandigen. De verslagenheid over het bericht van Maurits' dood werd getemperd door de heuchelijke tijding, dat aan zijn broeder het oppercommando werd gegeven. Ernst Casimir en alle hoofdofficieren deden den eed van gehoorzaamheid. De prins mocht zeggen, dat hij zulk een eer niet had verdiend, dat men bekwamer mannen had kunnen vinden dan hij was, wien hij gaarne zou gehoorzaamd hebben, hij kon in waarheid getuigen, dat zeker niemand der republiek een warmer hart toedroeg dan hij.
Zijn veldheers loopbaan zou niet met een schitterend succes

{==212==} {>>pagina-aanduiding<<}
geopend worden: Maurits had hem een droevig erfstuk achtergelaten in het ontzet van Breda. Al maanden lang hield Spinola de vesting ingesloten, en er scheen geen kans diens circumvallatie-linie ergens door te breken. Toch moest Frederik Hendrik het beproeven, nadat zijn leger door de Fransche en Engelsche regimenten onder Mansvelt versterkt was geworden. Nog hielden de belegerden het uit, tot dusverre had Justinus van Nassau alle voorstellen van Spinola afgeslagen; doch zoo hij geen spoed maakte, was misschien de laatste leeftocht verteerd. Half Mei verlegt hij zijn legerplaats naar Dongen. Bij Ter Heiden worden de Spanjaarden aangevallen. De Engelschen onder Horatius Vere vooral vechten met onverschrokken heldenmoed. Maar vruchteloos. De prins moet het opgeven en aan Justinus van Nassau doen weten, dat geen ontzet mogelijk is. Breda capituleerde den 30sten. Wat baatte het of Spinola zeer gematigd was in zijne voorwaarden, of de bezetting met alle krijgsmanseer mocht aftrekken, of Justinus en de bastaardzonen van Maurits met de grootste onderscheiding werden behandeld; - Breda, zijn eigen erfgoed, was overgegaan. Van Breda dagteekende Maurits glorie, hij begon met het te verliezen. Te Brussel en Madrid gingen juichkreten op. De kardinaal Alphonsus de la Cueva las zelf de mis in de hoofdkerk in tegenwoordigheid der Infante. De paus achtte 't der moeite waardig een brief van gelukwensching te schrijven. En dit nog geen twee maanden na zijne aanstelling! Wel mochten de regenten en de burgerijen treuren, de ijveraars van de hervormde kerk bovenal, want de baronnie keerde van nu aan in den schoot der moederkerk terug.
Toch was het niet uit moedeloosheid dat Frederik Hendrik verder dit jaar niets meer ondernam. In volgende jaren zou hij doen zien, dat hij zich door tegenspoed niet uit het veld liet slaan. Er waren andere redenen, die hem brachten tot het besluit, om voor het oogenblik de vijandelijkheden niet voort te zetten. Consideratiën van zeer persoonlijken aard deden hem zelfs naar den vrede verlangen. Hoedanig was zijne positie? Welke was de verhouding van het huis van Oranje tot de Nederlandsche republiek en het buitenland? De staten van Holland en Zeeland hadden hem in 't laatst van Mei tot hunnen stadhouder benoemd. De resolutie was in Holland reeds den 3den genomen en de opdracht zou ook veel eer zijn geschied, indien de Zeeuwen niet uit kleingeestigen naijver de zaak hadden opgehouden. In Juni volgden

{==213==} {>>pagina-aanduiding<<}
de staten van Utrecht, Gelderland en Overijsel. Na den dood van Willem I had men de aanstelling van Maurits opgehouden tot aan de komst van Leicester; in 1650 zouden de staten van Holland het voorbeeld geven om zonder stadhouder te regeeren, en nu verlangde het eene gewest voor, het andere na, hoe eer hoc liever, den prins aan het hoofd der regeering gesteld te zien. Enkele waren er voorzeker, die tegen deze handelwijze, althans tegen zulk een overhaasting, nog al bedenking hadden. Een Geldersch staatsman van die dagen, de edelman Alexander van de Cappelle, had al een paar jaren geleden overlegd, wat er bij Maurits' dood zou moeten geschieden. Gelderland zou dan wel doen, meende hij, als het noch Frederik Hendrik noch iemand anders uit het huis van Nassau tot stadhouder verhief. Dat geslacht werd te machtig, het streefde naar de souvereiniteit. En wat zou er van de vrijheid en de privilegiën worden, als het zijn doel eens bereikte? Die Nassausche heeren hadden toch, als opperbevelhebbers van de krijgsmacht, reeds zooveel in te brengen, dat men ze bijna de wet niet kon stellen. Wilde men dan volstrekt een hoofd, was er dan niet een edelman te vinden uit een oud Geldersch geslacht, wiens macht men naar welgevallen kon beperken en nauwkeurig omschrijven? - Doch niemand had op de aanstelling van Frederik Hendrik inspraak gemaakt, ook in Gelderland niet. Die er tegen waren zwegen of vertelden alleen, zooals v.d. Cappelle, aan hun geheim dagboek, hoe zij er over dachten. En men was ook verstandig genoeg om te begrijpen dat er in de tegenwoordige omstandigheden niet anders gehandeld kon worden. Een Frederik Hendrik voor 't hoofd te stooten, op zijn leeftijd, terwijl hij de republiek reeds jaren lang aan zich had verplicht, en dat nu men zijn zwaard tegenover Spanje en Oostenrijk, zijn staatsmanswijsheid bij de onderhandelingen met Frankrijk en Engeland zoo zeer behoefde - ware het niet de grootste roekeloosheid geweest?
Met dit al reikte 's Prinsen verlangen wel wat verder. Aan hetgeen hij voor zich en zijn geslacht wenschtte was niet voldaan door zijne verheffing tot stadhouder en kapitein-generaal. Welke zekerheid gaven deze aanstellingen voor de toekomst? Deze waardigheden waren immers niet erfelijk? Mocht hem een zoon geboren worden, het zou zeer te bezien staan of deze bij zijn dood zijn plaats zou vervangen. Een vrede, waarbij de onafhankelijkheid der republiek volledig werd uitgesproken, scheen hem

{==214==} {>>pagina-aanduiding<<}
het zekerste middel om zijn doel te bereiken. Daarbij zou tevens zijn gezag in de vereenigde gewesten door de andere groote staten worden erkend. Het huis van Oranje-Nassau zou vasten voet in de Nederlanden hebben gekregen, en de weg tot de souvereiniteit, onder welken vorm dan ook, was gebaand. Het streven naar de verheffing van het monarchaal gezag lag in de politieke richting van zijn tijd. Guizot merkt te recht op, waar hij den aanvang der regeering van Karel I beschrijft: ‘Het was een tijdperk, waarin op het vasteland de koninklijke macht, na de oude kluisters te hebben afgeworpen, bijna overal onbeperkt werd. In Frankrijk, in Spanje, in de meeste staten van het Duitsche rijk, had zij de feodale aristocratie aan zich onderworpen, en nam zij niet langer de vrijheden der burgerijen in hare bescherming, daar zij hunne hulp niet meer behoefde tegen andere vijanden. De hooge adel, als had hij zelfs het gevoel van zijne vernedering verloren, verdrong zich om den troon, bijkans trotsch op de glans van zijn overwinnaar. De burgerij verheugde zich in eene tot hiertoe ongekende welvaart; zij trachtte zich te verrijken en te ontwikkelen, maar maake er nog geen aanspraak op om deel te nemen aan het staatsbestuur. Ook de oorlogen brachten er niet weinig toe bij om het koninklijk gezag te verhoogen. De grondstellingen van het droit divin en de souvereiniteit der vorsten werden algemeen aangenomen, en de weinige die ze verwierpen waren te zwak om ze te weerleggen. Kortom, de vooruitgang van de beschaving, van kunst en wetenschap, de toenemende inwendige vrede en voorspoed gaven aan de vorsten een zeker overmoedig vertrouwen en deden de natiën met bewondering tot hen opzien.’
Frederik Hendrik deed dus in alles blijken, dat hij voor zich den krijg niet verlangde voortgezet te zien. De leemten in het leger werden niet aangevuld. Hij wilde de vestingwerken van Steenbergen en andere plaatsen doen slechten, en het was door zijn toedoen dat Goch, Cranenburg en meer grensplaatsen neutraal werden verklaard. Men merkte op dat Marquette, die wegens zijne Spaanschgezindheid zeer verdacht was en in Amsterdam zelfs voor een landverrader werd gescholden, zeer bij den prins in gunst stond. Alles scheen aan te duiden, dat de afgebroken vredesonderhandelingen met de infante weder zouden worden aangeknoopt. Immers ook van hare zijde geschiedde niets, om na den val van Breda den krijg met dubbele kracht voort te zetten, terwijl

{==215==} {>>pagina-aanduiding<<}
's pausen neef, de legaat Barberini en de Spaansche gezant Gondomar, bezig waren met de regeering van Lodewijk XIII tot vrede te stemmen.
Deze houding van den prins en de Algemeene Staten bleef niet verborgen. De fransche gezant d'Espesse schreef er over naar Parijs, de Venetiaansche, Contarini, berichtte het aan de nog altijd machtige en rijke republiek. Men mompelde al van een bestand dat met de infante zou gesloten zijn. Zoo verre was het echter nog niet, en Holland zou hierin nooit hebben toegestemd. Dit gewest wilde juist den oorlog, en de Hollandsche regenten hadden hiervoor hunne goede redenen. Zij vonden steun bij Richelieu en bij het hof van Karel I, en in plaats dat het zwaard in de schede werd gestoken, traden de diplomaten op het tooneel om eene nieuwe worsteling voor te bereiden.

Wij moeten nu eenige oogenblikken het grondgebied van de Republiek verlaten, ten einde een blik te slaan op den toestand van Frankrijk en Engeland, waarmede weldra nauwere banden van vriendschap werden geknoopt.
Frankrijk had in de laatste 15 jaren aan invloed niet gewonnen. De dolk van Ravaillac had hem getroffen, voordat Hendrik IV zijne plannen tegen Spanje ten uitvoer had kunnen brengen, en Maria de Medicis toonde geene genegenheid om ze op te vatten. Zij liet aan Philips III vrij spel in Italië, en hoewel de jeugdige Lodewijk XIII eerlang voor Karel Emanuel, den hertog van Savoye, in den bres sprong, tot een vredebreuk met Spanje kwam het niet. Wat meer zegt: Frankrijk verleende den Duitschen keizer bij het begin van den dertigjarigen oorlog zijn steun, en was daardoor wel verplicht lijdelijk aan te zien dat Spanje, de natuurlijke bondgenoot van Oostenrijk, zich aan den Rijn vestigde.
Ferdinand liet Philips de handen ruim in Tyrol in Grauwbunderland. De Beiersche hertog Maximiliaan was bereid zijne rechten op de Paltz, het grondgebied van den ongelukkigen winterkoning, te verkoopen aan Spaansche hulptroepen. Moest Frankrijk zich dan geheel laten enclaveeren, en dat door Spanje? De oogen gingen open, hoewel laat genoeg, en het zou tot vijandelijkheden zijn gekomen, had de oude De Sillery, die juist als eerste minister optrad, den storm niet bezworen, door Philips tot concessies te bewegen.

{==216==} {>>pagina-aanduiding<<}

Het lag werkelijk in het plan van de Spaansche regeering om Frankrijk te isoleeren en geheel te overvleugelen. Het zou de Nederlandsche republiek, die het thans met geld steunde, moeten loslaten. Kon het hof van Madrid nu ook Engeland nog winnen, dan zouden onze staten nergens meer steun vinden; en wie weet hoe spoedig Isabella zich in het volledig bezit der erfenis zou mogen verblijden, die Philips II haar had geschonken, eene erfenis, die nu toch bij haar dood weer aan de Spaansche kroon zou vervallen. Maar te kwader ure werd het plan ontworpen van een huwelijk tusschen Karel I, die toen nog prins van Wales was, en eene Spaansche infante. Dat kwetste Maria de Medicis, die aan den Engelschen kroonprins haar dochter Henriëtte had toegedacht. Ook andere waren gebelgd. Men doorzag Spanjes plannen, begreep nu eerst waarom het hulp wilde verleenen tegen la Rochelle, als men de Nederlanden aan zich zelven overliet. De Sillery moest plaats maken voor den markies De la Vieuville, die terstond een tractaat ontwierp om de zeven gewesten ruime subsidiën te verleenen. Engeland moest met Spanje breken. Van eene huwelijksverbindtenis tusschen de hoven van Madrid en St. James mocht geen sprake meer zijn.
Doch de markies was de man niet om Frankrijk uit zijne vernedering op te heffen. Daartoe waren een helderder blik, oneindig meer bekwaamheden, grooter energie, scherpzinnigheid en diplomatische tact noodig, dan waarover de gewezen minister van finantiën beschikken kon. De natie was in die dagen gelukkiger dan thans: het staatkundig genie, in welks handen het met vertrouwen zijn toekomst kon leggen, behoefde toen niet gezocht te worden. De bisschop van Luçon zat reeds in het ministerie.
Armand Jean du Plessis, de zoon van Frans du Plessis, die onder het vaandel van Hendrik III had gestreden en onder Hendrik IV voor Parijs gesneuveld was, had den leeftijd van 30 jaren nog niet bereikt, toen hij van Paul V het bisschoppelijk pallium ontving. Onder d'Ancre nam bij al deel aan het staatsbestuur; de maarschalk sleurde hem in zijn val mede; doch Du Plessis werd de vertrouwde van de koningin-moeder. Door zijn toedoen kwam de verzoening tot stand tusschen haar en den jongen Lodewijk, terwijl zij hem den weg tot den koning baande. Maria de Medicis en de bisschop van Luçon konden elkaar voor hunne plannen niet missen. ‘Die Ratschläge des Bischofs,’ zegt Ranke, ‘kamen der Königin, die Stellung und Würde der Königin

{==217==} {>>pagina-aanduiding<<}
hinwiederum dem Bischof zu statten.’ Na Luynes' dood, die het had tegengehouden, zag hij zich tot kardinaal verheven, na Sillery's aftreding nam hij plaats in den staatsraad, en in Augustus 1624 trad Richelieu als eerste minister op. Wie vermoedde toen wat hij voor Frankrijk worden zou?
Voor welk eene werkelijkheid ziet hij zich geplaatst! Frankrijk wordt aan alle zijden bedreigd door Spanje, dat de Alpen reeds heeft overschreden, dat al voortrukt aan den Rijn, dat Engeland weldra door een huwelijk onafscheidelijk aan zich hoopt te verbinden. En het is inwendig verdeeld; de oude partijschappen leven nog; de Hugenoten wetten het zwaard; wat Sully met zooveel moeite had opgebouwd, is steen voor steen weer afgebroken. Het staatsbestuur, de finantiën, de kerk, alles moet gereorganiseerd worden. Maar het oogenblik voor inwendige hervormingen is nog niet gekomen. Eerst moet Frankrijk zijn plaats weer innemen onder de staten van Europa, eerst moest Spanje vernederd en aan de plannen van het Habsburgsche huis paal en perk gesteld zijn. De buitenlandsche politiek vordert in de eerste plaats geheel de inspanning van zijn vluggen geest. Hij ontwikkelt eene verbazende werkzaamheid. Nog maar weinige maanden is hij aan den arbeid of met de Nederlanden is te Compiègne een nieuw verbond gesloten, waardoor zij in staat zijn Spanje rusteloos bezig te houden; het Spaansche huwelijksplan is verijdeld en de toestemming tot eene echtverbindtenis tusschen Karel van Engeland en de zuster van den Franschen koning verkregen; het Fransche vaandel heeft zich in Grauwbunderland ontplooid; aan Spanje is de weg naar Oostenrijk afgesneden. Frankrijk kon weer vrij ademhalen.
Maar in en buiten Frankrijk openbaart zich een hevige oppositie. De streng-katholieken zijn verontwaardigd. De zaak van Spanje is immers de zaak der kerk? Een staatsman als Richelieu zou echter voor zulke bezwaren niet wijken. Wat hij aan sympathie verloren mocht hebben, kon hij op eene andere wijze gemakkelijk herwinnen. Er broeide een onweder in La Rochelle, dat hem zeer te stade kwam. Hij had nu de handen ruim genoeg, om aan de woelingen der protestanten, waarbij zich steeds alle ontevredenen aansloten, voor goed een einde te maken.
De burgerkrijg, die men meende door het edict van Nantes voor goed geëindigd te hebben, was na weinige jaren met nieuwe woede begonnen, toen de koningin-moeder bij de Huge-
{==218==} {>>pagina-aanduiding<<}
noten hulp had gezocht voor haar verzet tegen De Luynes. Het teruggeven der voormalige keizerlijke goederen aan de bisdommen van Bearn, was voor de Protestanten eene aanleiding geweest om de wapenen op te vatten. De hervormden werden andermaal vervolgd, als in de dagen van Catharina; kon het anders of zij sloten zich aaneen, om hun leven zoo duur mogelijk te verkoopen? En het koninklijk leger had voor Montauban en Montpellier het hoofd gestooten. Voor laatstgenoemde plaats wist Lesdiguieres, een protestant die tot de roomsche kerk was overgegaan, een verdrag tot stand te brengen, waarbij het edict van Nantes werd bevestigd, aan de protestanten wederom vrijheid van godsdienst werd toegestaan, daar waar zij die vroeger bezaten, terwijl zij La Rochelle en Montauban mochten behouden. La Rochelle werd nu het brandpunt van den volgenden strijd.
Mogelijk zou de stad rustig zijn gebleven, had Richelieu niet het fort laten versterken, dat haar in bedwang hield. Nu sloot het zich in 't begin van 1625 bij Soubise aan, die de oproervaan had ontrold, gelijk Montauban bij Rohan. Rohan en Soubise hadden, alleen om persoonlijke belangen, den strijd aanvaard; zij grepen deze gunstige gelegenheid aan om de macht der Hugenoten te herstellen. De laatste had zich reeds van de koninklijke schepen meester gemaakt en de geheele kust geblokkeerd. Spanje zag 't met blijdschap aan, misschien had het in 't geheim den burgeroorlog wel aangeblazen.
Ziedaar dan nu Richelieu voor een nieuw vraagstuk geplaatst. Wat te doen, tegen den opstand van Soubise? Frankrijk had geen vloot. Maar hij rekende op Engeland, sedert de dagen der Armada Spanje's natuurlijke vijand ter zee, Engeland, dat zonder Fransche hulp de Paltz toch niet heroveren kon, voor Karels zuster en haar gemaal. Maar hij rekende ook op de Nederlandsche republiek, die over goed uitgeruste schepen had te beschikken, en zonder het Fransche geld haar leger niet op de been kon houden. Zag hij zich ter bereiking zijner oogmerken wel genoodzaakt het protestantsche Albion en de Nederlandsche ketters de hand te reiken, ja ook Denemarken en de Duitsche hervormden tegen Oostenrijk te steunen - La Rochelle kon als tegenwicht in de schaal worden gelegd, vooral wanneer hij 't door de hulp van Engeland en de Republiek bedwongen zou hebben. Was de kerk dan nog niet tevreden, dan zou de vroomheid van Lodewijk XIII de rest wel goed maken.

{==219==} {>>pagina-aanduiding<<}

Doch speelde hij niet een gevaarlijk spel, toen hij Engeland en Nederland drong de hand te leenen tot het bedwingen der Hugenooten? Zouden zij, als het er op aankwam, geen partij kiezen voor hunne geloofsgenooten? Zoo dachten ook de kortzichtigen in den staatsraad. Geen nood, zeide de fijne diplomaat, men moet wel onderscheid maken tusschen de regeering en het volk; het laatste laat zich door godsdienstige sympathieën en antipathieën leiden, de eerste houdt daar geen rekening mee. Met dat al was Richelieu voorzichtig genoeg om van Engeland alleen schepen te vragen en de Hollandsche bodems deels met Fransche soldaten te bemannen en onder Fransche kapiteins te stellen. Hij had later geen reden om zich over deze voorzorg te beklagen.
Intusschen was Urbanus VIII, om dezen kerkvoogd nog eens ten tooneele te doen verschijnen, met den loop van zaken niet bijzonder ingenomen, en het is hem niet euvel te duiden, dat hij uit het Vaticaan de staatkundige verwikkelingen uit een ander oogpunt bezag. Lodewijk XIII met uitgetogen zwaard tegenover een Philips IV van Spanje; eene dochter van Maria de Medicis de vrouw van Karel I, de Duitsche en Nederlandsche protestanten door Franschen invloed in hun verzet tegen de kerk gesteund, - waarlijk het was te veel gevergd van het hoofd der kerk, dit lijdelijk aan te zien. Urbanus zond daarom zijn neef Barberini naar het Fransche hof. Bijzonder beleefd werd deze niet ontvangen; Lodewijk XIII ging hem bij de audientie niet eens tegemoet. ‘Vranckryck,’ merkt onze geschiedschrijver Wessenaar aan, ‘is noyt soo heel devotisch geweest, al ist dat hy d' alder-christelykste genoemt is.’ Om het Fransche huwelijk te verhinderen, kwam Barberini te laat; het was al voltrokken. En wat betreft zijne zending als bemiddelaar voor Spanje: ‘Hoe,’ zeide Richelieu, ‘is Zijne Heiligheid nu Spaansch geworden? Doch ik ben 't niet en niet bigot ook, en zal de belangen van het rijk weten te verdedigen.’ Oorlog zou 't zijn tegen Spanje en de Hugenoten tegelijk, en geen stem durfde zich in eene vergadering van notabelen tegen het gezag zijner welsprekendheid te verheffen.

Het wordt tijd, aan Engeland onze aandacht te schenken. Het groote koningrijk aan de overzijde van het kanaal oefende

{==220==} {>>pagina-aanduiding<<}
niet minder invloed uit op de Republiek, en boezemt ons evenzeer helangstelling in. We zullen er een staatsman leeren kennen van gansch ander gehalte dan Richelieu.
Het zou Frankrijk gemakkelijker zijn gevallen om Engeland tot een vredebreuk met Spanje te bewegen, indien niet een Jacobus I op den troon had gezeten. Toch gelukte het zijn eersten minister Buckingham, gesteund door het parlement en den kroonprins, die voor de Spaansche infante volstrekt geen liefde gevoelde, den besluiteloozen vorst eindelijk te bewegen, om de onderhandelingen met het hof van Madrid af te breken. Werkelijk teekende Jacobus in Dec. 1624 te Cambridge een verdrag met Frankrijk, waarbij hij zijn hulp toezegde, om de Spanjaarden uit den Paltz te jagen. Tot hetzelfde doel hadden Venetië en de hertog van Savoye reeds geld bijeengebracht, om Mansvelt tot krijgstoerustingen in staat te stellen. Inmiddels trachtte Buckingham door de Engelsche gezanten te Stockholm en Koppenhagen de geschillen tusschen Denemarken en Zweden uit den weg te ruimen. Christiaan IV moest zich kunnen wapenen om de Duitsche protestanten tegen de katholieke ligue te hulp te snellen. Mansvelt zou hem, na de Paltz schoon geveegd te hebben, de hand reiken, en met vereende krachten kon men dan Oostenrijk op 't lijf vallen. Het plan was goed overlegd, maar de beste politieke berekeningen falen, wanneer zich gebeurtenissen en verwikkelingen voordoen, die men niet had kunnen voorzien. Allereerst stuitte men op de traagheid van Jacobus. Onze staten verlangden, dat hij Mansvelt vergunnen zou met de in Engeland aangeworven troepen te helpen tot het ontzet van Breda, doch hij bleef aarzelen. Wie weet of al zijne toerustingen zich niet tot demonstraties zouden hebben bepaald, indien hij niet gestorven ware. Ook het huwelijk van den prins van Wales was nog niet voltrokken. Henry Rich, lord Kensington, later graaf Holland, een boezemvriend en geestverwant van Buckingham, was voor dit doel in 1623 reeds in Parijs geweest; hij zette het met kracht door en wilde niet eens de pauselijke goedkeuring afwachten. Maar zoo weinig meende men in Engeland op de gezindheid van Jacobus te kunnen staat
maken, dat men op de mislukking van het Fransche huwelijksplan hooge weddenschappen aanging.
Karel I was nog maar 25 jaren oud, toen hij de teugels van het bewind in handen nam, en dus nog een jaar ouder dan

{==221==} {>>pagina-aanduiding<<}
Lodewijk XIII. De laatste was volkomen vrij in zijne bewegingen en had het geluk in Richelieu een minister te bezitten, aan wien hij gerust de leiding van zaken kon toevertrouwen; een staatsman die zich de grootheid van Frankrijk en de verheffing van het koninklijk gezag had ten doel gesteld, die zijne besluiten wist te doen eerbiedigen ook door hem die er zich tegen wilde verzetten. Karel daarentegen zag zich dadelijk in eene zeer moeielijke positie geplaatst tegenover het parlement, terwijl Buckingham, aan wien hij zijn geheele vertrouwen had geschonken, bij de behartiging van 's lands belangen zich zelven geen oogenblik uit het oog verloor, en meer gehaat werd dan ontzien. Men was in Engeland met dat Fransche huwelijk niets ingenomen. Kon het de katholieken geen aanleiding geven om het hoofd weer op te steken? Bij de sluiting van het contract waren geheime concessies gedaan, die men mistrouwde. Alles werd aan Buckingham geweten; parlement, adel, ambtenaren, allen waren afkeerig van den hoveling, die gemakkelijker vrouwenharten scheen te kunnen veroveren, dan de vriendschap van mannen voor zich winnen.
Wie was hij dan toch? Hooren wij hoe Guizot en Ranke hem ons teekenen. Hunne schetsen komen vrij wel met elkander overeen. Hij was een van die menschen, zegt de eerstgenoemde, die geboren schijnen om aan de hoven te schitteren en aan de natiën te mishagen. Schoon, weelderig, prachtlievend, lichtzinnig, hechtte hij zich met warmte aan hen voor wien hij genegenheid had opgevat en behandelde hij zijne tegenstanders steeds uit de hoogte. Hij was even weinig in staat om te veinzen, als om de deugd lief te hebben. Hij regeerde zonder zich eenig grootsch doel voor oogen te stellen; eigenlijk bekommerde hij zich weinig om de belangen van het land, zelfs niet om die van het vorstelijk gezag, zoo geheel was hij vervuld van zijne eigene grootheid, en van zijn oppermacht aan de zijde des konings. Een oogenblik had hij beproefd populair te worden, en het was hem inderdaad gelukt. Dat het huwelijksontwerp met de Spaansche infante werd verijdeld, was zijn werk geweest. Maar de volksgunst was voor hem slechts een middel om de toegenegenheid van den vorst des te beter tot zijn voordeel te kunnen aanwenden. En toen hij die volksgunst bij het Fransche huwelijk weer verloor, merkte hij dit nauwelijks op, ten hoogste voldaan dat hij op Karel een even grooten invloed had verkregen, als hij op Jacobus had gehad. Zijne ijdelheid

{==222==} {>>pagina-aanduiding<<}
rustte op geen enkel uitstekend talent; de bevrediging zijner hartstochten was het eenig doel van zijne intrigues. Om eene vrouw te verleiden, om een medeminnaar te doen vallen, compromitteerde hij nu eens de koning, dan weer zijn land, met de grootste onbeschaamdheid. De heerschappij van zulk een man was voor een volk, zoo ernstig en ingetogen als het Engelsche, zoowel een beleediging als een ramp; en de hertog, die de hoogste bedieningen in den staat voor zich in beslag nam, was in de oogen der menigte niets meer dan een parvenu zonder roem, een vermetel en onbekwaam gunsteling. - Alzoo Guizot.
Het portret dat de Duitsche geschiedschrijver ons van hem levert, is waarlijk ook niet vleiend. Hij was ijdel, zegt deze, en verkwistend, en verstond de kunst om mooi te praten. Had hij van de natuur een bijzonder goed voorkomen ontvangen, waardoor hij zijn fortuin gemaakt heeft, hij zocht dit nog door uitwendigen opschik te verhoogen. Men zag juweelen in zijne ooren, de knoopen aan zijn wambuis waren van kostbare edelgesteenten. Sommigen wilden weten, dat hij op zijn reis naar Parijs, om het huwelijk met Henriette voor te bereiden, dertig verschillende stellen kleedingstukken had meegenomen, het eene nog prachtiger dan het andere. Zoowel eerzucht als zinnelijkheid dreef er hem toe om indruk op en veroveringen onder de aanzienlijkste vrouwen te maken. Had hij een tijdlang zich gebaad in genot, dan volgde er een periode van ontspanning. Zij die hem dan over zaken te spreken hadden, vonden hem op zijn rustbed uitgestrekt, en wanneer wat zij te zeggen hadden hem niet naar den zin was, gaf hij zelfs geen teeken van belangstelling of opmerkzaamheid. Weldra zette hij zich weder tot ingespannen arbeid, waartoe het hem in 't geheel niet aan bekwaamheden ontbrak; dan wist hij van verpoozing noch vermoeienis. Toch was hij de man niet van taaie, kalme energie, die voor de uitvoering van groote plannen noodig is. Richelieu in Frankrijk en Olivarez in Spanje beurt om beurt het hoofd te bieden, dat was zijn voornaamste prikkel tot werkzaamheid.
Ziedaar de man aan wien Karel het geheele beleid van zaken in handen had gegeven. Er bestond zelfs een zeldzame familiariteit tusschen den jongen vorst en zijn minister. In Londen zag men ze meer dan eens naast elkaar in een rijtuig zitten. Buckingham behandelde Karel als zijns gelijke. Het had de Spaansche adel vroeger al geërgerd, dat hij zitten bleef als de kroon-
{==223==} {>>pagina-aanduiding<<}
prins binnentrad en zelfs in diens tegenwoordigheid ongegeneerd met zijn beenen op een stoel bleef liggen. Karel kon hem niet missen, tegen alle vijanden nam hij hem in bescherming. Toen het Lagerhuis in 1626 den gunsteling in staat van beschuldiging stelde, ontbond bij het parlement. Buckingham kon alleen door het staal van Felton vallen.
Engeland - om na deze uitweiding weer tot de diplomatie terug te keeren - trad dus in 1625, na Jacobus' dood, dadelijk met Frankrijk, de Republiek, de Noordsche Staten en de Duitsche protestanten in verbond tegen Spanje. Men had er evenmin te Londen als in den Haag op gerekend, dat Richelieu hulp zou verlangen, om de Hugenoten tot onderwerping te dwingen. Maar men begreep toch dat men niet weigeren kon, omdat Frankrijk, zonder rust van binnen, niets tegen Spanje vermocht uit te richten. Het Engelsche volk, reeds verstoord omdat het eene katholieke koningin moest gehoorzamen, niets tevreden met die nauwe aansluiting aan Frankrijk, toonde zeer duidelijk zijn misnoegen. Het scheepsvolk weigerde tegen de Hugenoten te vechten. De predikanten vuurden den protestantschen geloofsijver aan. En zoo vertoonden zich reeds bij den aanvang sporen van de ontbinding eener alliantie, die uit de pèrsoneele ofschoon zeer uiteenloopende inzichten van twee staatslieden was geboren, maar niet gegrond in het samentreffen van de belangen der beide staten.
Alles werd bovendien bedorven door de fouten van Buckingham. Hij had een vloot naar den mond van de Weser moeten zenden, om Denemarken en de Noordduitsche staten te hulp te komen, om Zweden aan te moedigen zich te verklaren voor de Duitsche protestanten. Maar in plaats hiervan zendt hij de Engelsche schepen vereenigd met de Nederlandsche naar de Spaansche kust, waar ze te zamen niets uitrichten. 't Geld is verspild, en - Karel heeft geen geld. Hij klopt aan bij het parlement, maar de som, die 't hem als een bijzondere gunst toestaat, is veel te gering. Het haven- en tonnengeld hebben de vorige koningen levenslang genoten, hem wordt het slechts voor een jaar toegestaan. Hij kan zelfs zijne troepen in Holland de achterstallige soldij niet voldoen. Wanneer hij Zweden een onderstand verleent van 15,000 pond, zal het zijn leger uitrusten. Hij ziet geen kans om 't bijeen te krijgen. Aan Denemarken wordt bij het verdrag van Southampton een subsidie van f 300,000

{==224==} {>>pagina-aanduiding<<}
toegezegd. Waar zal hij al die dnizenden telkens van daan halen? Straks, als Buckingham naar de Republiek gaat, om een nieuw tractaat te sluiten, zal hij dezen zijn kroonjuweelen meegeven, om ze bij den Amsterdamschen koopman Calendrini te verpanden. ‘Quade beginselen’ - teekent onze wijze staatsman Van de Cappelle aan - ‘van een langdurigen oorlog, daartoe geen vorst plecht te komen, als hij in den oorlog tredet, maer wel als hij sich daermede te seer beswaert vind! Edoch de penningen hiervan kunnen promter gefourneert worden als de contributien, en in allen gevalle is Engelant geobligeert deselve juweelen wederom te lossen voor den coninck. (Dat zag men in Engeland nog zoo dadelijk niet in). Ondertusschen verneeme ick, men op deze juweelen geen penningen heeft kunnen bekomen, ten waere de staten van Hollant haar particulier credyt daervoor wilden interponeeren, daerin sy swarigheyt gemaekt hebben’. Later is er over die juweelen nog een proces gevoerd.

Keeren wij thans tot onze Republiek terug. Onze staten stonden op een goeden voet, naar het scheen, met de Fransche en Engelsche regeeringen. Het was in het belang van beiden om de Vereenigde gewesten welwillend te bejegenen en den nieuwen stadhouder niet minder voorspoed in zijne krijgsoperatiën toe te wenschen, dan Maurits had gehad. Maar vrienden kunnen het ons wel eens lastig maken, en vooral wanneer die vrienden diplomaten zijn, gelijk ons blijken zal. Daarbij werden wij van twee kanten getrokken door staten, die op het oogenblik samengingen, maar die toch op den duur niet een weg konden bewandelen. Moesten wij ons dan nauwer aan Frankrijk dan wel aan Engeland aansluiten?
Het was natuurlijk dat de algemeene staten, zoolang zij den oorlog met ernst wilden doorzetten, Richelieu zeer in de hand werkten. Om Frankrijk in Italië te doen zegevieren moest hij de handen ruim hebben. Welnu, het beleg van Breda hield Spinola bezig en drong Ferdinand hulptroepen naar de Nederlanden te zenden. Toen wij Spanje in zijne West-Indische bezittingen aanvielen, zag het zich gedrongen zijne troepen uit Italië te lichten. De ziekte en dood van Maurits hadden aan het Fransche hof een oogenblik verslagenheid te weeg gebracht, uit vrees dat hierdoor verandering zou komen in de zienswijze onzer Ho. Mo.

{==225==} {>>pagina-aanduiding<<}
HH. D'Espesses kon echter spoedig in zijne brieven de meest geruststellende berichten geven. Des te meer verwonderde Richelieu zich, dat er, na den val van Breda, niets meer werd uitgericht, en hij zond Chatillon naar den Haag om tot nieuwen ijver aan te sporen.
Gelijk ik vroeger deed opmerken had de prins en hadden niet de staten schuld aan deze verslapping, en allerminst die van Holland. Doch in zooverre laadden onze regenten den schijn op zich van evenzeer te verflauwen, dat zij zich eerst van Engelands plannen wilden verzekeren, alvorens nieuwe maatregelen te nemen. Reeds in Mei werden Francois d'Aerssens, heer van Sommelsdijk, en Burmania, als buitengewone gezanten naar Londen gezonden, om Karel met zijne troonsbeklimming geluk te wenschen, en hem tevens de verzekering te geven van onze genegenheid, om in den krijg tegen Spanje gemeene zaak te maken. De staten, wien het aan mildheid nooit ontbrak waar het gold vorsten of staatslieden voor zich te winnen of te beloonen, lieten der koningin een geschenk in linnen aanbieden ter waarde van niet minder dan f 11,631, terwijl later aan den koning eene wapenrusting werd vereerd, waarvoor hunne Ho. Mo. f 7650 hadden betaald. Doch onze gezanten hadden niet enkel met Karel, maar ook met Buckingham te doen, en het was te voorzien, dat men bij de onderhandelingen wel eens op groote moeielijkheden kon stuiten. De terechtstelling der Engelschen op Amboina door de O. Ind. Compagnie, waarover heel het Engelsche volk wraak had geroepen, waarvan kansels en schouwburgen maanden lang hadden gewaagd, was nog altijd eene opene quaestie. Men had dus goed gezien met den heer van Sommelsdijk deze zending op te dragen. Aerssens was ongetwijfeld een geboren diplomaat. Richelieu, die zeker de beste keurmeester was van zulke verdiensten, zou eens gezegd hebben, dat hij maar drie uitstekende staatslieden had leeren kennen: Oxenstierna, den kanselier van Zweden, Trajano Viscardi, den kanselier van Montferrat, en onzen Aerssens.
Tegen zijn zin - en hij beklaagde zich hierover in brieven aan Huyghens - had men hem dit gezantschap opgedragen. Hij gevoelde zich veel meer tot een Richelieu dan tot een Buckingham getrokken. Het bleek weldra, dat hij al zijne kloekheid en geslepenheid noodig had, om niet in gevaarlijke strikken verward te raken. Buckingham, de groot-thesaurier, graaf Pembroke, graaf

{==226==} {>>pagina-aanduiding<<}
Carlisle, vicomte Brook en baron Conway waren de mannen met wien onze gezanten hadden te onderhandelen, maar het kwam hoofdzakelijk aan op eerstgenoemden en Aerssens. Het doel van den hertog was, onder den schijn van hulp te verleenen, aan de republiek Engeland's bescherming op te dringen. Het verbond tusschen Frankrijk en de Vereenigde gewesten moest losser gemaakt, en deze laatste met vaste ketenen aan Groot-Brittanje geklonken worden. Richelieu's krijgstoerustingen tegen de Hugenoten gaven gereede aanleiding om er op te wijzen, dat het de regeering van Lodewijk XIII eigenlijk om de vernietiging van de protestantsche religie te doen was. Doch Aerssens was te slim, om niet te voelen waar men heen wilde, en hij was vast besloten om de waardigheid van de republiek te handhaven en niet om hulp te bedelen, maar bijstand aan te bieden.
Eerst den 6den Juli werden onze gezanten bij den koning toegelaten, maar in de hoofdzaak vorderden zij niet veel. ‘Wij hebben hier,’ schreef Aersens aan Huyghens, ‘een zeer onbestemde last te volvoeren, daar we eigenlijk niet weten wat men van ons verlangt, en wat wij kunnen toestaan. Er schijnt wel goede hoop te zijn om het over een nauw verbond eens te worden, maar het geschikte tijdperk om tot de uitvoering over te gaan zal verstreken zijn, eer nog de grondslagen zijn gelegd. Gij kent de traagheid en besluiteloosheid van dit hof, en juist nu, met eene nieuwe koningin en zooveel Fransche gezanten, terwijl het parlement voor het eerst bijeen is, de vloot en zoovele andere belangrijke aangelegenheden aan de orde zijn - kunt ge wel gissen dat er vooreerst niet aan gedacht wordt om naar ons te luisteren.’ Er kwam nog eene ongelukkige omstandigheid bij: de pest brak te Londen uit. In één week stierven zelfs meer dan 4800 menschen aan deze vreeselijke ziekte. Het hof trok van Hamptoncourt naar Windsor, het parlement van Oxford naar Southampton. Hierom en omdat er weinig hoop op een gewenscht resultaat, daarentegen veel meer vrees voor het mislukken van deze zending bestond, begon Aerssens van heengaan te spreken. Hiermede bereikte hij zijn doel. Buckingham wilde de Republiek niet loslaten en liever in Engeland dan in den Haag onderhandelen, onder invloed van Frederik Hendrik. Hij had zich reeds beklaagd, dat de prins de Arminianen zeer ten nadeele van de goede zaak begunstigde, dat hij de staten in het voeren van den krijg tegenwerkte. Werkelijk werd nu in 't begin van September

{==227==} {>>pagina-aanduiding<<}
de zaak ernstig aangevat en aldra was men het eens over twee punten: herstel van 's konings zwager in zijn Paltzgraafschap en beteugeling van Spanje's heerschzucht. Daar aan onze gezanten het ontwerpen der artikelen werd overgelaten, kwam Aerssens voor den dag met een tractaat, dat hij reeds opgesteld, naar den Haag gezonden en met de aanmerkingen van Frederik Hendrik en de staten terug ontvangen had. Er werd nog veel over gesproken, maar Aerssens bleef doof voor Engelands eischen, zoodat het tractaat ten laatste te Southampton werd geteekend. Men zou dit verbond voorloopig geheim houden voor Frankrijk; Engeland en de Republiek zouden echter eerlang stappen doen om Lodewijk XIII en Richelieu tot toetreding over te halen. Aerssens had verlangd dat elke staat hierin geheel voor zich zou handelen. Hij vertrouwde Buckingham niet; ‘men toont hier goeden wil genoeg,’ had hij aan Huyghens geschreven, ‘maar gij kent de manier van handelen aan dit hof, en weet hoe weinig men ons telt.’ Een verbond van Engeland uitgegaan, zou de Fransche jalousie te zeer gaande maken; Buckingham het initiatief te laten in zulk eene gewichtige aangelegenheid, zou de Republiek geheel onder Engelschen invloed brengen. De Staten moesten daarom volkomen vrij en Engeland vóór zijn.
De Ho. Mo. HH. op het Binnenhof in den Haag dachten er ook zoo over, en hadden alle reden hunne gezanten dank te zeggen voor het uitmuntend beleid, waarmede zij hun moeielijken taak hadden volvoerd.
Aerssens kwam den 4den October in den Haag terug en den 20sten werd hij reeds tot buitengewoon gezant naar Parijs benoemd. De staten kozen hem natuurlijk, omdat hij geheel in de verschillende belangen der regeeringen was ingewijd, omdat niemand beter het Fransche hof kende dan hij, die jaren achtereen de Republiek te Parijs had vertegenwoordigd. Aerssens aarzelde, en niet zonder reden. Zijne deelneming aan de gebeurtenissen van 1618 en 1619, zijne houding tegenover Oldenbarneveld, waren misschien nog niet vergeten. Had men toen niet verlangd hem in Frankriijk te hebben, om hem 't hoofd voor de voeten te leggen? Doch Frederik Hendrik had Aerssens overreed om te gaan. De prins was toch van zienswijze veranderd en werd meer en meer overtuigd, dat de krachtige voortzetting van den oorlog onvermijdelijk was. De plannen van Philips en Ferdinand, de nieuwe wervingen van Tilly en Wallenstein hadden hem de oogen geopend

{==228==} {>>pagina-aanduiding<<}
voor de gevaren, die de Republiek bedreigden. Voor de vertoogen van d'Espesses, die steeds waarschuwde voor Spanjes bedriegelijke vredesvoorslagen, die er telkens op wees hoe wij door den oorlog waren groot geworden, was hij niet doof gebleven. Ongetwijfeld had ook de invloed van Aerssens veel bij hem uitgewerkt. De algemeene staten gaven hem dadelijk gelegenheid om zijn goeden wil te toonen. Zeeland was ook tegen de voortzetting van den krijg en had steun gevonden in den prins. Als een demonstratie tegen het oorlogzuchtige Holland had dit gewest twee maanden lang geen gedeputeerden ter generaliteit doen verschijnen. Dit kon men toch niet langer lijdelijk aanzien en de prins werd er heen gezonden om bierop orde te stellen. Doch reeds door zijn aandringen bij Aerssens bewees Frederik Hendrik genoeg, dat hij niet meer aan den vrede dacht. D'Espesses, die èn met deze verandering èn met de zending van Aerssens zelve zeer was ingenomen, betuigde hierover zijne ondubbelzinnige blijdschap.
Hoe dacht men hier onder het volk over den loop van zaken? Bij de toenmalige inrichting der Republiek, die nog van geen vrije verkiezingen, nog van geen ware volksvertegenwoordiging wist, bij het gemis van dagbladen of andere periodieke geschriften, hebben wij althans eenigermate een maatstaf van beoordeeling in de pamfletten-litteratuur van die dagen. Onze burgerijen bemoeiden zich weinig met diplomatieke aangelegenheden. Handel, zeevaart en visscherij gaven wel aan wat anders te denken. Buiten deze belangen kende men geen andere dan - de kerkelijke. Men liet aan de edelen en de aristocratische familiën gaarne de regeeringszaken over, als deze maar zorgden dat alles goed ging. Toch bleef men op de hoogte door de blauwboekjes, die soms bij menigte werden verspreid en gelezen. Vele anonieme geschriften van dien aard doen ons werkelijk den volksstem vernemen. Alleen op een paar wil ik de aandacht vestigen.
Te Amsterdam verscheen in dezen tijd een ‘Basuyne des oorloghs.’ De titel duidt reeds genoeg aan, wat de schrijver bedoelde. Het was eene waarschuwing aan de Vereenigde Nederlanden, om toch met Spanje geen wapenstilstand of verdrag te sluiten. Want, zegt de onbekende liefhebber des vaderlands, de koning van Spanje zal niet rusten, voor hij de Nederlanden weder onder zijne gehoorzaamheid heeft gebracht. Haat, wraakzucht en nog acht dergelijke oorzaken dwingen hem er toe. De paus, de jezuieten,

{==229==} {>>pagina-aanduiding<<}
zijn Spaansche raadsheeren, ja de duivel in eigen persoon, geven hem dezen raad. Drie hoofdmiddelen en nog wel twintig bijkomende middelen heeft hij om zijn plan uit te voeren. Dan somt de schrijver tien openbare en even zoo vele heimelijke manieren op, die Philips in het werk zal stellen om zijn doel te bereiken. Ten slotte maakt hij eenige gevolgtrekkingen, die hierop neerkomen: Alle vredesvoorstellen van Spaansche zijde steunen op bedrog en leugen. Wij moeten er geen geloof aan slaan, ons zelfs met geene onderhandelingen inlaten; want het is den koning slechts te doen om tijd te winnen, daar hij ons vooralsnog met de wapenen niet bedwingen kan. Inmiddels zal hij door omkooperij, door twist en tweedracht te zaaien, door onze bondgenooten van ons af te trekken, door onze zwakke zijde te onderzoeken en door zich in 't geheim te versterken, zich tot een geduchten aanval voorbereiden. Als we dan alleen staan, onze soldaten hebben afgedankt en zoetjes aan zijn ingesluimerd, zal hij ons onverhoeds op 't lijf vallen. Spanje zal 't met den vrede nooit ernst zijn, we hebben met onzen doodvijand te doen. - Hierop noemt onze Anonymus, die de zaak goed inzag, nog wel twintig redenen op, die de staten moesten doen besluiten tot doorzetten van den krijg. Hij hield den oorlog (en hij spreekt er over alsof hij lid van een onzer vredebonden was) voor een school van haat en allerlei doodzonden, voor een pest, een kanker, een vloek der natieën. Hij gruwt van de ellende, die de oorlog brengt over een land: het vergieten van zooveel onschuldig bloed, de jammerklachten van weduwen en weezen, enz.; zoodat de christen een afschuw moest hebben van zulk eene onmenschelijkheid. Maar thans moest men van twee kwaden het minste kiezen; het gold hier het behoud der vrije Nederlanden.
Ook de alliantie met Engeland werd besproken. De partij van de Dordsche synode was er zeer mede ingenomen, maar de Arminianen en over het algemeen de anti-kerkelijke partij was er tegen. Geen volksgeschrift laat zich hierover duidelijker uit dan de Hollandsche Apocalypsis. Wel is waar was dit oorspronkelijk in 't latijn uitgegeven in de Zuidelijke Nederlanden en hield men voor den schrijver den geleerden jezuiet Scribani. Doch de spoed waarmede het werd vertaald, de verschillende na- en herdrukken, die er van in het licht verschenen, bewezen met hoeveel instemming het hier gelezen werd. En wat zegt de schrijver dan van dit verbond? ‘Die het gedreven hebben willen blijkbaar

{==230==} {>>pagina-aanduiding<<}
deze landen onder de heerschappij van Engeland brengen. Behalve de 14000 man Engelsche hulptroepen, zullen we er nog 25000 voetknechten en 6000 ruiters bijkrijgen. Die 45000 man zullen dan den baas spelen in deze gewesten. Hebben wij niet genoeg door Leicester geleerd? De landverraders, die dit hebben uitgewerkt, zouden den prins gaarne alle macht benemen, hem alle gezag afhandig maken en hem als een schooljongen naar hun hand zetten. Zij vreezen zijn macht, zijne vastheid van karakter, zijn dapperheid, zijne aanhang onder het krijgsvolk en zijne onpartijdigheid; zij zijn beducht dat ze onder hem hun moedwil tegen de Roomschen en Arminianen niet zullen kunnen botvieren, gelijk tot hiertoe geschiedde. Daarom eigenlijk hebben zij Karel I bewogen om al dat volk hierheen te zenden. God opene 's prinsen oogen en verleene hem wijsheid. Misschien verlangen zij den koning van Boheme wel tot heer, zich inbeeldende dat zij dan meer den baas kunnen spelen en beter tegen Spanje bestand zullen zijn; wie weet wat gouden bergen zij zich van die alliantie beloven. Maar alle goede patriotten mogen oordeelen waar dit ons henen voeren zal, wat er dan van onze vrijheid zal worden, welk een afgunst dit bij Frankrijk zal wekken.
Gij ziet het, de overtuiging dat wij ons heil moesten zoeken in verbonden met groote staten, in plaats van op ons zelven en de kracht onzer wapenen te vertrouwen, werd niet door allen gedeeld.

De berichten, die de Engelsche gezant in den Haag, Dudley Carleton, sedert de terugkomst van Aerssens, naar het hof van Karel I zond, waren zeker niet van zeer geruststellenden aard. Aan den eenen kant wantrouwde men Frederik Hendrik nog altijd, aan den anderen kant viel de zending van Aerssens naar Parijs niets in den smaak. Buckingham besloot daarom zelf naar den Haag en van daar naar Frankrijk te gaan. Hij had bijzonder groote verwachtingen van den indruk, die hij door zijne persoonlijke verschijning te weeg zou brengen, en van zijne overredingsgaven. Den 1sten Nov. deelden Carleton en de raadpensionaris Anthoni Duyck in de statenvergadering mede, dat Buckingham en graaf Holland eerlang zouden komen, om het verdrag van Southampton nader te bekrachtigen. Aerssens was al vertrokken, maar nog bij den prins in Zeeland. De staten schrijven dadelijk aan Frederik

{==231==} {>>pagina-aanduiding<<}
Hendrik of hij den heer van Sommelsdijk niet terug zou houden, doch hij zorgde juist dat deze in stilte zoo spoedig mogelijk vertrok. Toen de Engelsche heeren verschenen was Aerssens al lang op zijn post.
Buckingham en Holland kwamen in December aan, en werden met bijzondere onderscheiding ontvangen. Op weg naar Den Haag reed de prins ze tegemoet tot de Hoornbrug en de plechtige intocht had plaats onder den toevloed van een groote volksmenigte. Het huis van den overleden admiraal Wassenaar-Obdam was voor hun verblijf ingericht, en zoo lang zij hier bleven, werden ze dagelijksch op kosten der staten onthaald. Van hunne zijde betoonden zij zich even royaal. ‘Deze ambassadeurs’ - zegt Van Loo in zijn Korte kronyckje, - ‘voornamelijk de hertog van Buckingham, zijn alom daar zij logeerden en aan het volk dat hen van wege de staten diende, zeer mild met geschenken geweest’. De gebannen predikant Wtenbogaert te Rouaan schreef aan De Groot te Parijs, ingevolge berichten die hij uit het vaderland had ontvangen: ‘Buckingham is in den Haag, vraagde den burgemeester van Den Briel in 't inhalen zeer feestelijk, of hij wel weder onder Engeland zou willen? Het antwoord was: zij hadden het onder de Engelschen zoo slecht niet gehad, wilden nog wel als de heeren staten het goedvonden. Hij heeft daar groote liberaliteit gepleegd, het sneeuwde er (gouden) pistolen, zoo men zegt.’
Den 21sten verschenen zij met Carleton ter vergadering van de staten-generaal. De gewone gezant deed het woord, en maakte met velerlei plichtplegingen aan hunne Ho. Mo. bekend, dat Z.M. Karel I deze buitengewone ambassadeurs had gezonden om met de regeering van de republiek over vier punten nader te spreken, namelijk: het herstel van den koning van Boheme in zijne erflanden, het herstel van den vrede in Duitschland, de bescherming van 's konings onderdanen en bondgenooten tegen Spanje, en de handhaving van den gereformeerden godsdienst. Omtrent al deze aangelegenheden werd aan de staten grooten lof gegeven, voor hetgeen zij hierin reeds gedaan hadden, doch over de wijze waarop zij als geallieerden verder zouden handelen, moest nu nader worden gesproken. Aangaande het 2de en 4de punt: den vrede in Duitschland en de religie mocht men vragen wat dit Engeland aanging; of het geen aanmatiging was zich met de zaken van het Duitsche rijk te be-
{==232==} {>>pagina-aanduiding<<}
moeien, geene beleediging ons de les te willen lezen over onze kerkelijke twisten. Doch Buckingham wist wel wat hij dreef - Er werd eene commissie benoemd om met de ambassadeurs in nadere conferentie te treden. De prins zou daaraan geen deel nemen. De fransche gezant, die eerst gezegd had dat hij bij de onderhandelingen tegenwoordig zou zijn, trok zich terug. Hij verontschuldigde zich bij Frederik Hendrik met te zeggen, dat hij volgens zijne instructie moest wachten tot het verdrag gesloten was. Daarentegen namen in deze bijeenkomsten ook zitting voor Denemarken de kanselier Jacob Ulefelt en Ghristiaan Thomassen. Toen eindelijk alles was gewikt en gewogen, besproken en vastgesteld, ontstond er nog een moeielijke quaestie, namelijk of het tractaat, dat in 't Engelsch, Hollandsch en Latijn (op verzoek van de Denen) moest worden geschreven, in drie kolommen zou worden gesteld, dan of men de vertalingen onder elkander zou plaatsen. Acht dit geen kleinigheid.
Stonden de vertalingen in kolommen, dan kwamen ook de handteekeningen der gezanten nevens elkaar te staan. Was dit niet het geval, dan moesten de staten onder Engeland teekenen; en waarlijk dit was eene formaliteit waarover men zoo licht niet kon heenstappen. Wij besloten ten laatste ons te schikken naar de zienswijze van Denemarken.
Wat het tractaat inhield behoeven we, na de punten opgegeven te hebben, niet meer te zeggen. Alleen het 2de en 4de punt verdienen nader onze aandacht. De verbondenen zouden in de bres springen voor het herstel van de vrijheid en de rechten van het Duitsche rijk. Daartoe moest Denemarken een verbazend leger op de been houden, waarvoor Engeland maandelijks f 300,000 en de Republiek f 50,000 zouden bijdragen. Inderdaad dit was nog al iets. Frankrijk, Zweden, de Duitsche keurvorsten en staten, die het aanging, Bethlen Gabor van Zevenbergen, ja ook Savoye en Venetië zouden uitgenoodigd worden, om tot dit monsterverbond onder leiding van Engeland toetetreden, dat vóór den 20sten Maart van het volgend jaar door de verschillende bondgenooten bekrachtigd moest zijn. Wie denkt hier niet dadelijk aan de fabel van den berg die een muis baarde? Frederik Hendrik had goed gezien, toen hij in zijne Mémoires aanteekende, dat er van de geheele alliantie niets te recht zou komen.
Maar wat had hiermede het 4de punt betreffende de gereformeerde religie te maken? Wij zullen het zoo aanstonds zien,

{==233==} {>>pagina-aanduiding<<}
wanneer wij er den inhoud van kennen. Gelijk Z.M. - zoo hadden de gezanten verklaard bij monde van Carleton - in zijn eigen koninkrijk den godsdienst ter harte nam, zoo meende hij ook de godsdienstige belangen aan de staten in hunne provincien te mogen aanbevelen, Niet dat dit zoo noodig was, o neen, dit punt kwam in de laatste plaats, terwijl het anders op den voorgrond zou staan. Maar de heilige schrift leerde niet ten onrechte hoe, terwijl de landheer sliep, een vijand onkruid tusschen de tarwe zaaide. Derhalve, in aanmerking nemende dat de Republiek, gedurende het bestand, heftiger tot in hare grondslagen was geschokt door kerkelijke twisten en godgeleerde disputen, dan sedert het begin van den oorlog door de aanvallen van buiten, meende Z.M. de staten te mogen waarschuwen, zich van dien kant niet al te veilig te achten en intesluimeren; maar hén tot waakzaamheid te moeten opwekken, die door goddelijk en menschelijk gezag aan het hoofd van den staat zijn gesteld, en aan God en de geheele wereld verantwoording schuldig zijn.
De omzichtigheid waarmede dit teedere punt werd aangeroerd, de fluweelen termen, waarin eene ernstige terechtwijzing aan sommige van onze regenten werd toegediend, die vooral ook aan het adres van den prins was gericht, doet ons reeds vermoeden dat er meer achter zat. Buckingham was toch de man niet om voor den godsdienst en den vrede der kerk in de bres te springen. Doch hooren wij ook nog zijn laatste woord hierover.
Bij het afscheid verklaarden de gezanten, dat er over dit 4de punt niet onderhandeld was; ‘dewijl het God de Heer belieft heeft’ - zoo lezen wij in de deftige staten-resolutiën - ‘de religie (de hervormde) zoowel in deze landen als in de koningrijken van Z.M. te planten. Dan dewijl de menschelijke boosheid zóó is, dat deze altoos den godsdienst zoekt te ondermijnen, dat daarom Z.M. hunne Ho. Mo. verzoekt de beginselen van tweedracht en oneenigheid in de religie bij tijds te voorkomen, zoo wel door goede zorgvuldigheid als door authoriteit, opdat het kwaad niet zoo groot werd dat het daarna niet zou zijn te remedieren en kome uit te barsten tot een openbare factie, die in koninkrijken wel pernitieux maar in republieken ruïneux zijn, en niet kunnen geremedieerd worden dan door de onderdrukking van de eene of andere partij. Waardoor deze staat, zoo niet geruïneerd, immers zeer verzwakt en den vijand een bres geopend zou worden om daarin te marcheren; 'twelk de vruchten van

{==234==} {>>pagina-aanduiding<<}
de alliantiën met Z.M. gecontracteerd zou vernietigen. In haar eigen belang zou Z.M. dus niet gaarne zien dat deze staat weder tot de vorige kwaal verviel, die gevaarlijker zou zijn dan de eerste ziekte.’
Onze staten namen deze opmerkingen en waarschuwingen in dank aan; zij erkenden dat deze staat was gefundeerd op de vastigheid van de religie; zij beloofden er goede zorg voor te zullen dragen, dat er geen factiën kwamen te ontstaan, maar deze integendeel te zullen weeren en voorkomen. Ten hoogste voldaan namen de Engelsche en Hollandsche heeren plechtig afscheid van elkaar. Carleton, die als gezant was teruggeroepen, verklaarde dat hij altijd de alliantie tusschen Engeland en Nederland op het oog had gehad. Hij kreeg een gouden keten mee van f 1500 waarde en nog 500 dubbele rijders in specie. Ook de buitengewone gezanten ontvingen kostelijke geschenken. Buckingham een gouden lampet van f 20,000 en graaf Holland een van f 10,000. Alles was zoo spoedig in zijn werk gegaan, dat deze kunstwerken bij hun vertrek nog niet gereed waren, en hun eerst in Engeland door den agent Valkenburgh overhandigd konden worden. Nu, de Deensche heeren hadden ook de gouden ketenen eerst ontvangen, toen ze al in Londen op hun vertrek stonden. De eer van dit bezoek en het sluiten van deze alliantie had dus aan onze Republiek bijna een ton gouds gekost.
Maar nog eens: welk belang had Engeland bij de handhaving van de zuiverheid der gereformeerde religie hier te lande, van de besluiten der Dordsche synode? Niet meer of minder dan dit, dat de band verbroken moest worden tusschen Frankrijk en ons. Buckingham wilde onze Republiek geheel van Engeland afhankelijk maken, en Frankrijk naar den achtergrond dringen. Geen beter middel kon hij hiervoor aangrijpen dan de opwekking van onzen godsdienstijver. De verhouding waarin wij, door onze onderhandelingen met Richelieu, gekomen waren tot de Fransche Protestanten, bood den sluwen hertog eene benijdenswaardige gelegenheid aan, om de plannen voor den kardinaal te verijdelen.
Nog bij het leven van Maurits was er met Frankrijk onderbandeld over een onderstand in schepen, door ons te leveren. Wij zouden Lodewijk XIII met 20 goed bemande oorlogsbodems bijstaan, zoo het heette, voor den krijg tegen Spanje in de Middellandsche zee en in Italië. De schepen zouden dan ook worden uitgerust voor een tocht naar Genua, en ofschoon er in het

{==235==} {>>pagina-aanduiding<<}
verdrag gesproken werd van eene mogelijke wijziging in de bestemming van dit smaldeel, zoo had niemand toch eenig kwaad vermoeden opgevat, omdat de Fransche zaakgelastigde handelde in naam van den hertog de Lesdiguières, die als vriend der Hugenoten bekend stond. Maar in het begin van 1625 nam Soubise de wapenen tegen de regeering op. Zonder een geduchte scheepsmacht was hij niet te bedwingen, en de Fransche regeering deed nu door onzen gezant te Parijs, Gideon van Boetselaar, heer van Langerak, nader aanzoek om de toegezegde bodems. Maurits had nog op zijn ziekbed drukke conferenties met de Fransche gezanten, en d'Espesses wist het bij de algemeene staten zoover te brengen, dat aan den koning 16 schepen aangeboden zouden worden, die tegen Soubise mochten worden aangevoerd. Onze regenten waren echter met dat geval zeer verlegen. Wel is waar maakten La Rochelle en de Hugenoten geen gemeene zaak met Soubise, en kon deze als een oproermaker worden beschouwd; maar zij waren er toch liever geheel buiten gebleven, als zij niet gevreesd hadden Richelieu te ontstemmen, wiens medewerking zij niet konden ontbeeren tegen Spanje. Wat te doen? Men zou beproeven of men Soubise ook bewegen kon de wapenen neer te leggen. En gelukte dit niet, dan hoopte men maar dat de Fransche vloot gereed zou zijn, voor de onze zee kon kiezen.
Doch het bleek spoedig dat wij den dans niet konden ontspringen. Lodewijk XIII nam ons aanbod aan. Als hij maar 12 schepen had was hij tevreden, deze moesten echter door Fransche kapiteins aangevoerd en voor de helft met Fransch scheepsvolk bemand worden. 't Zou wel spoedig zijn afgeloopen, zeide men; als de koning maar een groote macht ontwikkelen kon, zou Soubise het hoofd zeker dadelijk in den schoot leggen, en dan kon hem vergiffenis worden geschonken. Maar nu raakten de staten nog meer in 't nauw: Nederlandsche bodems onder Fransch commando; Hollandsche en Fransche matrozen op hetzelfde schip, hoe kon dat gaan met de religie? Maurits had er minder tegen; voor de Fransche hulp tot ontzet van Breda had hij alles over, De Staten van Holland waren ook niet ongenegen om toe te geven, doch in de generaliteit begon men spijkers op laag water te zoeken. Nu toonde Lodewijk XIII zich boos. Boetselaar werd in een ministeraad door Richelieu alles behalve vriendelijk bejegend. D'Espesses dreigde in de statenvergadering, dat als we niet tot beter inzichten kwamen, Frankrijk de hand geheel van ons

{==236==} {>>pagina-aanduiding<<}
zou aftrekken. Ons bleef ten slotte niets anders over dan: aan Richelieu in alles zijn zin te geven, ja, we moesten ons nog vereerd en dankbaar toonen, en gaven d'Espesses f 4000 aan ducaten.
De luitenant-admiraal Hautain werd nu met het opperbevel belast en zette in Juni koers naar de Fransche kust. Mocht Soubise zich maar onderwerpen! Doch nu bleek het, dat het niet om dezen alleen, dat het ook om La Rochelle en de Hugenoten te doen was. Deze hadden zich werkelijk bij den opstand aangesloten. Hautain ontving brieven, waaruit hem duidelijk werd, dat men de staten had misleid. De zaak van Soubise was die van de gereformeerde kerk in Frankrijk. Uit Rochelle liet men onzen bevelhebber weten, dat men in rechtmatig verzet was tegen den koning, en zich zou weten te verdedigen als men werd aangevallen. Den 19den Juli kwam het werkelijk tot een treffen tusschen Soubise en Hautain, waarin de laatste werd geslagen. Hierdoor veranderde echter de stand van zaken. Onze eer liet niet toe deze nederlaag ongewroken te laten. Het laat zich denken hoe de Fransche regeering deze zienswijze in de hand werkte. Eerlang voegde zich het koninklijk smaldeel onder Montmorency bij Hautain en nu werd in September aan Soubise eene gevoelige nederlaag toegebracht, tengevolge waarvan la Rochelle werd geblokkeerd.
Thans riepen de Fransche Protestanten de hulp in hunner geloofsgenooten in Engeland en Nederland. Hunne klachten vonden aan het hof van Karel I geopende ooren. Wel had de Engelsche regeering insgelijks hulp tegen Soubise toegezegd, doch toen het op stuk van zaken kwam, hadden de koninklijke schepen zich buiten gevecht weten te houden. De inwendige verdeeldheid van Frankrijk was Buckingham juist welkom ter bereiking van zijn doel. Bij onze staten vonden de afgezanten van Soubise en La Rochelle geen gehoor; d'Espesses had zelfs gezorgd, dat zij niet eens ter audientie werden toegelaten. Daarentegen trok zich de Nederlandsche kerk hun zaak met des te meer ijver aan. Men schreef uit Frankrijk brieven aan synoden en gemeenten, drong aan op het houden van collecten en het indienen van vertoogen bij de staten; en ofschoon de kerkelijke heeren voorzichtig genoeg waren om geen overhaaste en ondoordachte besluiten te nemen, zoo begrepen zij toch ook geene rustige toeschouwers te kunnen blijven.

{==237==} {>>pagina-aanduiding<<}

Richelieu was nog in lang niet waar hij wezen wilde. La Rochelle moest bukken, aan het verzet der protestanten voor altijd een einde worden gemaakt. Hij kon nu beschikken over een aanzienlijke vloot. Evenwel - Hautain wilde weg. De Nederlandsche vlag was gewroken, hij gevoelde nu geen lust om zich te laten gebruiken tot verdere ondernemingen, die hem tegen de borst waren. En werkelijk riepen de staten ons smaldeel terug, zoo men voorgaf, tot herstelling der schepen en hunne uitrusting voor den tocht van Genua. Doch inderdaad begon men een weinig beducht te worden voor den opkomenden storm hier te lande. De burgerij trok partij en in enkele gemeenten waagden de predikanten reeds op den kansel een taal te voeren, die de heeren regenten deed verbleeken. De satan zelf - zeide Doucher te Amsterdam, - had ons overreed, om onze schepen te laten gebruiken tot vernietiging van Gods kerk en tot vervolging van onze broeders. Het waren geen rebellen waartegen men streed, maar lieden die voor de vrijheid van geweten de wapenen hadden opgenomen, en wier zaak even rechtvaardig was als de onze tegen Spanje. De paus, de kardinalen en de jezuieten hadden niet gerust, voordat zij ons het zwaard in de handen hadden gewrongen tegen onze broeders; er viel niet aan te twijfelen: het plan was uitgebroeid in het Roomsche Babylon. Het bloed van die rechtvaardigen zou over onze boofden komen. De zaak der Fransche protestanten was Gods zaak; zou men zich langer tegen den Almachtige willen verzetten? Onze magistraten hadden door hunne werken hun geloof verloochend en getoond dat zij God slechts met de lippen beleden. De schepen moesten terugkomen, het Nederlandsche volk moest boete doen. - En zoo ging het voort. De predicatie werd gedrukt, en ofschoon de verspreiding werd verboden, toch vonden deze woorden weerklank in de harten van duizenden.
Ziedaar waarom door Buckingham bij de onderhandelingen op het punt van den godsdienst zooveel nadruk werd gelegd. De contra-remonstrantsche geest moest krachtig worden opgewekt. De ijver voor de kerk moest ontwaken, als in de dagen van de Dordsche synode. Langzamerhand was men gaan verslappen en toegevender geworden voor de Remonstranten, die halstarrig bleven weigeren zich aan de synodale besluiten te onderwerpen. Het was bekend genoeg dat Frederik Hendrik hun niet ongenegen was. Van der Myle, de schoonzoon van Oldenbarneveld,

{==238==} {>>pagina-aanduiding<<}
was niet alleen uit zijne ballingschap teruggekeerd, maar had zelfs, op 's Prinsen uitdrukkelijk verlangen, een eereplaats bekleed bij Maurits begravenis. Reigersbergh, de zwager van de Groot, behoorde tot zijne meest vertrouwde vrienden. Het was door zijn toedoen dat Hoogerbeets Loevestein had mogen verlaten, om zijne laatste levensdagen op het Huis te Weer bij Wassenaar te slijten. Alles voorspelde dus eene verandering in 't kerkelijke zoowel als in 't staatkundige. Deze moest, meende Buckingham, worden voorkomen. Door zich voor de religie in de bres te stellen, en deze voor ons volk zoo gevoelige snaar aanteroeren, zou hij een tweeledig doel bereiken, namelijk: de verijdeling van Spanje's hoop op een verdrag of wapenstilstand met de Republiek, en het verbreken van ons verbond met Frankrijk. Als de godsdienstige hartstochten in beweging werden gebracht, die door de sirenenzangen van verdraagzaamheid en vrijheid van godsdienstige overtuiging schenen ingesluimerd, zou men Richelieu niet langer helpen in het onderwerpen der Hugenoten. En konden deze zich staande houden, dan bleef Frankrijk inwendig zwak en verdeeld, en zou Engeland vrij spel hebben in de politiek van Europa.
Maar Buckinghams berekeningen faalden. Hij had niet gerekend op de eerlijkheid van onze staatslieden. Het was hun, zonder verdere bijbedoelingen, enkel om den bijstand van Frankrijk en Engeland te doen, daar zij meenden dat de Republiek niet tegen Spanje was opgewassen, wanneer zij alleen aan zich zelve bleef overgelaten. Toen zij ontdekten in welke politieke kuiperijen zij verward geraakt waren, trokken zij zich terug en hadden geen reden om zich te beklagen, dat die Engelsche alliantie haar eigen dood stierf.
Aerssens was, gelijk wij weten, in Frankrijk. Hij moest Lodewijk XIII in het verbond zoeken te krijgen en hem de toetreding smakelijk maken door de belofte, dat wij hem als het hoofd der verbondenen zouden erkennen. Maar de kardinaal was geen staatsman, om naar de pijpen van Buckingham te dansen. Hij wilde niets weten van Engeland's voorstellen, die hem den strijd met La Rochelle zouden moeten doen opgeven. Zelfs vergunde hij Buckingham niet, gelijk diens plan was, te Parijs te komen. Van eene alliantie met onze Republiek alleen was hij niet afkeerig, omdat hij ten slotte toch altijd vreesde, dat de Hollandsche kooplieden zich door schoonschijnende beloften van de Infante

{==239==} {>>pagina-aanduiding<<}
zouden laten verschalken. Maar meer kon Aerssens dan ook voor het oogenblik niet uitwerken.
Zoo brak het jaar 1626 aan. Een kostelijken tijd hadden we met nuttelooze onderhandelingen verloren laten gaan. Waren we er iets mede gevorderd? Hadden we niet beter gedaan met, in plaats van allerlei grootsche plannen te ontwerpen en tractaten te sluiten, den vijand afbreuk te doen, die op de lauweren van Breda was gaan rusten? Doch juist die onderhandelingen hadden ons des te meer overtuigd van de noodzakelijkheid om den krijg voort te zetten. De prins vooral had ingezien, dat de toekomst van de Republiek en van zijn huis alleen door de kracht van het zwaard verzekerd kon worden. Het was de eeuw van ijzer en bloed. De hervorming had nieuwe toestanden te voorschijn geroepen, andere beginselen begonnen zich in het staatsrecht en in het maatschappelijk verkeer te doen gelden, de burgerlijke vrijheidszin kwam meer en meer in verzet tegen het willekeurig gezag van vorst en kerk. In een woord, eene betere orde van zaken zou de verouderde middeleeuwsche vormen en instellingen vervangen, maar de overgang kenmerkte zich door geweldige schokken, door vreesselijke worstelingen. Het Nederlandsche volk had kloek en fier het hoofd opgestoken, toen het zijne privilegien in het slijk had zien treden. Lijden kon het, jaren lang, met geduld de martelingen der inquisitie verdragen, maar laaghartig kruipen kon het niet voor den dwingeland, die dat volk in zijne edelste gevoelens beleedigd had. Toen de maat was volgemeten, had het, onder de banier van Oranje, voor vaderland en vrijheid het zwaard getrokken. Het wilde liever den laatsten adem uitblazen op het slagveld of op zijne vestingwallen, strijdende voor zijne nationaliteit, dan langer leven in verachtelijke slavernij. Schande over hen die, blind voor het edel beginsel dat onze vaderen bezielde, moedwillig vergetend dat een volk geen kleinood kostelijker acht dan zijne zelfstandigheid, de nagedachtenis van het voorgeslacht smaadheid aandoen. Wij mogen er trotsch op wezen tot de afstammelingen van mannen te behooren, wien men
nimmer ten laste kon leggen, dat zij hun karakter hebben verloochend, die door hun wijs beleid en schier ongeëvenaarde heldenmoed den grondslag hebben gelegd tot ons onafhankelijk volksbestaan.
Ofschoon men reeds 45 jaren had geworsteld, ofschoon aan Spanje reeds de erkenning van de Nederlandsche republiek was

{==240==} {>>pagina-aanduiding<<}
afgedwongen, ofschoon het huis van Oranje-Nassau zich reeds te haren opzichte onsterfelijke verdiensten had verworven, toch was het pleit nog niet voldongen. Nog altijd had men gesteund op vreemde hulp; nu eens bij Engeland, dan bij Frankrijk bescherming gezocht. Werd het niet tijd dat de Republiek toonde machtig en krachtig genoeg te zijn om zich zelve te helpen? En ziet, als van zelf ontvielen haar de steunsels, waarop zij tot nu toe had vertrouwd. Aan zich zelve overgelaten, voortgedragen op den breeden stroom der snel afwisselende gebeurtenissen op het groote staatstooneel, moest zij voorwaarts. En de staten grepen het roer met vaste hand, en die mannen in 't want, ze deden hun plicht, en Frederik Hendrik liet het statenvaandel hoog in top hijschen en breed uitwaaien nevens den prinsenvlag. De Republiek zocht en vond haar eigen weg, tot verbazing van allen, die vroeger uit de hoogte op haar neerzagen. Al gingen de golven soms hoog, zooals in 1629, zij was zich nu van hare sterkte bewust. Het eens zoo machtige Spanje beefde voor hare slagen. Wie er ook uitgeput waren, toen de vrede van Munster ten laatste een einde maakte aan dien kamp van 80 en van 30 jaren, zij niet. Zij had zich een eereplaats veroverd in de rij der Europeesche staten, en op de gedenkwaardige bladzijden, die deze dingen aan het nageslacht zouden verkondigen, schitteren altijd met gulde letteren de namen van Willem van Oranje, Maurits en Frederik Hendrik.







{==241==} {>>pagina-aanduiding<<}

Feestviering ter eere van het vierhonderd-jarig bestaan der Ludwig-Maximilians-Universiteit te München.

Door Dr. D. Bierens de Haan.

Niettegenstaande de ijverige pogingen der ultramontaansche partij is het vierhonderd-jarig bestaan der Universiteit te München toch gevierd, en wel op eene luisterrijke wijze, zulk een feest volkomen waardig.
De eerste schrede op dezen weg was de benoeming van den bekenden hoogleeraar Dr. Joh. Jos. Ign. von Döllinger tot Rector, hetgeen dezen winter, doch niet zonder hevigen strijd en niettegenstaande vele kuiperijen, mocht gelukken. Daarmede was wel degelijk een bepaald karakter aan het feest gegeven, en toch, het geld, een zoo noodzakelijk bewegingsmiddel bij zulke gelegenheid, kwam bijeen, toen de Universiteit zoowel als de stadsregeering daarvoor sommen vaststelden, en dit voorbeeld door de landsregeering werd gevolgd.
Er werd besloten den eigenlijken dag der feestviering, den 26en Juni, op den 1en Augustus te verplaatsen, omdat dit dan met het einde van het Sommer-semester samenviel. En nu werden de Duitsche universiteiten en andere onderwijs-inrichtingen uitgenoodigd om het feest te komen bijwonen; toen die uitnoodiging met goed gevolg bekroond werd, werd er besloten haar ook tot de universiteiten van Engeland, Nederland, Zweden en Zwitserland uitte-
{==242==} {>>pagina-aanduiding<<}
strekken; de akademiën van wetenschappen werden daarmede op eene lijn gesteld. Ook de Koning, Ludwig der Zweite, werd uitgenoodigd; en deze antwoordde in een schrijven van den 24en Juli aan den Rector von Döllinger, dat hij de optocht en de fakkeltocht wenschte bij te wonen en hem met eene commissie op audientie wenschte te zien, om hem geluk te wenschen. Daarmede was het officieele zegel op de feestviering gestempeld.
En sedert was er veel medewerking; althans van tegenwerking bemerkten wij vreemdelingen niet, hetzij dan dat de tegenstanders niet tegen de algemeene stemming opdurfden, hetzij dat zij zich tot later schuil hielden, als die stemming weder wat gezakt was. Alleen sommige dagbladen bleven strijden tegen de feestviering, en alles wat daarbij gebeurde en niet gebeurde. Drie punten waren het voornamelijk, waartegen oogenschijnlijk strijd werd gevoerd: dat de Alumnen, Katholieke seminaristen, aan den optocht onder, en dus aan de eerbewijzingen aan den afvalligen von Döllinger, den priester in den ban, zouden deelnemen; dat de stad op Vrijdag, den vastendag, een Fest- Essen en Kellerfeest durfde geven; dat het jubileum door feestmalen werd gevierd in plaats van door hoogmissen en dergelijke, zooals een eeuw vroeger het geval was. Voor deze lieden van tegengestelde meening moet het feest wel een zure appel zijn geweest. De groote menigte gasten, van alle richtingen toegestroomd; de feestelijke stemming; de vrije uiting der gedachten; alles maakte dat het feest volkomen gelukte, en zeker ook bij de toeschouwers en medevierders geen zaden van ultramontanisme heeft verspreid. Het was dan ook werkelijk merkwaardig, den geest die er nu heerschte te vergelijken met dien van dertig jaren geleden, toen zulk een feestviering in Beieren, ja ook wel in München, onmogelijk zoude geweest zijn.
Uit de ‘Geschichte der Ludwig-Maximilians-Universität in Ingolstadt, Landshut, München. Zur Festfeier ihres vierhundertjährigen Bestehens im Auftrage des Akademischen Senates verfasst von Dr. Carl Prantl, ö. o Prof. d. Philos. u. Mitgl. d. Akad. d. Wissensch. Erster Band, München 1872. Christian Kaiser. VIII & 758 Seiten 8o. - id. Zweiter Band, VIII & 579 Seiten 8o. - een werk, dat ieder gedeputeerde als aandenken ontving, mogen nu eerst de volgende bijzonderheden hier eene plaats vinden.
Door het weder opleven van het humanisme heeft de laatste helft der 14de en de eerste helft der 15de eeuw een groot aantal

{==243==} {>>pagina-aanduiding<<}
universiteiten in Duitschland zien verrijzen, als tegengewicht tegen die van Italië. Zoo ontstond de hoogeschool te Praag in 1348, te Weenen in 1365, te Heidelberg in 1386, te Keulen in 1388, te Erfurt in 1392, te Würzburg in 1403 (deze ging evenwel in 1416 te niet, om eerst in 1582 te herrijzen), te Leipzig in 1409, te Rostoch in 1419, te Greifswald in 1456, te Freiburg in 1457, te Basel in 1460, te Ofen in 1465, te Ingolstadt en te Trier in 1472, te Mainz en te Tübingen in 1477. Gedeeltelijk verkregen deze hare stichtings-reglementen van de keizers, gedeeltelijk van den paus; zelfs enkele, bijv. Tübingen, van beiden.
Het was dus niet onnatuurlijk, dat Ludwig der Reiche (1417 tot 1479), de eerste ‘Herzog von Nieder- und Ober-Bayern’, in 1458 aan paus Pius II (den geleerden Ennea Silvio) schreef om toestemming tot het oprichten van een ‘studium generale in qualibet licita facultate’ te Ingolstadt, omdat daar gezonde lucht en overvloed van levensmiddelen was, en het 150 Italiaansche mijlen van iedere universiteit verwijderd was. De paus bewilligde hierin, bepaalde het aantal faculteiten op vier: godgeleerdheid, kanonniek en burgerlijk recht, artsenij-wetenschap en vrije kunsten; en gaf voorts bepalingen en formulieren overeenkomstig met die in Weenen in gebruik, waarbij men wederom Parijs was nagevolgd. Nadat door den paus, den hertog zelf en de stad eenige dotatien aan de Universiteit geschonken waren, - die in 1471 tot een som van 1500 florijnen jaarlijks klommen en waardoor Ingolstadt de rijkste werd onder de universiteiten van dien tijd, - schreef Ludwig der Reiche den 2en Januari 1472 het openingspatent uit; den 3en Maart zouden de voorlezingen een aanvang nemen, en nu gold het de benoeming van leeraren. Deze kwamen in grooten getale toegestroomd, om, naar de gewoonte van dien tijd, met de regeering een contract te sluiten, meestal voor korten tijd; beviel men elkander van wederzijden, dan konde dit contract verlengd worden. Den 17den Maart werd Dr. Wilhelm Kyrmann (Wilhelmus de Werdena genoemd), professor in het kanonnieke recht, tot vice-rector benoemd; en deze schreef tot aan den 25en Juli 489 studenten in, waarvan er echter wegens wangedrag (één wegens een spotschrift op hertog Ludwig) een zestal vóór dien tijd moest weggezonden worden. De professor in het landsrecht, Christoph Mendel, werd tot rector benoemd. Den 26en Juli werd het plechtige openingsfeest door den hertog zelven in tegenwoordigheid van onderscheidene
vorsten, bisschoppen en aanzienlijken

{==244==} {>>pagina-aanduiding<<}
gevierd. De ‘rath’ Martin Mair die, zelf wetenschappelijk man, overal, waar hij in dienst kwam, de wetenschappen ondersteunde, hield de openingsrede; en daarop werd de stichtings-oorkonde voorgelezen, waarvan nog vijf verschillende redactiën bestaan, die telkens zorgvuldig werden veranderd. Zoo werd eene verwijzing naar Athene, Rome en Parijs als voorgangsters, later geschrapt; de uitvoerige beschrijving der dotatiën vervangen door meer algemeene termen. Evenzoo verviel de indeeling in vier natiën: Bairische, Reijnlandische, Franckische, Sachssische met hunne vier procuratoren, die daardoor de keuze van den rector in handen hadden (zooals toen in Duitschland veel de gewoonte was): zij werden ten deele door de faculteiten vervangen, hoezeer ook de studenten zelve op gewichtige besluiten een grooten invloed hadden. De rector deed den eed aan den hertog, professoren en studenten aan den rector, ten opzichte van onderdaans-trouw en het welzijn der universiteit. Daarentegen zoude de hertog, die te Ingolstadt regeerde, belooven de statuten der universiteit te erkennen; eerst was ook de stadsregeering daartoe verplicht, maar later viel dit weg. De bisschop van Eichstadt werd tot kanselier (Camrer) benoemd, naar de toenmalige gewoonte.
De ‘gemaine Rat’ zoude eerst bestaan uit de Doctoren, die werkelijk lezingen hielden (de zoogenoemde drie hoogste faculteiten) en uit de Magisters der ‘freijen kunst’, zoodra zij twee jaren gelezen hadden. Het werd echter zoo veranderd, dat in dien Rath ‘ettliche’ leeraars uit iedere faculteit gekozen zouden worden volgens de bestaande statuten. Hij had ‘macht, statut und ordnung in den sachen die universitet berürnd ze machen: doch so sollen die statut, die derselb rat also zu ainer yeden zeit machet, nit gebraucht noch geoffenbart, bissolang sy von uns und nach uns unsern erben und nachkomen die regirnd fürsten zu Ingolstat sein, bestättigt worden.’ Dergelijke bepalingen golden ook van de faculteiten, die telken jare hunnen ‘Techanat’ moesten kiezen.
Er werd een ‘gross item ein clain Insigl und dartzu ein secrete auch ein zeppter’ gegeven, omtrent het gebruik van welke drie regels met nauwkeurige bepalingen voorkomen: het groot zegel gesloten in een ‘behaltniss’ met vijf sleutels, één voor den rector, de overige voor de senioren der faculteiten (die der vrije kunst werd eerst later medegerekend).
Als leeraars zoude de hertog benoemen: ‘ain doctor in der

{==245==} {>>pagina-aanduiding<<}
heiligen schrifft, zweie in geistlichen rechten (versoldet der ordinarius in der alten rechten mit hundert und XX, und der ordinarius in der newn rechten mit hundert gulden reinisch), ainer in kayserlichen rechten (versoldet mit hunderd und XXX), und ainer in der artsney (mit LXXX gulden reinisch ains yeder jars).’ Deze laatste verkreeg voor zijne lessen ‘ainen andres hauss’ als de vorigen. En wat de artisten-faculteit betreft, waarvan de leeraars elkander mochten kiezen, ‘so sollen für die sechs maister, die collegiaten sind, zway hundert und vierzigk gld. reinisch auch alle jahr folgen, davon zy gemain sort aus ainem hafen in dem genannten haus samentlich miteinander habn sollen.’ Maar daarentegen mochten zij ‘purssen hallte und die regirn’ en moesten hun door de studenten ook ‘sold und lone’ betaald worden; terwijl in de andere faculteiten de studenten ‘nichts zu sold zugeben schuldig sein.’
Eerst zoude ieder professor in de theologische en juridische faculteiten tot ‘fürstliche rate’ benoemd worden, doch dit werd later wederom geschrapt; evenzeer als het beginsel van de onafzetbaarheid der professoren en de bevoegdheid om zich door een ander te doen vervangen.
Verder hadden professoren en studenten vrijdom van ‘meüttn zolln, stewer und andere beschatzungen’, mits zij geen handel dreven; of niet ‘heuser noch erbgüter in unser stat Ingolstat oder in dem burckding daselbet kauffen.’
Zooals toen de gewoonte was, werden alle gerechtszaken, die niet crimineel waren, door rector en universiteit behandeld; die welke ‘leib und leben’ betroffen, werden, na ‘cognition’ van den rector, of zij werkelijk crimineel waren, naar den bisschop verwezen; eerst gold dit alleen geestelijken, terwijl de niet-geestelijken voor den wereldlijken rechter zouden worden gebracht De woningen van professoren en studenten waren vrij voor het gerecht, ten deele ook wanneer die personen slechts bij ‘laien’ inwoonden; de universiteit en het juridisch auditorium was eene ‘freiung’ voor een niet-student, die een niet-student gedood had, maar niet voor zulk een, die een student gedood had; van zulk eenen waren zelfs oorspronkelijk de goederen verbeurd verklaard, dat later wegviel: zulke verzachting van straffen komt verder veel voor. De boeten voor verwondingen aan professoren of studenten van 100, 60, 30 marck silber werden teruggebracht op 28 marken, 20 en 10 pfd pfening. Eerst moest de voortvluchtige

{==246==} {>>pagina-aanduiding<<}
dader met zijn geheele vermogen boeten, later echter niet verder dan de overeenkomstige straf. Hierbij werd echter het geval van zelfverdediging uitgesloten, en daarmede gelijk gesteld het geval, dat de student zich aan vrouw of dochters vergreep; het jus talionis bleef altijd uitdrukkelijk voorbehouden. In alle crimineele zaken moest de ‘herzogliche pfleger’ met zijne manschappen den rector ten dienste staan.
Eerst was bepaald, dat de Bischop von Eichstäd de stichtingsoorkonde zoude bekrachtigen; maar dit werd later wijselijk weggelaten: een ander toevoegsel, waarbij ‘Jörg von gottes gnaden auch pfalzgrav bei Rein und Hertzog in Nyedern und Obern Bayern,’ zoon van Ludwig, verklaart dat dit ‘mit unserm wiessen und gutem willen also fürgenomen und beschehen sind’, wordt later weggenomen, doch ten slotte weder ingevoegd.
Deze merkwaardige bizonderheden omtrent de stichting vond ik belangrijk genoeg, om ze hier medetedeelen.
De theologische professor Joh. Hofmann, vormde in 1473 met Joh. Hebrer en Lucas Praun de theologische faculteit en promoveerde dadelijk Joh. Perwetter, die daarop lid van de facultent werd. Die eerste promotie werd door Ludwig met een groot feestmaal in persoon gevierd, waarbij de hertogelijke trompetters de tafelmuziek gaven. De juridische faculteit bestond uit Wilhelm Kyrman, den vice-Rector, Carl Fromont, vice-kanselier, Joh. Mainberger (1473), Joh. Thardingen, Christoph Mendel, de Rector, en Heinrich Schmiechen. In de medische faculteit leerden Andreas Reder, Ulrich Ellbogen, Joh. Trost, Nicolaus von Regensburg (1473). In de artistische faculteit vindt men Wolf. Federkiel, Urban Klughaimer, Heinr. Pfeilschmid, Samuel von Lichtenberg, Kilian Pfluger (die later tot de theologische overging), Joh. Egkenthal en Joh. Tolhoph.
De universiteit was dus goed met leeraars bezet en toog nu even als de onderscheidene faculteiten aan het vaststellen harer statuten; en aan dezen arbeid hadden de studenten even goed aandeel als de professoren. Dit geschiedde derhalve naar de gewoonte van eene ‘universitas doctorum et scholarum,’ hoewel de inrichting zelve eene zuivere ‘universitas doctorum’ werd. Al die vastgestelde statuten werden door den Hertog bekrachtigd; zij bevatten belangrijke bizonderheden, die hier niet kunnen worden opgenomen. Alleen deze omtrent de kleeding van den Rector. Het capucium of ‘Doctorstrumpf’ was een korte mantelkraag met lang afhangende

{==247==} {>>pagina-aanduiding<<}
mouw, terwijl de andere op de borst was vastgehecht; de kleur was rood met gouden borduursel en hermelijn; ook blauw met zilveren borduursel,
En nu begon de universiteit te bloeien; in het eerste jaar werden er reeds 794 studenten ingeschreven; de meesten of voor niets, of tegen 6 groschen of 48 pfennige; de voornamere tegen 1 tot 7 gulden; de voornaamsten tegen 11 flor. In de volgende twintig jaren vindt men als grootste getal 373 (1484), als kleinste 134 (1476), als middelgetal 220: zoodat er gemiddeld zes honderd studenten te gelijk aanwezig waren. Dat deze veel te werken en te hooren hadden, blijkt daaruit dat in 1472 als algemeene Ferien werd vastgesteld de tijd van Michaëlis tot Lucas (29 Sept. tot 18 Oct.); maar dat de Artisten faculteit wegens de uitgebreidheid van hare lessen zich daaraan niet eens behoefde te houden.
De universiteit genoot de bescherming der pauselijke curie, waartegen zij van tijd tot tijd geldsommen aan haar had uittebetalen. Het zwaartepunt der inrichting bleek al spoedig in de Artisten faculteit te liggen. Deze was in twee hoofddeelen gesplitst: de ‘via antiqua’, die de Logica van Aristoteles volgden, de Thomisten die in de richting der toenmaals ‘real’ genoemde philosophie, de Aristotelische Physica, Metaphysica en Ethica beoefenden; - en de ‘via moderna’, de Occamisten, die de proprietates terminorum als hoofdzaak beschouwden, en zich met sophismen, consequentien en insolubilien bezig hielden. Het was op aandringen van den Hofraad Mair, dat men beide richtingen in de faculteit opnam. Deze faculteit had ook hare eigene vacantien: de Palm- en Paaschweken, de Pinksterweek, 6 Juli tot 17 Augustus, 20 December tot 7 Januari; en de voormiddagen van 6 Febr., 12 Maart, 25 April, 28 Augustus, 30 September, 18 en 21 October, 4 en 7 December. Bij niet slagen in een examen werden door haar de examengelden teruggegeven.
De ‘via moderna’ had verreweg het grootste getal studenten, en behaalde telkens overwinningen op de ‘via antiqua’, wanneer deze zich openlijk beklaagde; en toen het zoover kwam, dat deze zich afscheiden wilde, werd zij weder in de faculteit teruggebracht. Maar aan die faculteit werd nu het dubbele karakter benomen; zoodat nu de moderni, die de meerderheid uitmaakten, het heft in handen kregen.
Ludwig werd opgevolgd door zijn zoon Georg der Reiche (1479 tot

{==248==} {>>pagina-aanduiding<<}
1503), die evenzeer veel met zijne universiteit ophad en haar den 14en December 1494 het ‘Collegium Georgianum’ schonk, dat geheel het karakter der toenmalige ‘Bursen’ droeg. Er was een Regens, die Magister moest zijn (de eerste was Schwebelmair), en voorloopig elf studenten, collegiati minores, waarvan de voordracht toekwam aan de elf steden Landshut, Ingolstadt, Lauingen, Wasserburg, Burghausen, Schärding, Braunau, Oetting, Wemding, Hilpoltstein en Weisenhorn. In het vervolg kon iedereen zulke collegiaten stichten met het recht van begiftiging, tegen eene jaarlijksche rente van 20 flor. De benoeming gold voor vijf jaren; de collegiati bezochten de Artisten colleges kosteloos, moesten hier het Magisterium verkrijgen, en konden dan tot de theologie overgaan.
Nu kwam er voor Ingolstadt een tijd van achteruitgang, 1494 tot 1518: in 1503 werden er 78, in 1504 slechts 33 ingeschreven, in 1514 echter weder 266. Dit werd aan de pest (1495), ook aan den wedijver van andere universiteiten toegeschreven; de ware oorzaak schijnt echter in de nalatigheid der professoren gezocht te moeten worden; de theologen en juristen toch vroegen vrijdom van boete voor 10 voorlezingen, de medici voor 20 per semester.
In 1480 werd er eene bibliotheek gesticht, waarvan in 1484 de Magister Egkental de eerste bibliothecaris werd, en waarvan in 1485 de eerste catalogus werd opgemaakt.
Bij de hervorming namen onderscheidene universiteiten een groot en invloedrijk aandeel in de beweging; zoo ook Ingolstadt, die een der voornaamste voorvechters werd van het catholicisme, en zich aan het hoofd plaatste van de geloofsvervolging in Beyeren; de beide von Eck's stonden hierbij aan de spits van een zelfgevormde inquisitie-rechtbank, die een machtigen invloed had. In 1539 werd Ingolstadt eene vesting, dat ook niet zonder invloed blijven konde op de universiteit. Maar erger werd het in de tweede helft der zestiende eeuw, toen de jesuiten zich in Ingolstadt vestigden. Onze geschiedschrijver laat zich hierover aldus uit (Th. I, S. 219, 220). ‘Aber trotzdem war das Eingreifen des Jezuiten-Ordens an sich schon ein unermessliches Unglück für die Universität: denn hier handelt es sich nicht mehr um die Nachtheile eines einseitigen Confessionalismus, sondern um die Wirkungen eines gemeingefährlichen Institutes, welches jedem einzelnen seiner Mitglieder bewusst oder unbewusst in höherem oder geringerem Grade ein Element des Bösen einimpfte: die Universität - das

{==249==} {>>pagina-aanduiding<<}
edelste Kleinod des Landes - hätte von solcher Vergiftung frei bleiben dürfen.’
De Universiteit streed met moed; maar, ofschoon Ingolstadt nooit eene eigenlijke Jesuiten-Universiteit werd als Innsbrück, Gratz of Dillingen, kwamen toch een deel der theologische faculteit, na langen strijd de philosophische faculteit, en (1588) eindelijk nog de leerstoel van het kanonisch recht in het bezit der Jesuiten. De stichtingsbrief van het Jesuiten-Collegium voor 70 ordensbroeders werd den 20en December 1576 door Hertog Albrecht verleend; en in datzelfde jaar stichtte hij nog het ‘Collegium Albertinum,’ dat voor de jesuitenorde moest wezen, wat het Georgianum voor de universiteit was: een seminarium voor katholieke priesters in ieders richting.
In dien tijd ook valt het onmatig gebruik van wijn en bier; zoo was er bijv. (1595) eene studentenverbinding van tien leden, die op één avond 135 maass wijn verbruikten. Daaruit ontstond straatrumoer, dat somtijds met moord eindigde.
Omstreeks dienzelfden tijd werden de statuten der faculteiten ook herzien: alzoo in 1605 voor de theologische faculteit, wier kas gevormd werd uit de census annuus van 5½ flor. en de examengelden. Om baccalaureus biblicus en dan baccalaureus formatus seu sententiarius te worden werd telkens twee en driejarige cursus gevorderd. Voor beide examens betaalde men aan de faculteit 15 fl., den notaris 1½ fl. en den pedel 1½ fl. Dan volgde na drie jaren studie het Licentiatus en betaalde men aan de faculteit 18 fl., aan den Prokanselier 2 fl. 40 kr., den notaris 2½ fl. en den pedel 2½ fl.; aan ieder professor een pond suiker, de kosten van eene mis en een offer, eene ‘bona nova’ (d.i. zoeten wijn en suiker aan alle professoren en de aanwezige studenten) in stuba academica; dan een conviviolum, een kleine maaltijd, waarbij de Rector, de Prokanselier, de professoren der faculteit, de overige decani, de notaris en de pedel moesten uitgenoodigd worden. Bij de promotie werd betaald aan de faculteit 36 fl., voor de insignien 1 fl., aan den promotor 2 fl. 40 kr., den notaris 3½ fl., den pedel 3½ fl., aan de kerk der H. Maagd voor het luiden der groote klok 20 kr., aan den organist 15 kr., aan zijn knecht 4 kr., den muziekdirecteur 15 kr., den koster 10 kr., aan zijn knecht 4 kr., aan den stadspfeiffer 5 fl., aan de torenblazers 1¼ fl., aan het leprozen- en ziekenhuis 2 fl., aan ieder professor van de faculteit een pond suiker. Gedu-
{==250==} {>>pagina-aanduiding<<}
rende de vesper, waarbij hij de theses moest verdedigen, die op zijne kosten gedrukt werden, gaf hij een collation van zoeten wijn en suiker aan de professoren en aanwezige studenten. Bij de promotie zelve aan ieder professor der faculteit een pileus seu birretum sacerdotale, en een paar fijne handschoenen: aan alle professoren, en aan genoodigden een paar gewone handschoenen: waarvan er ook onder de toehoorders werden gestrooid. Hij gaf minstens acht fakkels, om bij
de promotie te dienen; en dan een convivium, waarop moesten uitgenoodigd worden alle professoren, de burgemeester, eenige jezuïten, de Regens van het Georgianum, eenige leden uit den hertogelijken raad, twee van de stadsraden, de stadsrechter, de stadsdoctor, twee franciscaner paters, de theologus, die bij de promotie behulpzaam was, de notaris en de pedel.
Hoewel de jesuïten veel te strijden hadden, eerst aanvallender wijze, in het laatst der zeventiende eeuw weder verdedigenderwijze, werden zij in het begin der achttiende eeuw langzamerhand teruggedrongen door de nieuwe richting van eigen onderzoek, die ook door Ingolstadt met veel warmte werd gevolgd. Daardoor was het mogelijk, dat de Universiteit onder den Keurvorst Max Joseph III (1748) zich konde staande houden aan de spits van het wetenschappelijke leven. Maar de jesuïten verlieten niet goedschiks het veroverde kamp; en er ontstond een tijd van hevigen strijd en snelle veranderingen, totdat den 21en Juli 1773 de jezuïtenorde werd opgeheven. Het was te midden van dien strijd tusschen personen, meest ambtgenooten, dat het eeuwfeest inviel, waartoe echter door den keurvorst geene gelden werden beschikbaar gesteld; zoodat het met een dag officieele godsdienstige viering, Zondag den 12en Juli 1772, afliep, behalve eenige gastmalen door den stadhouder, den bisschop en den rector gegeven. Later zond de keurvorst nog 148 fl. om de nieuwe Talaren te betalen, die hij dit feest gebruikt werden. Allengs werd nu door afbreken van het verkeerde en opbouwen van het betere de toestand veranderd; maar snel ging dit niet, daar het moeielijk viel om geschikte leeraars te vinden voor vakken die in de laatste tijden alleen en uitsluitend in handen van jesuïten geweest waren; ja, in den eersten tijd bleven nog enkele dier professoren, als ex-jesuïten, hunne betrekking behouden. Met de finantien stond het ook slecht; in 1777 waren de inkomsten 19882 fl. en de uitgaven 20279 fl., en dit werd niet beter, toen

{==251==} {>>pagina-aanduiding<<}
in 1782 de keurvorst zes millioen gulden uit de goederen der jesuïten-orde, waarop men voor de universiteit ten deele althans gehoopt had, besteedde aan de stichting van een beijerschen tak van de Maltheser-orde; waarbij het Albertinum met zijne toelage van 4000 flor. aan de universiteit eerst onttrokken, doch later toch gedeeltelijk teruggegeven werd.
Door al deze lotgevallen was echter de universiteit krachteloos en slap geworden; en reeds in 1784 werd op verplaatsing uit Ingolstadt aangedrongen. Daarbij kwam in 1781 de stichting der Illuminaten-orde door den Professor Adam Weishaupt: die orde sloot zich aan de vrijmetselaars aan en werkte zoowel in morele als in politieke richting. Zij werd dan ook reeds in 1785 uit elkander gejaagd en hare leden zeer streng vervolgd. Hoewel er slechts twee professoren tot die orde behoorden, werd deze vervolging ook in zoo verre tot de universiteit uitgestrekt, dat er zeer scherpe statuten uit voortkwamen. Weder kwam de verplaatsing der universiteit ter sprake, en hoewel ook München genoemd was, besloot de keurvorst Max Joseph den 25en Nov. 1799 tot de voorloopige verplaatsing naar Landshut. Den 24en Mei 1800 nam de universiteit plegtig afscheid van Ingolstadt en den 4en Juli begonnen de lessen te Landshut. Dat deze verplaatsing ook in den geest van den tijd lag, moge blijken uit het aantal ingeschreven studenten, dat over 1799 gemiddeld 125 bedroeg (terwijl het tusschen 1746 en 1773 gemiddeld 148 was): nu echter rees dit getal plotseling tot 240.
Bij besluit van den keurvorst van den 21en April 1802 werd de universiteit onder den naam van Ludwig-Maximilians-Universität definitief in Landshut gevestigd, niettegenstaande van verschillende zijden daartegen in het openbaar en in het geheim was gewerkt. Den 4en tot den 7en Juni werd er een prachtig inwijdingsfeest gevierd. De jaarlijksche inschrijving kwam gemiddeld op 220 studenten (in 1810 zelfs 369) en bevestigde dus den goeden dunk omtrent de verplaatsing.
Maar den 3en October 1826 besloot Koning Ludwig I de universiteit naar München te verplaatsen; hij zelf woonde de feestelijke inwijding op den 18en November bij. En dit had weder een gunstigen invloed op het getal ingeschreven studenten, dat van 1826 tot 1840 gemiddeld bedroeg 1566, van 1840 tot 1855 gemiddeld 1574 (in 1857 zelfs 1961), van 1855 tot 1858 gemiddeld 1375: en sedert gemiddeld 1235.

{==252==} {>>pagina-aanduiding<<}

Op dit oogenblik zijn er een honderdtal professoren en docenten aan deze universiteit verbonden.
Laat ons nu zien, wat daar in die schoone stad gezien en gedaan werd gedurende de dagen van den 30en Juli tot den 3en Augustus van den jare 1872.
Het eerst wat men te doen had, was in het Odeon, in het begin der Ludwigs Strasse, zijn naam in het Album der feestviering te schrijven, met opgave van woonplaats; eene ‘Festkarte’ te halen, voorzien met het beeld van Ludwig der Reiche, en de wapens der drie steden Ingolstadt, Muenchen en Landshut, in gouddruk. Achterop werd de naam en de betrekking van den feestvierder geschreven; zij diende tot passe-partout, vooral als het woord, ‘Deputirter’ daarop voorkwam. Daarbij werd gevoegd eene ‘Fest-Ordnung,’ en een Fest-Zeichen, een wit en rood strikje.
Daarmede ging men 's avonds (Dinsdag den 30en Juli) te acht uren naar het Café National (Max-Joseph-Strasse), waar de verschillende zalen der eerste verdieping voor de bespreking van verschillende punten door de Fest-Commission waren opengesteld. Was in het Odeon Prof. Seuffert, haar secretaris, de hoofdpersoon, hier was het haar voorzitter, de Pro-Rector Professor van Giesebrecht, die de vraag van het costuum behandelde; hiertoe werd voor de officieele plegtigheden de officieele ambtskleeding vastgesteld voor de heeren uit München, en voor de overige gedeputeerden, in zoo verre zij dit verlangden: overigens altijd zwarte rok en witte das. Vervolgens werd er bepaald, dat bij de officieele receptie, den volgenden dag, slechts enkele personen eene aanspraak zouden houden: één voor de duitsche, één voor de niet-duitsche universiteiten, één voor de akademien en polytechnische scholen, één voor de gynmasien, lyceen, burgerscholen, enz. Zij die, zooals dat in Duitschland gewoonte schijnt te wezen, eene of andere Festgabe hadden aantebieden, zouden die op hunne beurt, doch stilzwijgend, overreiken. Daarop verdeelde men zich in de overeenstemmende groepen over de verschillende zalen, en werden aldaar de sprekers verkozen.
Een groot aantal mannen waren daar in die zalen vereenigd, vertegenwoordigers van alle verschillende wetenschappen, een ieder met zijn Seidel bier in de hand; eene groote familie, waar ieder duitscher telkens een oud vriend terugvond, en nieuwe vrienden maakte; de vreemdelingen werden daarbij volstrekt niet uit-
{==253==} {>>pagina-aanduiding<<}
gesloten, maar zeer hupsch ontvangen. Voor velen bleef dit café, ook gedurende de volgende dagen, het aantrekkend middelpunt, waar men elkander terugvond. Denzelden avond vierden de zes Munchener Corpsen een ‘Philistergruss’ in den Zachelekeller; en de studenten, die tot geen verbinding behoorden, een ‘Gartenfest’ in de drei Linden; beide feesten werden bijgewoond door een tal oud-studenten, waaronder velen, die reeds hooge betrekkingen bekleedden.
De volgende morgen tot twaalf uren was vrij; dien gebruikte een ieder om wat te zien van de stad zelve of hare verzamelingen. In de beide Pinakotheken, die gedurende de feesten bijna den geheelen dag geopend waren, vond men eene groote menigte bezoekers. Tegen twaalf uren trok men naar het Universiteits-gebouw, bijna aan het einde van de Ludwigs-strasse, een prachtig gebouw, met hare vleugels loodrecht op het hoofdgebouw, die alzoo de helft van een plein met springenden fontein omringen, waarvan de andere helft door het Alumneninstitut wordt begrensd. Alles was met guirlandes en groen versierd; een breede marmeren trap bracht eerst naar een gedenksteen voor de Munchener studenten, die in den Franschen oorlog gevallen zijn: vandaar aan beide zijden naar de eerste verdieping, die langs de straatzijde een breeden gang heeft, waarop alle gehoorzalen, de beide Auditoria, de Geschäftszimmer, als Secretariat, Archiv, Rectorat, en Senaat- en Faculteits-kamers, enz., uitkomen. Men verzamelde zich in de kleine Aula, waar het werkelijk allerbijzonderst was: daar waren de Ministers von Pfretschner, von Lutz en von Pfeufer, verder de gedeputeerden van binnenen buitenland; enkelen in zwarten rok, de meesten in allerlei soort van middeneeuwsche talaren en kappen van allerlei kleur en vorm, soms schitterende van goud, behangen met allerlei ridderorders en met medailles aan gouden kettingen; zooals b.v. de Rector van Königsberg in een roodfluwelen mantel met kraag, die tot op den elleboog afhing, rijk met goud gestikt, met grooten kanten bef, sjerp met gouden kwasten, gouden ketting met groote medaille en muts roodfluweel met goud. Anderen weder waren in een soort van militair uniform met epauletten, degen en steek, zooals Prof. O. Hesse, die thans aan het Polytechnicum te München is. Anderen weder in ministerachtige gouden rokken of in zwarte toga's, zoo als ze bij ons gedragen worden. Het was een vreemd mengelmoes van meer en minder opzichtige

{==254==} {>>pagina-aanduiding<<}
kleedingstukken, waarmede soms wel, maar evenwel niet altijd, de dragers in overeenstemming waren. En toen zich daarbij later de Munchener Professoren zelven voegden in hunne langslepende talaren van verschillende kleuren, die zij over den arm moesten dragen, en hunne witte borststukken, zoude men het hebben moeten bejammeren, dat zooveel schoons aan de oogen van het vrouwelijk publiek onttrokken was, ware het niet, dat den volgenden dag diezelfde talaren in den optogt zouden moeten dienen. Als vertegenwoordiger van Oxford was daar Max Müller, thans te Straatsburg; van Christiania de Professor in rechtsgeleerdheid, Brandt; van Groningen de Rector en secretaris Prof. Rosenstein en Mees, van Utrecht de Rector Prof. Halbertsma; van Leiden, mijn persoon als Rector en de Proff. Kern en Selenka; van de Kon. Akademie der Wetenschappen de president en secretaris Prof. Opzoomer en Matthes; zoodat terecht werd opgemerkt, dat onder de buitenlandsche inrichtingen Nederland goed was vertegenwoordigd.
Toen evenwel de Munchener Professoren binnenkwamen, mengden zij zich niet onder het publiek, maar namen plaats aan den anderen kant en ter zijde van eene groote tafel, met de nationale kleuren versierd. De koninklijke staatsminister van Binnenlandsche zaken voor kerk- en school-aangelegenheden, von Lutz, hield de eerste, eene flinke, keurige, eenvoudige aanspraak, waarbij namens den Koning 10.000 flor. werden bestemd voor eene beurs voor studenten in de geschiedenis, hetzij voor de studie zelve, hetzij voor eene wetenschappelijke reis: deze beurs zal de naam van Ludwigs-Stipendium dragen. Verder reikte hij aan den Rector, Prof. Rijksraad, Dr. von Döllinger het Grosskomthurkreuz van de Verdienstorde der Bayerischen Krone uit, aan den Pro-rector Prof. H. von Giesebrecht den titel van Koninklijk Geheimraad, verder aan vijf Professoren het Ritterkreuz der Verdienstorde der Bayerischen Krone en aan vier andere Professoren het Ritterkreuz I Klasse van de Verdienstorde vom heiligen Michael; deze benoemingen waren over de verschillende faculteiten verdeeld. De Rector von Döllinger antwoordde door te wijzen op hetgeen de vorige koningen en deze gedaan hadden voor de Universiteit, even als hij met eenige woorden over de verbetering van Munchen, wat gezondheidsmaatregelen betreft, antwoordde op den gelukwensch van den Burgemeester Erhard.
Nu vatte Prof. Dr. von Sybel uit Bonn het woord namens

{==255==} {>>pagina-aanduiding<<}
alle duitsch-sprekende universiteiten, met inbegrip van Oostenrijk en Zwitserland. Hij herinnerde aan de veelvuldige ontwikkelingsphasen gedurende de twaalf menschengeslachten van het bestaan dezer universiteit; hij zelf had hier eenige jaren geleefd, en nu was het niet alleen het leger van Beijeren, maar ook de universiteit, die in 1870 zooveel tot den kamp had bijgedragen in verschillende richting: hij had daartoe slechts te wijzen op den Rector. Deze wijst op de gemeenschappelijke werking van alle Duitsche universiteiten, die thans vooral zoo dicht nevens elkander staan, ook wegens het voortdurend ruilen hunner leerkrachten en medebouwen aan de eer en de grootheid van het Duitsche vaderland, en de verbreiding en bekendmaking der waarheid. Nog neemt Prof. Sybel het woord om den Rector von Döllinger geluk te wenschen met zijnen verjaardag, hem den nieuwen Ignatius; een daverend Hoch! begroette den Rector.
Daarop kwamen de verschillende gedeputeerden, die namens verschillende lichamen een of andere feestgave moesten overreiken; deze waren of perkamenten oorkonden, soms in groote versierde kokers besloten, of ook geschreven en gedrukte stukken in allerlei soort van prachtbanden. Het mooiste was wel een groote portefeuille van blauw fluweel met zilver, die onder een toepasselijk schilderij van het Universiteitsgebouw met gelukwenschenden stoet, een marmerplaat bevat, waarop de gelukwensch is gegrift; het was de feestgave van de stad Munchen.
Prof. Max Muller, uit Oxford, thans tijdelijk te Straatsburg, spreekt daarop namens de buitenlandsche universiteiten; Prof. von Curtius, uit Berlijn, namens de akademiën van kunsten en wetenschappen en de polytechnische scholen; Prof. von Heerwagen namens de lyceën, gymnasiën, realscholen, enz.; eindelijk de student Kraus, Jur. Cand., namens de studenten. Iedere toespraak werd door den Rector in eenvoudige, goede woorden beantwoord; hij sloot met een woord van dank aan alle deputatiën. Het was halftwee uren, en de plechtige ontvangst was afgeloopen, waarop nog een groote gelukwensch van de Koninklijke Beijersche Akademie der Wetenschappen aan de Universiteit aan de aanwezenden werd rondgereikt.
Men verdrong zich nu in het Secretariaat der Universiteit, om de uitnoodigings-kaarten machtig te worden voor de diners in het Odeon en op het stadhuis, en voor het theater, alsmede voor een tocht naar Landshut. In het Kon. Hof- und National-theater

{==256==} {>>pagina-aanduiding<<}
zoude om zes uren de Lohengrin, opera van R. Wagner, worden gegeven, in het K. Residenz-theater de Minna von Barnhelm, Lustspiel van Lessing. Velen kozen met mij de voorstelling van Wagners opera, te zien in de stad, waar deze soort van muziek eigenlijk tehuis behoort. Mij gewerd een sperrsitz, waarin ik mij te zes uren nedervleide. Al spoedig vulde zich het gebouw tot overloopens toe, en allengs ontstond er eene tropische hitte. Wegens het groot aantal gedeputeerden had het mannelijk geslacht sterk de overhand. Men kan zich nauwelijks een denkbeeld maken van de menigte ridderorden (waaronder ook velen van den laatsten oorlog), waarbij onze Nederlandsche rokken, zonder zulke versierselen, een eigenaardige figuur maakten; allen waren in groot gala-costuum. Onder de aanwezige dames was hier en daar wel een aardig, lief gezichtje, maar werkelijke schoonheden waren zeer gering in aantal. Het gebouw zelf, met zijne zes gaanderijen in den gewonen Münchener stijl met gekleurde rosetten en stuc, vrij sober gehouden, maakt een aangenamen indruk; de scène is zeer groot, wat best te pas kwam; en evenzeer, dat er een groot aantal plaatsen was, ongeveer 2500.
Even over zes uren verscheen Zijne Majesteit in zijne loge. Het hoforchest speelde de Nationale Hymne en een daverend Hoch! begroette hem; hij had een flink, vorstelijk voorkomen en maakt een aangenamen indruk. Eerst werd een Festspiel opgevoerd van Schneegans en Heyse. Het ‘Münchener Kindl’, het wapen der stad, komt op het tooneel, dat München voorstelt, sprekende over de ontvangst der gasten, en roept uit no. 6 Dr. Heyse op om eene feestrede te maken. Daarop komt eerst een Beijersche boer, Landshut voorstellende, bij München zich beklagen wegens den roof der Universiteit, doch wordt spoedig tevreden gesteld; minder gemakkelijk gelukt dit met een burger uit den ouden tijd, die Ingolstadt vertegenwoordigde; ten slotte gaan zij echter gesamenlijk naar het feest achter een groep studenten, die op een lagen wagen vier vrouwen (de vier oude faculteiten) en een jong meisje (de cameralistische) voorttrekken. Door verandering der schermen ziet men nu de Mariaplatz met het nieuwe Rathhaus, en in het midden een hooge stelling. München, als stadswapen, met het bruine scherm achter zich, staat boven aan de trappen, waarop de faculteiten nederliggen. Ter wederzijden zitten Landshut en Ingolstadt, ook in lijsten, als hun eigen wapen. Depu-
{==257==} {>>pagina-aanduiding<<}
tatien van allerlei gilden en studenten-corpsen brengen allerhande Festgaben, tot dat het Münchener Kindl Dr. Heyse oproept om de feestrede te houden. Hiermede is zij echter (het Kindl werd door eene actrice voorgesteld) ten slotte niet te vreden, komt van de tribune af, weet niet wat zij eigenlijk zeggen zal, daar haar de woorden ontbreken; en roept eindelijk uit:

Mein lieber Herr, i halt's net aus, 
I hab' was am Herzen, und des muss 'raus, 
Ihr habt's euer Sprüchl schön vorgetragen, 
Und gefallen hat's mir, des muss i schon sag'n, 
Aber wissen 's - i sag's halt, wie i 's mein, 
Es hätt' net brauchen so gelehrt zu seyn, 
So hochdeutsch. Mehr so, was man sagt 
Gemüthlich, wo man sich net so plagt. 
Der Franz von Kobell der kann's besser, 
Der is aber unten dabei als Professer, 
Na 's macht's halt a Jeder, so wie's ihm g'fallt. 
Aber Eins was g'fehlt, des meinet i halt: 
So eine Ansprach', des müssen 's ja wissen, 
Die soll alleweil mit einem Vivat schliessen. 
Ein Hoch! - ein Hoch! - und abermals Hoch! 
Die Gefühle, die ich als Schutzpatron 
Am heutigen Tag - Sie versteh'n mich schon, 
Bin halt das Kindl und red' mit viel, 
Denn's Reden ist ja kein Kinderspiel, 
Drum sag' ich nur, wie sie geht und steht, 
Hoch lebe! die Münchener Universität. 

Daarop zag men op den achtergrond de Ruhmeshalle, met het witte beeld der Bavaria, door magnesium-licht bestraald; deze spreekt een zegewensch uit, waarvan het slot aldus luidt:

So blickt zur Höhe stets, von Licht verklärt, 
Wetteifrend, bis sich ein Jahrtausend jährt, 
Und bleibt gedenk, dass freie Wissenschaft 
Allein der Welt den ewigen Frieden schafft, 
Verbrüdernd Volk mit Völkern, so zu Frommen 
Den fernsten Tagen; seyd uns heut' willkommen. 

Dit geheele stuk, eigenlijk een Lustspiel, maakte wel eenigszins

{==258==} {>>pagina-aanduiding<<}
vreemde vertooning in een Hof-theater, maar werd toch zeer toegejuicht. Daarop volgde de Lohengrin met veel muziek, optochten en decoratiën. Het geheel duurde van zes tot halftwaalf uren, voor München zeer laat; velen kwamen toch nog bijeen in het Café National, dat langzamerhand een middelpunt van reunie begon te worden. En hiermede was de eerste feestdag afgeloopen.
Donderdag den 1en Augustus zoude de optocht plaats hebben, van het gebouw der Akademie door de Kaulinger-strasse, over de Mariaplatz langs het fraaie, nieuwe Rathhaus, dat voor de eerste maal in feestdosch was getooid, door de Dienersgasse, langs de drie zijden van de Max-Josephs-Platz, waaraan de Residenz uitkomt, en dan door de Residenz- en Ludwig-strasse; alles was met vlaggen en uit de vensters hangende tapijten versierd, een paar malen was er eene trophee aangebracht; de kleuren waren de Beijersche: wit en blauw, en de Rijksvlag: zwart-rood-goud. De standbeelden waren overal met guirlandes versierd, ook met bloemen en kransen.
In de verschillende zalen der Academie, met hare verzameling portretten, kwamen de feestgenooten bijeen, verdeeld evenals in het Café National den eersten avond; en in iedere zaal werd het overeenkomstige deel van den optocht in orde gebracht.
Vooraan ging de prachtige standaard der Universiteit, rechts het Rijksvaandel, links de Beijersche bannier, gedragen door eene afdeeling van het Festkomité der studenten; daarop een muziekkorps; en nu de eerste helft der Münchener studenten in feestcostuum, met muts en getrokken rapieren, de zes corpsen: de Franken, de Makaren, de Pfälzer, de Schwaben, de Bayer en de Isaren, waarbij zich vele, sommige reeds oude, Philisters bij hunne corpsen hadden aangesloten; daarop een lange stoet van het Akademische Gesangverein. Dit gedeelte had zich op straat in orde gesteld. De beide pedellen met hunne fraai bewerkte gouden fasces gingen voor den Rector von Döllinger met den gouden rectorsketen en den Prorector von Giesebrecht, gevolgd door de professoren in zwarte, roode, blauwe, groene en violette talaren. Daarop volgden de afgezanten der andere hoogescholen: eerst die der buitenlandsche met Prof. Max Müller en mij vooraan; dan die der duitsche, volgens het alfabet gerangschikt, in hunne bizondere kleeding. Daarop de deputatien van de akademiën der wetenschappen, der polytechnische scholen en kunst-akademiën;

{==259==} {>>pagina-aanduiding<<}
vervolgens die der lyceën, gymnasiën, realscholen, enz. Nu kwamen de beide burgemeesters van München, met die van Landshut en Ingolstadt en de stedelijke regeering; waarop alle andere deelnemers, Ehrengäste en Jubilanten volgden. Een tweede muziekkorps sloot dit gedeelte en werd gevolgd door de deputatiën van de studenten aan de andere universiteiten, en de tweede helft der Münchener studenten, de vrije studenten-vereenigingen, de studenten, die tot geene verbinding behoorden, de Katholieke studenten-vereenigingen, de Burschenschaft Algovia. Ook dit laatste stuk van den trein had zich vooruit geschaard aan het hôtel Zum Oberpollinger bij de Akademie.
Te 9¼ uren zette zich de stoet in beweging. Zij was zoo lang dat ik bijv. van beide muziekkorpsen weinig of niets hoorde. Toen de spits aan de Universiteit gekomen was en zich ter zijde van den weg geschaard had, om de pedellen en de overigen te laten defileeren, die langs de geheele Ludwigstraat stonden, was het achterste gedeelte nog op den Max-Joseph-Platz. Het getal was ruim twee duizend; men wandelde twee aan twee; opgewondenheid was er noch in den stoet zelve, noch onder de vele toeschouwers, die wij voorbijtrokken. Het weder was niet zeer gunstig en van tijd tot tijd viel er wat regen, dat echter zeer welkom was, toen iedere afdeeling van den trein ongeveer vijf minuten blootshoofds voor de Residenz bleef staan, waar de Koning geheel alleen voor een open venster ons ontving, terwijl de geheele gevel anders onbevolkt was. Iedere afdeeling, die daar voorbijging, bracht Z.M. een driemaal Hoch. Op de trottoirs en in de ramen was eene onafzienbare menschenmassa; toch was er geene politie om de straat zelve voor den trein vrij te houden; dit geschiedde als van zelf, tot bewondering niet alleen van mij zelven en den Oxforder professor, maar ook van de meeste andere duitschers, die, wanneer zij bij zich zelve te huis waren, daartoe zeker de politie meenden noodig te hebben. Bij deze toeschouwers ontbrak het vrouwelijk geslacht niet, maar ook hier gold dezelfde opmerking als bij het theater; vele goed gebouwde, soms vrij zware vrouwen, nog al vele aardige, schalksche gezichtjes, maar weinig schoonheden, zooals er bijv. op de bekende ‘Münchener Mädchen’ voorkomen. Daarentegen vele echte biergezichten, enkele goîtres.
Toen de trein bij het Universiteits-gebouw voor de studenten, die zich daar opgesteld hadden, defileerde, werd iedere groep

{==260==} {>>pagina-aanduiding<<}
telkens door een ‘Hoch!’ ontvangen, dat met groeten beantwoord werd. Te half elf uren kwamen wij aan en werden in de lokalen der Universiteit op bier met brood en vleesch onthaald, dat zeer goed smaakte, na den langen togt.
In de kleine Aula verzamelden zich nu de Ehrengäste, de ministers, de grootwaardigheidsbekleeders, de gezanten, en kwamen daar ook de prinsen Ludwig, Adelbert en de hertog Karl Theodor. Intusschen werd men in de gangen ongeduldig, en begon men dit door gezang duidelijk te maken: een algemeen aangeheven ‘gaudeamus’ opende echter de deuren van de groote Aula; waarop de Rector met prins Ludwig, de Prorector met hertog Carl Theodor, gevolgd door de overige hoogleeraren en gedeputeerden, binnentraden. Deze Aula is een fraaie, doelmatige zaal met galerij, bustes en portretten, met planten uit de Botanische Garten versierd, die nog stamden van de eerste dagen der Universiteit in München. Eene groote tafel diende voor de prinsen en den Rector tegenover hen; verder namen lange rijen stoelen de toehoorders op; ik verkreeg een goede plaats vlak achter de Excellenzen, waar men goed kon hooren. Gedurende dien intocht speelde het orchest de Marsch van von Beethoven uit de ‘Ruinen von Athen’. Daarop voerde het Akademisch Sangverein een Weihegesang uit, waarvan de dichter Fr. von Ziegler en de componist A. Heurung medeleden waren.

Wilde Stürme brachte der Lauf der Zeiten, 
Vieles sank dahin, das der Dauer Schein trug; 
Du allein bleibst jung, der Begeistrung Feuer, 
Heilige Flamme! 
 
Warm und jung erhältst du der Menschen Herzen; 
Kälte tödtet, dir nur entspriesset Leben, 
Du nur reifest Werke des Menschen würdig. 
Heilige Flamme! 
 
Dass du immer brennest an dieser Stätte, 
Frei und hoch, zum Segen dem ganzen Volke, 
Diess, o Flamme, möge der Eine walten, 
Dem du entflammtest! 

En nu nam de Rector Magnificus het woord, duidelijk, eenvoudig en krachtig. Hij sprak over ontstaan, ontwikkeling, wezen

{==261==} {>>pagina-aanduiding<<}
en werken der universiteiten. Slechts een gedeelte wil ik hier mededeelen, omdat het ons nader aangaat, en den geest en den stijl van den redenaar zoo juist wedergeeft.
‘Ein redendes Zeugnisz davon was geistige Freiheit werth sei gibt eine Vergleichung Löwens und Leydens in jener Zeit. Das 1426 gestiftete Studium zu Löwen war geraume Zeit eine blühende Schule; bestimmt für die niederländischen, flämischen, wallonischen Provinzen, eine der groszartigsten Körperschaften mit ihren Hallen en 43 Collegien, ihrer reichen Dotation, ihren zahlreichen Bursenstiftungen und Privilegien, hatte sie es bis auf 5 und 6000 Studierende gebracht; die Löwen'sche theologische Facultät konnte in ihren bessern Tagen mit den Parisern wetteifern. Das Busleiden'sche Collegium der drei Sprachen schien geeignet eine tüchtige philologische Pflanzschule zu werden. Aber die Namen dieser Professoren gleiten groszentheils wie wesenlose Schatten an dem Auge vorüber; nach Justus Lipsius scheint die wissenschaftliche Lebungskraft dort erloschen zu sein. Es fehlte der Hauch der Freiheit; vier, fünf Gewalten pflegten einzugreifen und die Professoren, wie in Frankreich das Königthum that, mit erzwungenen Unterschriften und Absetzungen zu maszregeln, und es ist bezeichnend dasz der einzige grosze in seinem Fache Epoche machende Gelehrte den Löwen besasz, der Canonist Van Espen noch in seinem 82sten Jahre nach Nord Niederland flüchten muszte, um ohne Lüge sterben zu können. Halten wir nun dagegen Leyden. Der Prinz von Oranien und die Staaten hatten, um den Bürgern von Leyden die heldenmüthige Vertheidigung gegen die spanischen Belager zu belohnen, der Stadt das Geschenk einer Universität gemacht. Sie ward mitten im Gewühl des Kriegs gleich nach dem Entsatz in kürzester Frist errichtet und besasz schon gleich in den ersten Jahren ihres Daseins eine Reihe ausgezeichneter Lehrer. Aus ihr gieng Hugo Grotius hervor, dort lehrte der grosze Justus Fraliger, vielleicht der genialste und
umfassendste Gelehrte seiner Zeit. Dort wirkten Boerhave, Ruhnken, Schultens; und noch eine ganze Reihe gefeierter Namen vermag Leyden mit seinen beschränkten Milteln aufzuweisen. Es hat keine Zeit des Verfalls gekannt, und war und blieb die vornehmste Stütze und Trägerin, wie der holländischen Wissenschaft und Litteratur, so auch des holländischen Nationalgeistes, der dieses kleine Land, wenn auch vorübergehend, zu einer der ersten Weltmächte erhob. Das eine Leyden liegt schwerer in

{==262==} {>>pagina-aanduiding<<}
der Geschichte des menschlichen Geistes als ganz Polen oder Ungarn.’ Leiden moge zorgen, dat dit oordeel waar blijve, zooals ik later aan von Döllinger zeide.
Toen ging de redenaar over tot de Universiteit te Munchen, en schetste in korte krachtige trekken het wezen en werken van de verschillende hoogleeraren, daaraan verbonden. Iets meer uitvoerig handelde hij over de philosophen Schelling (1829-1841 te München) Fr. v. Baader (1826-1841) en Gorres (1827-1848); de juristen Friedr. Carl v. Savigny (1808-1810), Georg Friedrich Puchta (1829-1835), Karl Jos. Ant. Mittermayer (1809 -1818), Feuerbach (1827-1828) en Nicolaas Thaddaeus van Gönner (1799-1827); in staatswetenschappen Friedrich Julius Stahl (1827-1832) en Georg Friedrich von Maurer (1826-1872); de theologen Joh. Mich. Sailer (1780-1821) en Jos. Adam Möhler (1835-1838). Daarachter liet hij de merkwaardige woorden volgen: ‘Damals durfte man hoffen, dasz durch diese Männer und ihre Geistesverwandten in Tübingen, Bonn, Freiburg, Breslau eine wahrhaft deutsche und zugleich universelle, den anderen Wissenszweigen in Ernst und Wahrhaftigkeit der Forschung ebenbürtige Theologie sich ausbilden werde. Ja, damals durfte man noch hoffen!’ Daarop besprak hij de literatoren Fr. Thiersch (1826-1860), Andreas Schmeller (1828-1852), Jos. Caspar Zeusz (1847-1856), Philipp Fallmerayer (1848-1849), Friedrich Wilhelm Hermann (1828-1868); de orientalisten Othmar Frank (1812-1840), Friedrich Windishmann (1838-1861) en Carl Friedrich Neumann (1832-1870); de natuurkundigen Franz von Paula Schrenk (1784-1809), Heinrich von Schubert (1826-1853), Philipp von Martius (1826-1868) en Karl August Steinheil (1835-1870).
Hij besloot dit deel zijner rede met de woorden van den Psalmist. ‘Die Meszschnur fiel mir in lieblicher Gegend und das Besitzthum gefallt mir (Psalm 16:6). Deutschland und seine Hochschulen? Wir sind endlich einmal mit vollem Rechte und auch nach dem Urtheile der anderen Nationen stolz auf unser Vaterland, und ich darf wohl sagen: das Vaterland ist auch stolz auf seine Universitäten.’ Ten slotte sprak hij nog een paar woorden over eene hervorming en wel in den zin der Engelsche Colleges, en over het gevaar om te worden: ‘eingeschlossen in dem Gefängniss ohne Licht und Luft und Raum, welches man Materialismus nennt.’

{==263==} {>>pagina-aanduiding<<}

Toen von Döllinger geêindigd had, werd hem, en wel allereerst door de beide prinsen, een Hoch toegebracht, dat allengs in eene hartelijke ovatie overging; de geheele vergadering hield niet op staande den spreker toe te juichen onder de fanfares der muziek; het deed goed aan het harte om te zien, hoe von Döllinger door landgenoot en vreemde werd in eere gehouden.
Eene Festhymne door den professor-dichter M. Carrière vervaardigd, waarvan de muziek door Fr. Wüllner gecomponeerd was, eindigde de plechtigheid.

Preis der Wahrheit, die dass All durchwaltet, 
Königin im hohen Himmelszelt, 
Die den Drang des Lebens frei enfaltet 
In des Ebenmasses Bahnen hält; 
Wie das Dunkel wonnig zu verklären 
Früh hervor der Strahl der Sonne bricht, 
So durch alle Seelen aller Sphären 
Schallt der Schöpferruf: Es werde Licht! 
 
Und es richten die Forscher den Blick zu den Sternen 
Und sehen im Tropfen ein wimmelndes Meer, 
Ein einig Gesetz durch die weitesten Fernen 
Im Wandel der Kräfte herrlich und hehr; 
Das Recht und die Freiheit, der Völker Geschichte, 
Der Glaube, die Kunst, das geflügelte Wort 
Mächtiger in der Erkenntniss Lichte 
Wirken sie wiedergeboren fort. 
 
Mächt'ger hebt der Geist die Adlerschwinge 
Von der Welt zu Gott emporzuschaun, 
Und er ruht im Urquell aller Dinge 
Und er spricht mit hoffendem Vertraun: 
Der Du selbst die Wahrheit bist und Güte, 
Deinen Jüngern beut, o Herr, die Hand, 
Deine Streiter segne und behüte 
Das geeinte deutsche Vaterland! 
Ja lass es blühn im Bunde freier Wissenschaft, 
Mit Ehre, Lieb' und Glauben, Recht und Heldenkraft! 

Door een bizonder toeval mocht het mij gelukken, deze woorden machtig te worden.

{==264==} {>>pagina-aanduiding<<}

Er waren dien dag twee feestmalen: het eene werd aan 380 Ehrengäste en Deputirte door de Universiteit in het Odeon aangeboden; het andere werd in het Bayerische Hof door het Akademisch Gesangverein gegeven; er waren daar 150 gasten. Ik had eene uitnoodiging voor het eerste, en hoewel velen zich daar onderling plaatsen bespraken, om bij elkander te zitten, wilde ik dit liever, als naar gewoonte, aan het lot overlaten. En dit was mij ook gunstig. Een der Obmanner (ceremoniemeesters) zag mij staan en geleidde mij, als eene dame, naar eene plaats naast hem. Toen wij ons aan elkander voorstelden, bleek het dat hij de Prof. Dr. Franz von Löher was, die een groot werk over Jacoba van Beijeren heeft geschreven en daartoe eenigen tijd in Holland had vertoefd. Hij was een echt Duitsch geleerde, die ook door woord en voorbeeld het theaterbier (vóór den eten), een der beste soorten van het Münchener bier, en de extra goede wijnen, waaronder vooral de Forster uitmuntte, aanprees. Mijn buurman ter linker zijde was Dr. Weishaupt, professor uit Kempten, die veel vertelde van den Utrechtschen aartsbisschop Msgr. Loos, die aldaar honderd personen geconfirmeerd had en met wien hij veel scheen op te hebben. Ieder had het volgende menu, waarop de Duitsche professor, op een wijnvat gezeten, klinkt met Minerva, en waarop de jaartallen 1472 en 1872 onder elkander prijkten.

Symposium:

Gustatio: Pisciculi oleo perfusi et salmones fumo siccati ad cibi appetentiam excitandam.
Mensa prima: Jus pingue testudinaceum, carnali succo Liebigiano conditum.
Salmones Danuviani, qui Rhenanos saporis gratia facile vincant, cum liquamine et bulbis rotundis Americanis.
Bovini lumbi assi, omnibus horti olitorii deliciis coronati.
Caro ferina, inter fungos natans, opere pistorio inclusa.
Squillae cum vitellis, oleo et aceto im unum mixtis.
Capones pingues ex incluta urba Ratisbonensi advecti.
Pisa novella coctura Apiciana macerata.
Mensa secunda: Placenta maior dulciaria, opere tectorio sigillis aliisque artificiis mirabilem in modum ornata.
Figura pueruli Monacensis (a barbaris dicti, Münchner Kindl'), Praxitelis ingenio inventa et ipsius manu expressa, quae, ut Alpes

{==265==} {>>pagina-aanduiding<<}
transcendit, - proh dolor! - frigorum vi correpta conglaciata est.
Frugum regionis glacialis genera varia, botanicorum oculis et studiis nunc primum proposita.
Vinum dulce Hispanicum; molle Silvestre; mite Burdigalense; fortius Palatinum ex vineto Jesuitarum depromptum; ex castro Rosario oriundum; spumans Campanum.
Waarvan de vrije vertaling dus luiden moge:
Voorgerecht: Sardines en gerookte zalm om den honger op te wekken.
Eerste gerecht: Schildpadsoep met Liebigs-Extract.
Donauzalmen, beter dan Rijnzalmen, met saus en aardappels.
Ossenhaas met groenten.
Vol-au-vent van wildbraad met champignons.
Uien-salade.
Regensburger kapoenen.
Purée van erwten, naar de opgave van Apicius.
Tweede gerecht: Groote, versierde taart.
Het beeld van het ‘Münchner Kindl’ door Praxiteles gevormd en helaas bevrozen, toen het over de Alpen kwam.
Verschillende soorten van ijsvruchten, nu voor het eerst aan de plantkundigen ter bezichtiging en studie voorgesteld.
Spaansche wijn, Forster, Bourgogne, Jesuiten-Garten, Rosarier, Champagne.

Onder tafel had men het muziek van het Infanterie-Leibregiment en van het 2de Infanterie-Regiment onder directie van den heer Smittroth, en bij ieder der zes eerste officieele toasten bepaalde liederen. De eerste toast werd door von Döllinger uitgebracht op den Koning; Exc. von Lutz dronk op het Duitsche rijk; prins Ludwig op de Universiteit te München; prins Karl Theodor op alle universiteiten; terwijl beide prinsen aan de Universiteit een prachtigen bocaal aanboden, in den vorm van een gouden schip, dat met champagne gevuld en telkens met beide handen aangenomen werd, om er één der 380 teugen uit te drinken. Toen dronk Prof. von Giesebrecht op de vreemde gasten, Prof. Springer uit Straatsburg (‘einer stadt, die deutscher ist als sie es weiss’) op München, de burgemeester Erhard op den Rector-Magnificus, die nu vijf tientallen jaren aan de Universiteit leerde, en wiens roem sints lang over de grenzen van Europa is gedrongen; waarop in koor werd gezongen:

{==266==} {>>pagina-aanduiding<<}


Gott erhalte unsern Rector, 
Diesen ihm geweihten Mann! 
Fünfzig Jahre forschend, lehrend 
Ging der Jugend er voran, 
Bis wie Moltke, bis wie Blücher 
Weltruhm er als Greis gewann. 
Gott erhaltte unsern Rector, 
Diesen ihm geweihten Mann! 

Nog dronk de Jur. Cand. Kraus op de ‘alten Philister,’ terwijl ik nog eenige woorden bracht aan de wetenschap en hare beoefenaars, die zich niet scheiden laten door staatkundige grensbepalingen; en er werd een Wijnlied van Kobell rondgedeeld en gezongen.

	Am 1 August 1872.
Es fluthet die edle Wissenschaft 
Im Glanze geistiger Wellen, 
So schwebt sie in gefeiter Kraft 
Hoch über dem Materiellen; 
Ja wohl! doch wenn die Materie blinkt 
Als Wein im schmucken Pokale, 
Wie willig jeder Forscher trinkt 
Und huldigt ihr beim Mahle! 
Wie sprudelt das Materielle dann 
Selbst über die strengsten Gedanken 
Und bringt dem philosophirenden Mann 
Oft alle Systeme zum Schwanken. 
Da sieht man erst, was an dem Wein 
Und was er vermag zu vollbringen, 
Die ganze Gelahrtheit nennt er sein, 
Wie konnt' ihm das gelingen? 
Ei! denkt doch an die Jugendzeit 
Da Ihr Studenten gewesen, 
Wie gab er freundliches Geleit 
Bei Festen auserlesen, 
Wie ward bei seinem edlen Saft 
Die Liebste angeleiert 
Und würdige Professorenschaft 
In seinem Glanz gefeiert! 
So bringt er zu der Stunde Lust 
Manch' fernes Angedenken, 
Kann neu in die erwärmte Brust 
Vergang'ne Freude schenken, 

{==267==} {>>pagina-aanduiding<<}

Und wisst Ihr, was ein Dogma spricht 
Mit unbestritt'ner Klarheit, 
Es sagt: Im Wein, vergesst es nicht, 
Im Weine wohnt die Wahrheit! 
Und Wahrheit ist des Wissens Kern 
Nach dem wir alle streben, 
D'rum haben wir den Wein so gern, 
D'rum ruf' ich: ‘Er soll leben!’ 

Dan nu werd de opgewondenheid te groot om over de geheele zaal verstaan te worden, Het bovenlicht, dat eerst zulk een aangenamen indruk maakte, was reeds lang door een tal van kaarsen vervangen. Te halfnegen uren verwijderden zich de gasten, die de fakkeltocht der studenten moesten ontvangen. Deze met vijftien honderd fakkels, in vijftien rijtuigen en acht muziekcorpsen, brachten eerst eene serenade aan den Koning, toen in de Universiteit aan den Rector en aan de Akademische senaat, en wierpen eindelijk te tien uren de fakkels in de Schellingsstrasse op een hoop.
Daar er echter bij het begin van dien optocht een zwaar onweder boven de stad losbarste, - het weder was al die dagen zeer ongestadig - bleven velen in het Odeon bijeen; men vond of maakte daar vele kennissen, en zoo werd onze kleine kring van Prof. Otto Hesse, E. Kummer, Weierstrass en anderen telkens vergroot of verkleind, naarmate er ook andere berichten kwamen inwinnen omtrent bekenden ‘aus Holland’. Den volgenden dag werd dan ook de ondeugende opmerking gemaakt, dat nog lang na tien uren het licht in het Odeon was blijven branden.
Vrijdag den 2den Augustus te tien uren had de tweede ‘Festact’ in de groote zaal der Akademie plaats. Men zag er dezelfde personen als den vorigen dag, in dezelfde officieele kleeding; doch er waren minder studenten en er was dus ook minder gedrang. Uit de kleine Aula bewoog zich weder de stoet; ditmaal de Rector tusschen de beide prinsen Ludwig en Karl Theodor vooraan, welk drietal zich ook aan de tafel plaatste in de groote Aula. De vier Decanen der promoveerende faculteiten zaten links, de beide pedellen ter wederzijden van die tafel, waarop de beide akademische schepters lagen. Het hoforchest, onder directie van Fr. Lachner, leidde het feest in met de ouverture van Beethoven: ‘Die Weihe des Hauses’. Eerst nam het woord Prof. Dr. Jos. von Pözl, Decanus der rechtsgeleerde faculteit, sprekende over de beteeke-
{==268==} {>>pagina-aanduiding<<}
nis van het recht van promotie als uitvloeisel van corporatieautonomie, een recht dat aan de faculteiten altijd was toegekend en waarvan zij ook altijd gebruik hadden gemaakt. Wel hadden somtijds in vroegere tijden de vorsten zich ook dat recht aangematigd; maar de uitslag was immer geweest, dat zulke doctorale graden werden bespot en o.a. met den naam van ‘Doctorelli’ bestempeld. De faculteiten moesten slechts zorgen, dat zij alleen aan waardige mannen den doctorstitel verleenden. Daarop zette hij de muts op, de beide pedellen stelden zich met opgerichte schepters ter wederzijden, en hij maakte als Ehrendoctoren de volgende namen bekend:
1o. Frederik Brandt, Professor in het Noorweegsch recht te Christiania, die door de Universiteit aldaar was afgezonden. 2o. Alois Erhard, eersten Burgemeester van München. 3o. Lorenz Hauser, Rath van het kon. Bezirks- und Handelsgericht München. 4o. Joh. von Lutz, kon. staatsraad en Minister van Binnenlandsche Zaken voor kerk- en schoolaangelegenheden. 5o. Karl Joachim Marquardt, Schulrath en Director van het Gymnasium te Gotha. 6o. Ludwig von Neumayer, President van het Oberappellationsgericht en lid van den Bondsraad. 7o. August Reithmayer, rustend Oberappellationsgerichtsrath.
Nu begaf zich Prof. N.J.A.R. Helferich, Decanus van de staatswirthschaftliche Facultät, voor de tafel en besprak de oprichting dezer faculteit in 1799 onder den naam van ‘Cameral-Institut’ bij eene nieuwe organisatie der Universiteit te Ingolstadt; de eerste director was de kruidkundige Franz Paula Schrank, later (1809) benoemd tot Direkteur van den Plantentuin te München; de planten en boomen, die nu de groote Aula versierden, had deze nog meerendeels opgekweekt. Spreker herinnert aau de verschillende lotgevallen der faculteit, en hoe dit voorbeeld slechts weinig navolging vond. Daarop benoemde hij met dezelfde plechtigheden als zijn voorganger tot Ehrendoctoren:
1o. Prins Ludwig von Bayern, 2o. von Cramer-Klett, Rijksraad, 3o. Burckhardt, Forstdirector in Hannover, 4o. Vocke, Oberrechnungsrath in Potsdam, 5o. von Weber, Staatsrath in München: en de drie engelsche staatslieden 6o. Gladstone, 7o. John Stuart Mill en 8o. Earl of Shaftesbury.
Prof. Dr. Fr. Seitz gaf in zijne toespraak op, dat de medische Faculteit in Ingolstadt 688, in Landshut 222 en in München 1334

{==269==} {>>pagina-aanduiding<<}
Doctoren gepromoveerd had, in het laatste jaar alleen 66 uit Duitschland, Zwitserland, Polen, Rusland en Amerika; en benoemde, als Decanus der Medische Faculteit, tot Ehrendoctoren:
1o. Prins Karl Theodor, Hertog in Beyeren, 2o. Alexander Brown, Professor der Botanie in Weenen, 3o. Georg Dragendorf, Professor der Pharmacologie in Dorpat, 4o. Daniel Hauhurg, Chemist en Pharmaceut in London, 5o. John Simon, Voorzitter van de eerste gezondheidscommissie in London, 7o. W. Suringar, Professor der Botanie en Directeur van den Plantentuin te Leiden.
Eindelijk trad de Professor Dr. Friedr. Wilh. Benj. von Giesebrecht, Decanus van de philosophische faculteit voor de tafel en berichtte de Ehrenpromotionen van 1o. Lord John Emmeric Edward Acton, 2o. Prof. J. Nik. Bischof, Professor in de wiskunde aan de Polytechnicum te München, 3o. James Dwight Dana, van het Jales-College te Newhaven in Connectitut, 4o. Johann Dzirzon, Pfarrer te Karlmarkt in Silesien, 5o. August von Krempelhuber, Kreisforstmeister te München, 6o. Jacob La Roche, Directeur van het Gymnasium te Lissen, 7o. Pruner-Bey, Med. Dr., vroeger lijfarts van den Vice-koning van Egypte, thans te Aarau, 8o. Commandatore Quintiano Sella, Minister van Financien van den Koning van Italie, 9o. Z. Exc. Generaal Freiherr von der Tann Rathsamhausen (zeer bekend uit den laatsten oorlog met Frankrijk) 10o. von Völk, Ministerialrath in het kon. Staatsministerium van Binnenlandsche zaken voor kerk- en schoolaangelegenheden. Verder deelde hij mede, dat de Faculteit ook gemeend had bij deze gelegenheid de schoone kunsten niet te moeten voorbijgaan, en alzoo evenzeer tot Ehrendoctoren benoemd had 11o. Karl von Piloty, Professor aan de Akademie van München, en 12o. Franz Lacher, Generalmusik-director te München, die zoo straks, even als Haydn zulks in dergelijk geval deed, de slot-symphonie zoude dirigeeren.
Hij sloot de geheele plechtigheid met de woorden: ‘Es ist mir vergönnt, die letzten Worte in diesem Saale zu sprechen, und ein Jahrhundert wird vergehen, ehe es zur gleichen Feier sich wieder öffnet. Niemand von uns wird dann mehr am Leben sein, und vielleicht vieles von dem was jetzt besteht, von der Stürmen der Zeit niedergerissen. Aber es bleibt das Andenken an das Entschwundene, es bleibt die Geschichte, die ihren Spruch fällt über das was unsere Zeit wollte und erreicht hat. Möge os dann heissen: die Universität hat Generation um Generation zu

{==270==} {>>pagina-aanduiding<<}
wissenschaftlicher Tüchtigkeit gebildet, und in der deutschen Jugend sittliche Kraft, aufopfernde Vaterlandsliebe und wahre Gottesfurcht erhalten und gestärkt. Das wallte Gott.’
De finale van de Oxforder Ehrenpromotions-Symphonie van Jos. Haydn werd tot slot door het Kon. Hoforchest uitgevoerd.
Te twee uren zochten de uitgenoodigde gasten (wegens beperking van plaatsruimte had iedere commissie slechts twee uitnoodigingen bekomen) in de oude stad het oude Rathaus aan de Marienplatz op, waar wij in de deftige oude Rathsaal werden ontvangen, een sombere, deftige, zaal, waarvan het dak op een enkele boog rust. Hier staan anders de gipsmodellen van Schwanthaler voor de twaalf meer dan levensgroote, vergulde standbeelden van voorouders uit het Wittelsbacher Vorstenhuis van Otto der Erlauchte tot Carl XII van Zweden, die men in de troonzaal bewondert; thans echter stonden alleen in de hoeken de standbeelden van Albert der Weise, Kaiser Ludwig der Bayer, Rupprecht von der Pfalz en Herzog Ludwig der Reiche von Bayern-Ingolstadt, den stichter der Universiteit; de overige waren weggenomen, en aan eene zijde vervangen door een lange schilderij (nagemaakte fresco), voor dit feest vervaardigd door de schilders Schvoiser en Hausschild. Het stelde voor den intocht der Universiteit binnen München den 15en November 1816. Rechts trekken de studenten op met vliegende banieren en opgeheven rapieren, in hunne verschillende kleeding van de vier corpsen, die er toen bestonden: Palatia, Isaria, Suevia en Bavaria; de burgerij in de kleeding van dien tijd ontvangt hen. In het midden de groep der professoren, meest portretten, die (naar men mij zeide) veelal goed gelijkend waren, echter in de eerst later aangenomen verschillend gekleurde talaren. Voorop de toenmalige Rector Magnificus Hofraad Dr. von Dresch, daarop de Hofrath von Döllinger met zijn zoon, Zenger, Ringseis, Bayer, Thiers, Görres, enz. Deze worden ontvangen door de beide burgemeesters van München, Franz Paul von Mittermayer en Jacob Klax.
Verder was er veel groen, en bustes van koningen, oude en nieuwere. Tusschen de rosetten van de zoldering prijkten de wapens van alle duitsche universiteits steden. Bovenaan stond een tafel in de breedte, waaraan de burgemeesters, de beide Prinsen, de Ministers, de Rector en eenige andere professoren, en eenige gasten zaten, waartoe ik ook behoorde. Loodrecht op deze hoofdtafel stonden vijf andere reeksen van tafels in de lengte

{==271==} {>>pagina-aanduiding<<}
van de zaal; er waren vijf honderd gasten, ditmaal ook een vrij groot aantal studenten. Op een menu, met het Müncher Kindl' op gouden grond, droegen een paar studenten uit 1472 (Ingolstadt) een vaandel met de ‘Speisen’ (waarop alle fransche woorden vermeden waren: ‘Tunke’ stond voor ‘Saus’, ‘Dunstobst’ voor ‘Compote’, enz.) en een paar studenten uit 1872 (München) een vaandel met de ‘Getränke.’ Daarbij telkens een gezicht op Ingolstadt en München. Van Landshut was hierbij geene sprake.
De Minister von Pfretschuer, die mij van mijne zitplaats onder de gewone gasten had laten oproepen, een zeer beschaafd man, vertelde mij veel van de zaal: mijn andere buurman, de grijze von Merian, Professor in de Geologie te Bazel, hield een mathematisch praatje. Het diner zelf was zeer goed, doch evenals dat in het Odeon geheel op duitsche manier: truffels bijv. kwamen niet voor, noch fransche sausen: daarentegen bij het Rindsbraten behoorde eene eigenaardige Tunke en een worstje. De eerste Drinkspruch werd door den Burgemeester Dr. Erhard gebracht op het huis Wittelsbach, op den Koning; waarbij hij herinnerde, dat deze zaal juist vierhonderd jaren geleden gebouwd was, wat hier al gedaan werd, en hoe juist deze zaal steeds het tooneel was van de groote gebeurtenissen in de geschiedenis van München, en hoe in 1848 juist hier door stadsregeering en burgerij zoo getrouw en moedig voor de Universiteit was gestreden. Dadelijk daarop nam de Staatsanwalt Wülfert het woord om ‘dem Kaiser zu geben was des Kaisers ist’; ook deze toast op den duitschen keizer werd met een langdurig Hoch besloten. De tweede Burgemeester Dr. Widemaijer dronk toen op de Universiteit, het kleinood van München en op den invloed dier Universiteit op de stad zelve: hij werd beantwoord door den Rector Magnificus. Deze wees daarop, dat Athene de stad der Grieken is, Parijs de stad van Frankrijk. ‘Wir Deutscher haben kein Paris und wollen keines.’ ‘nicht an der Isar, nicht an der Donau, nicht an der Spree’. Maar toch ‘in München ist gut leben’. De opkomst van Munchen was te danken aan het besluit van koning Ludwig, die al het zout, dat door Beieren ging, naar München opzond. ‘Auch jetzt noch ist München die Stadt des rechten Salzes, dass die Staaten und die Völker vor Verfall und Fäulniss bewahrt,’ en daarop volgde de dronk aan de stad en hare regeering.
Nu las Prof. Felix Dahn zijn gedicht ‘Alma mater!’

{==272==} {>>pagina-aanduiding<<}


Alma mater litterarum, 
Decus bajuvaricum: 
Fidelissima scholarum 
Nutrix atque artium! 
 
Alma Mater, sei gepriesen, 
Stolz und Zier des Bayerlands, 
Die du Tausenden gewiesen 
Freier Forschung Sonnenglanz, 
 
Tot honores, quot doctores! 
Miror te ut Iridem 
Oscillantem per colores: 
Medicorum viridem. 
 
Wie viel Ruhm hast du erzogen! 
Wechselt auch dein Farbenspiel 
Gleich der Iris Schimmerbogen - 
Stets ist Licht dein Kern und Ziel. 
 
Sanctum illum tenebrosum, 
Dubium ianthinum, 
Jure sanguinis pomposum 
Et Platonis cyanum. - 
 
Bunt wie sich dein Schiller flechte, 
Scharlach, Dunkel, Blau und Grün: 
Stets das Wahre, Schöne, Rechte 
Auf dem Fünf-Pfad suchst du kühn! - 
 
Quales vices, quanta fata 
Notavisti patriae, 
In fluentis conspicata 
Istri atque Isarae. 
 
Welchen Wandel der Geschicke 
Hast verzeichnet Blatt um Blatt 
Du mit Klios' ernstem Blicke: - 
München - Landshut - Ingolstadt! 

{==273==} {>>pagina-aanduiding<<}

Suecos irritos misisti 
Profugos a moenibus: 
Gallos socios vidisti 
Eheu, aequo longius! 
 
Sahst die Fluth der Schweden rollen, 
Ab vom festen Wall gedrängt - 
Sahst die Söhne lang mit Grollen 
In Franzozenbund gezwängt. 
 
Sed strinxisti ut Minerva 
Frendens nuper gladium: 
Prodit nobilis caterva 
Militum scholarium: 
 
Aber jüngst, schön gleich Minerven, 
Sprangst du auf im Stahlgeschmeid, 
Deine Jünglinge zu werfen 
Jauchzend in den Völkerstreit. 
 
Et clarissimum thesaurum 
Refert mox in patriam: 
Nam devovit matri laurum, 
Laurum parisiacam! 
 
Und aus dunklem Sturm der Schlachten 
Holten sie ein köstlich Vliesz: 
Die die Schwester, Straszburg, brachten 
Und den Lorber von Paris! - 
 
Alma mater litterarum, 
Aram colas Genii, 
Umbris tuta sub alarum 
Aquilae Imperii! 
 
Fröhlich magst du Feste feiern, 
Sicher kränzen den Altar, 
Die der Löwe schirmt von Bayern 
Und des deutschen Reiches Aar. 


{==274==} {>>pagina-aanduiding<<}

Zijn Exc. de Minister Dr. von Lutz dronk nu op de Ehrengäste en Prof. Opzoomer over Nederland, als schutsplaats der vrije wetenschap, zoo als Descartes en Spinoza ondervonden; en op de vrijheid der wetenschap in het algemeen. Daarop wees de Rechtsanwalt Dr. Völk op de veranderingen, die de laatste jaren voor Duitschland hadden gebracht in politieken zin, door den oorlog en nu op het terrein der intellectueele ontwikkeling: ‘ein Kampf des Geistes viel schwerer als der der materiellen Kräft. Ehe nicht auch dieser durchgekämpft ist, hat die deutsche Nation ihre Ruhe und ihre sichere Zukunft nimmer mehr erreicht. Das sie ihn glücklich vollenden wird, das zeigt das heutige Fest, das Beispiel der Universität und der glorreiche Rector, den man nicht nur Magnificus nennt, sondern der auch Magnificus ist im höchsten Sinne der Worts. Diesem Rector-Magnificentissimus gilt mein Hoch!’ Aan het ‘Hoch’ ontbrak het niet, evenmin aan een groot aantal gasten, die met den Rector kwamen klinken. Nu werd het allengs woeliger en opgewondener, zoodat de vele toasten, die er nog gedronken werden, zooals door Mommsen, Thiersch, Halm, Brand, Merian, Maassen, een student die voor de ontvangst zijn dank bracht en op de voortdurende goede verstandhouding tusschen de studenten en de burgerij dronk, slechts een beperkt aantal toehoorders vonden; ja dat er soms twee of meer redenaars tegelijk aan het woord waren. Het was den burgemeester Dr. Erhard bijna onmogelijk de telegraphische depeche te doen verstaan, dat von Döllinger door de Edinburghsche universiteit honoris causa tot L.L.D. was benoemd. Slechts eene dronk zij hier opgenomen, ik meen van Prof. Zachariä: ‘Vivat libertas, pereat infallibilitas!’ Dat hierop een stormend Hoch volgde, kenteekent de zeer bepaalde stemming van het publiek.
Gedurende het feest werd nog rondgedeeld de volgende Trinkspruch beim Stiftungsfeste van Prof. M. Carriere.

Kennt ihr das Lied wie einst ein stattlich Haus 
Der Frühlingstraum der deutschen Jugend baute, 
Es wehmuthvoll in düsterm Wettergraus 
Zerfallen sah und doch auf Gott vertraute? 
 
Nun steht das Haus! Geeint in Süd und Nord 
Durch seine Dichter längst und seine Weisen, 
Zog ein das Volk, ihm dankend der ihr Wort 
Und seines wahr gemacht mit Blut und Eisen. 

{==275==} {>>pagina-aanduiding<<}

Der Märk'sche Junker? Ja wie wuchs er gross 
Zum deutschen Mann, zum rechten Staatenlenker, 
Erfindungsreich und kühn wie sein Genoss, 
Der wägt, dann wagt, sieghafter Schlachtendenker! 
 
Und Dank dem Heer, das seinen Eisenring 
Um Strassburg, Metz, Sedan, Paris gezogen, 
Bei Belfort stand, von Wörth aus vorwärts ging 
Bis Halt geboten ihm des Weltmeers Wogen. 
 
Doch wer das Schwert und seine Thaten preist 
Rühmt was der Leier Saiten vorgeklungen; 
Hat manch Jahrhundert doch der deutsche Geist 
Sinnend und bildend sich emporgerungen! 
 
Und war, sagt an, die hohe Schule nicht 
Ein Sinnbild und ein Keim fürs grosse Ganze? 
Vielfarbig brach sich hier der Wahrheit Licht 
Und floss zusammen doch zu einem Glanze. 
 
Hier kam der Lehrer, kam der Hörer Schaar 
Aus allen Gauen eintrachtvoll zusammen 
Zu zünden an der Wahrheit Hochaltar 
Der Vaterlands- und Freiheitsliebe Flammen. 
 
Des neuen Reiches Anfang war die That! 
Doch was heisst That? Dass selbstbewusster Wille 
Was still beschlossen der Gedanken Rath 
Muthvoll und fest mit starkem Arm erfülle. 
 
Mit diesem Zeichen schreiten wir voran 
Trotz finstrer Jämmerlinge Widerstreben; 
Wir stehn zu unsrer Fahne Mann für Mann, 
Es soll dass Volk und seine Freiheit leben! 

Daarop ontving men het achtste en laatste Verzeichniss der Festtheilnehmer 3269 in aantal, waaronder 995 studenten (waarvan 136 uit andere universiteiten), 127 deputirten (waarvan er 41 hier gestudeerd hadden), en ongeveer 1200 vreemdelingen. 66 hadden er nog in Landshut gestudeerd, en wel 2 tusschen 1800 en 1809, 24 van 1810 tot 1819, 151 van 1820 tot 1829, 275 van 1830 tot 1839, 444 van 1840 tot 1849, 505 van 1850 tot 1859, 901 van 1860 tot 1869 en 606 van 1870 tot 1872. Er waren 27 katholieke en 3 protestantsche geestelijken, 47 militairen, waar-
{==276==} {>>pagina-aanduiding<<}
onder de twee Generallieutenants Max Graf von Bothmer en von Stephan; er waren twee tachtigjarigen.
Bij het heengaan werd rondgedeeld het ‘Fest-nummer 1 August 1872 der Münchener Gemeinde-Zeitung: Die stadt München in ihren äuszern Beziehungen zur Universität. Dargestellt von Ernest von Destouches’; eene warme, levendige geschiedkundige schets van de gelegenheden, waarbij niet alleen de stadsregeering maar ook soms de burgerij zelve voor de universiteit en de studenten bij de koningen van Beijeren waren in de bres gesprongen.
Tegen zeven uren zocht een ieder zijn hoed, jas of parapluie weder macbtig te worden; dat echter veel moeite gaf door gebrek aan geschikt personeel; en men toog naar den Augustiner (vroeger den Knorr) Keller aan de Salz-strasse achter het station van den spoorweg, waar de stad een Keller-Fest gaf. Ook hier moest men, even als op het Fest-essen, zijne uitnoodigingskaart afgeven, maar ontving een Passe terug, voorstellende een groote bierton waarop twee studenten in vol drink tenu, de een liggende, de andere met getrokken rappier, een dronk brengende. Daarnevens vier personen met de klassische aarden Bierkrug, de Medicin als oude vrouw, de Philosophie als jong meisje, de Jus als oudere zuster en de Theologie als monnik.
De studenten hadden dien morgen een groote rijvaart naar Nymphenburg gemaakt, - een oud koninklijk paleis met twee fonteinen, die boven het paleis uitspuiten, - met twee honderd rijtuigen, alle met twee vlaggetjes met de corpskleuren (het feest werd gegeven door de zes korpsen van München). Eenige studenten te paard in vol teuue en met getrokken rappieren gingen aan het hoofd van ieder corps, waar een wagen, met vier paarden bespannen en door een tal van kransen getooid, de gedeputeerde studenten van andere akademiën bevatte. Bovendien werd daarbij ieder corps voorafgegaan door een corps muziekanten.
Deze kwamen ook tot het feest in den Augustiner-keller en gaven daaraan een zeer eigenaardig karakter, vooral toen zij van tijd tot tijd hunne akademische liederen zongen. Het was een zeer bizonder gezicht daar in dien tuin, hetzij op den heuvel, waarop het lange houten gebouw stond, dat de gasten bij regen moest ontvangen, - hetzij in de laagte, waar rijen banken en tafels de gasten vereenigden. Alles was met eene ontelbare menigte chineesche en andere lampions voorzien, die, toen zij aangestoken waren, alles genoegzaam verlichtte; en waarbij het groote vuur-
{==277==} {>>pagina-aanduiding<<}
werk een aardige uitwerking deed, dat nog voor den regen werd afgestoken. Het houten gebouw bevatte aan de eene zijde eene onafzienbare rij tafels, aan de andere de buffetten en de bierfusten; de laatste werden door een dozijn mannen, de eerste door zestig meisjes, in Riegelhäubchen en Mieder bediend, allen in het Ober-beijersche kostuum, die voor dit feest expresselijk waren opontboden. Rammenas lag er voor het grijpen, geheele guirlandes worst, om er zelf af te snijden, behalve alle soorten van gesneden worst, zult, ossentong en bergen van brood. Alles werd u voor niets gebracht; slechts een minzaam bedankje werd verwacht; daarvoor werd men vlug en netjes bediend.
De hoofdingang werd door twee meer dan levensgroote sphinxen afgezet, waarbij ik mij nederzette, om alle gaanden en komenden goed te kunnen zien. Daarbij stonden, even als bij de overige ingangen, twee soldaten der Brandwehr in volle tenue, om in geval van brand dadelijk bij der hand te kunnen wezen.
Naar men zeide lag er 20,000 Maass (dat is meer dan een kruik) bier, waarvan er 18,000 Maass gebruikt zouden zijn; maar er waren daar ook 5000 gasten genoodigd, behalve de gasten van het Fest-essen; men zeide echter, dat er meer dan 8000 gasten waren gekomen, de talrijke dames medegerekend; verder daaronder geheele rijen tafels met studenten, die tegen eenige van die Maassen niet opzagen. Er werd zeker goed bier, denkelijk ook veel gedronken; tegen halftien uren dreef de regen velen met mij in het houten gebouw, zoodat het daar tot stikkens toe vol en warm werd. De stemming was zeer vroolijk, dat wel niet te verwonderen was; maar noch in de stad, noch daar buiten, heb ik iets onbehoorlijks of stuitends gezien: integendeel, niemand hinderde een ander.
Toen de Prinsen, al ware het dan in politiek, inkwamen, werden zij met gejuich ontvangen; maar toen von Döllinger kwam, gewerd hem meer dan vorstelijke eer. Ieder drong op hem aan onder het Hoch roepen, en zoo werd hij in triomf door den Garten gevoerd; aan het schreeuwen en juichen kwam geen einde. Het was de laatste maal, dat ik hem ontmoette; maar naar alles wat men in München zag, kwam het mij voor, dat von Döllinger en zijne richting, in Beijeren, in geheel Duitschland misschien, bestemd is om groote dingen tot stand te brengen. Von Döllinger zelf is reeds 72 jaar, hoewel hij voor zijn leeftijd er vrij krachtig uitziet, echter meer naar de krachten van zijnen geest dan wel naar die van het lichaam.

{==278==} {>>pagina-aanduiding<<}

De regen, die af en toe al die dagen, soms in bij ons bijna onbekende hoeveelheden, gevallen was, en steeds bleef aanhouden, noopten mij en anderen, om de tocht naar Landshut, op Zaterdag den 3den Augustus, op te geven; en daarover behoefden wij naderhand geen berouw te hebben. De gasten spoorden halfnegen tot balftwaalf naar Landshut en van negen tot twaalf uren des avonds terug. In Landshut was, evenals in München, onophoudelijk veel regen gevallen en men moest zich des middags over zes logementen verdeelen; terwijl het weinig goed weder was voor de feesten in de opene lucht, die geheel verlaten moesten blijven, niettegenstaande de gastvrije voornemens.
Ook den volgenden dag bleef het regenen; desniettegenstaande genoot de kermis, die op de Maximilians- en de Karls-Platz werd gehouden, een druk bezoek, ook van buitenlieden. Er waren eene menigte kramen en daaronder zulke, waar alles voor 3, 6 of 12 kreuzers te koop was; ook een groot aantal opene schütsen-buden, waar met kamerbuksen werd geschoten op allerlei voorwerpen; deze hadden een druk bezoek, en menige pijp werd er nedergeschoten. Telkens dreef een onweder de bezoekers naar de Bierkellers, waar zij op klaar lichten dag onder kaarslicht en aan biertonnen gezeten, hun bier met krakelingen genoten. Des avonds was er een Lustspiel in het Residenz-theater, ‘Biegen oder brechen von E. Wichert,’ dat redelijk werd gegeven. Geheel anderen indruk maakte deze zaal - in baroquen stijl, vol met verguldsel, kleine gebeeldhouwde guirlandes en andere figuren, porcelein wit geschilderd, - dan het vroeger vermelde Hoftheater. Het was ook veel kleiner en dien avond goed bezet, zoodat het veel moeite inhad, om een Parketsitz te bekomen.
Na het theater vertrok ik met den nachttrein, die zeer vol was, recht aangename herinneringen medebrengende aan het Jubilé van het Ludovico-Maximilianeum en aan de vriendelijke, hupsche ontvangst, aldaar als Magnificenz genoten.

De Bilt, Augustus 1872.






{==279==} {>>pagina-aanduiding<<}

Iets van de geschiedenis der Remonstranten te Kampen uit 1650, in oorspronkelijke bescheiden met toelichting.

Medegedeeld door Dr. Joannes Tideman.

Overijsel was eene der vier provinciën, in welke het Remonstrantisme den meesten ingang vond. De Handelingen der constitueerende vergadering van de uitgezette en uitgewekene Remonstrantsche predikanten, te Antwerpen van 30 Sept. tot 4 Oct. 1619 gehouden, dragen ten opschrift: 't Verhandelde der Kerkendienaren Remonstranten, die om der Goddelijke waarheid wille uit de landen van Gelderland, Holland, Utrecht en Overijssel gebannen zijn.
Langen tijd zelfs was men in Overijsel over 't algemeen tot de zaak der Remonstranten zóó genegen, dat men noode tot het houden der Nationale Synode stemde en alleen onder beding, ‘dat zij gehouden zou worden tot vrede en eenigheid in de provinciën en tot bevrediging der kerkelijke geschillen, en hare besluiten niet zouden gelden, eer zij door de gezamenlijke provinciën zouden zijn goedgekeurd.’ Kampen, zegt men, hield de vergadering 't allerlangst tegen. Zeer aanmerkelijk was dan ook in Overijsel het getal der leeraars die weldra van hunne bediening werden afgezet; en twee der voor de Synode geciteerde Remonstrantsche predikanten, Ass. Matthisius en Thom. Gosuinus, waren predikant te Kampen. Bekend is de aanklacht tegen al de

{==280==} {>>pagina-aanduiding<<}
leeraars dezer stad door Acronius in de 36ste zitting der Synode ingebracht, op welke deze met Gosuinus en Matthisius ook de beide anderen, Voskuil en Schotlerus, voor zich daagde. Ofschoon zij in 't eerst door den magistraat gehandhaafd werden, waren reeds in den aanvang van 1619 te Kampen twee Contra-remonstranten beroepen, en de vier Remonstranten werden door de Synode geschorst en daarna afgezet, en de twee geciteerden met de overigen uit het land gezet 1).
Vreemder is het dus dat wij na 1619 in de provincie Overijsel nauwelijks meer van Remonstranten vernemen, dan dat wij van heel wat verdrukking en vervolging te Kampen hooren. En deze was hier hevig en woedde hier vooral toen zij bijna overal elders niet meer plaats had, ja duurde te Kampen zelfs langer dan te Leiden, tot in 1674, toen den proponent Klinkhamer nog het prediken verboden werd en men de banken uit de vergaderplaats moest doen weg ruimen 2).
De Remonstrantsche gemeente van Kampen is dan ook, meer dan die van eenige andere plaats, in de geschiedenis het in 't oogvallend slachtoffer der verdrukking en vervolging. Ofschoon de Contra-remonstranten in 1619 klaagden, ‘dat zoowel de klassis als de kerkeraad ten eenenmale remonstrantsch was,’ en wij nog uit 1650 van den Remonstrantschen geest der bevolking en van aanzienlijke burgers zullen vernemen, die tot de gemeente behoorden of haar zaak waren toegedaan, kon zij nooit tot een bestaan komen, waarbij zij een vaste evangelie-bediening mocht genieten. Voortdurend moest zij in commissie, en meest om 't gevaar voor korten tijd, door een proponent of bij leening door een predikant van elders worden bediend. En reeds voor het einde der 17de eeuw nam haar afgemat en uitgeput bestaan een einde.
En toch had zij den aanhoudenden druk lang met onbezweken trouw en moed en ijver doorgestaan. Daarom komt het haar vooral toe, in later tijd herdacht te worden. Dit is tot 1623 door Brandt in zijne Historie der Reformatie, verder door v. Vloten's Paschier de Fyne (blz. 342, 58, 71 en in de aanteekeningen), door J. Moulijn in zijn brochure: de Remonstranten te Kampen 1853,

{==281==} {>>pagina-aanduiding<<}
door mij in mijne Biographische Naamlijst blz. 304-309 gedaan. Maar sedert heeft de beschrijving van de Handschriften der Remonstrantsche kerk te Rotterdam 1) ons uit de laatste helft van den 55jarigen vervolgingstijd brieven en requesten doen kennen van een dier proponenten, die de gemeente tijdelijk bedienden en die daarvoor gevangenschap doorstonden, omdat zij zelven met gemeente en Broederschap het betalen der boete, als eene erkenning van het recht der vervolging, zoolang het mocht, weigerden. Zij zijn van Georgius Konerding, zoon van Johannes Andreas Konerding, die in 1619 als bursaal uit het Staten-collegie te Leiden gezet, reeds aan de gebannen predikanten te Waalwijk met enkele anderen zijn dienst voor de beroofde gemeenten kwam aanbieden, en bij het schrijven van deze stukken (1650) sedert jaren predikant was te Zwammerdam 2).
Voor een verhaal, uit die stukken opgemaakt, leveren deze te weinig bijzonders op. Maar zelve medegedeeld, geven zij, in hunne aaneengeschakelde opvolging, ons de vervolging en de wijze waarop zij werd doorgestaan levend weder, en hebben zij tevens als eene kleine verzameling van oorspronkelijke bescheiden van voor 233 jaren hunrie historische waarde. Daarom doe ik eenvoudig de stukken zelve volgen 3), en geef ik aan de weinige toelichtingen, die zij na het bovenstaande mogen behoeven, aan den voet der bladzijden hare plaats.




1.

Aan mijnen Vader J.A. Konerding Keil 4).

Zeer waarde Vader!

Uwe letteren, gelijk ook de Bijbels enz., heb ik met groote blijdschap ontvangen enz. Wat dan mij betreft, ik leef hier stil en rustig enz.

{==282==} {>>pagina-aanduiding<<}

Onze gemeente geniet niet minder voorspoed. Dagelijks neemt zij niet alleen in getal maar ook in kennis der waarheid, in vroomheid en braafheid toe. En, wat verwonderlijk is, onder het kruis dat zij draagt, wordt in haar zulk een ijver, zulk eene begeerte naar de kennis van het heilige gezien, dat zij naar den openbaren godsdienst niet door redeneeringen heen geleid, maar door zekere natuurlijke noodzakelijkheid schijnt heen gevoerd en getrokken te worden; even als de palmboom, die, hoe meer hij gekromd en neergedrukt wordt, des te krachtiger zich naar boven dringt. Het is hier de plaats om daarvan een aardige historie te vertellen, die verleden Zondag met ons is voorgevallen. Wij waren met gespannen aandacht in onze godsdienstoefening bezig, en de preek was nauwlijks ter helft gebracht, en zie, daar komt de deurwachter binnen met het bericht, dat er twee dienaars waren gezien, die voorbij het huis liepen, waar zij gehouden werd, en, zooals hij uit hunne gebaren opmaakte, een aanval op de vergadering zouden doen. Allen die er tegenwoordig waren hielden intusschen, als of zij door het nakend gevaar niet werden aangedaan, aandachtige ooren tot de preek gericht, liever willende in rust het uiterste ondergaan, dan door te vluchten eenige vrees aan de vijanden der waarheid toonen. Maar God was met zijne goedheid bij ons. Hij gaf, dat D. Holthenus de oude 1), die voor mij preekte, zonder eenige hindernis de preek ten einde brengen en de vergadering kon doen scheiden. Na het eindigen der preek barstten velen, die wat vreesachtiger waren, in tranen los, en dachten dat er nu een geweldige storm van vervolging zou losbreken. Anderen, kloekmoedig, en die meermalen tirannie hadden doorgestaan, en door eigene ervaring geleerd welke geest in zulke gevallen betaamde, vragen mij of ik 's avonds de prediking zou willen
doen, die ik, zoo Holthenus niet dáár geweest was, des morgens zou hebben moeten houden. Ik verklaar mij bereid, het onbetamelijk en onbillijk achtende aan den ijver van zoo vele voorstanders der waarheid geen voldoening te geven. Maar terwijl ik geheel bezig was met het uit het hoofd leeren der preek, biedt D. Holthenus vrijwillig zich zelven aan, zeggende dat hij nog meditatiën op Hebr. XIII, 5, 6 in gereedheid had, die best voor dezen tijd pastten. Ik sta ook

{==283==} {>>pagina-aanduiding<<}
dit toe. En op den bepaalden tijd, te 6 uren des avonds, komen wij terzelfder plaats zamen. En D. Holthenus, na met zijne bewegelijke stem, door krachtige redenen en hemelsche vertroosting aan elk tranen afgeperst en het gemoed der hoorders tot standvastigheid ontvlamd te hebben, heeft gelukkiglijk en zonder eenig bezwaar zijn rede besloten. Den volgenden maandag vervoegen zich eenigen onzer tot den schout, die jegens ons niet onbillijk is, om uit te vorschen wat er van de zaak ware, en of den Remonstranten eenig gevaar boven 't hoofd hing. Doch deze verklaarde rondweg, dat het niets en er niets te vreezen was; maar dat de dienaars door de straten en vooral door de Goenstraat gegaan waren, dat was niet om de Remonstranten geschied, maar om de varkens, ten einde die op volmacht van den magistraat na te zetten en te vangen. Want de varkens loopen hier, naar Westphaalsche wijze, door de straten, zooals de kooplui te Amsterdam. Zoo, waardste vader! heeft een zwijnenjacht ons wel een lichte vrees ingeboezemd, maar, door overweging van hare ijdelheid, onze gemoederen met grooter moed gewapend. Het geweld der Kampenaars is door het geduld der Remonstranten gebroken; en dewijl intusschen hun ontrust gemoed hen beroert en niet laat rusten, handelen zij niet anders dan de booze geesten, van welke wij in het Evangelie lezen, dat zij, menschen niet langer kunnende kwellen, in een kudde zwijnen voeren. Zoo moge de barmhartige God de ketenen breken en de touwen afwerpen van hen die zich verheffen en raadslagen nemen tegen den Heer en zijn gezalfde. Geve Hij, dat zij met David dagelijks meer en meer op hunne wegen terug gaan en hunne voeten richten naar de getuigenissen des Heeren, opdat zij niet met de zwijnen, niet van den berg, maar uit de wereld, niet in de diepte der zee, maar in den ondersten kuil der ellende geworpen worden. Dit is, vereerde Vader, de staat van onze gemeente, en het tweede dat gij door mij begeerdet te weten. Ik voeg er het derde bij.
Op de Kampensche reis sprak ik met dien Professor, die met mij in 't schip was, over de Duitsche akademies, welke vrijdommen daar de studenten hebben, wat de Professoren en hoe zij 't verrichten, over den dragelijken prijs der levensmiddelen, den overvloed van Rijn-wijn, de vruchtbaarheid van den grond, en andere zaken Duitschland rakende. Weerkeerig verhaalde ik hem den staat van ons Holland, en vooral wat in de laatste dagen door

{==284==} {>>pagina-aanduiding<<}
den Prins was verricht. Rondweg, ik beken het, zette ik mijn gevoelen over het recht en het onrecht der zaak uiteen; maar ik was zeker dat voor mij daaruit niets kwaads zou voortkomen, en integendeel veel eers voor de Amsterdammers, die met zoo veel moed de wankelende vrijheid poogden te herstellen en beveiligen 1). Want zij spoedden naar Duitschland, waar zij, als de waarheid der zaak gehoord en gekend werd, hen, die ongunstiger vermoedens omtrent de Hollanders mochten koesteren, daarvan zouden kunnen bevrijden. Dit is het voornaamste waarover wij zamen spraken. Ik kom dan tot het vierde en laatste.
Onlangs was ik op een maaltijd bij Dirk Sweertsen, waar ik aan mijne rechterzijde had eene zeer aanzienlijke dame, de Witt. Zij is verwant aan den Heer Joachim Rendorp, de vrouw van een gewezen Kampenschen burgemeester, en onze zaak zeer toegedaan. Met deze had ik velerlei gesprek; en onder anderen verhaalde zij mij het antwoord, dat de Calvinistische predikanten van den magistraat gekregen hebben. Deze menschen toch zijn de gansche stad door gegaan, om al de burgemeesters, schepenen en gemeensmannen naar hun vermogen door hunne duivelsche redenen tot het verdrukken van de Lutherschen en Mennonieten te bewegen. Want, zeiden die vervolgers, op hunne vrijheid steunende, maken de Remonstranten misbruik van ons geduld, en oefenen zij in de Groenstraat openlijk hunnen godsdienst. Maar zij kregen van den magistraat geen ander antwoord, dan dat zij voortaan in de zaak van den godsdienst het voetspoor der Hollanders zouden volgen; als dezen de sekten uitdreven, dat dan ook zij dit doen zouden. Zoo gingen die looze vossen heen, met schaamte en vrees overgoten, en zonder twijfel door de foltering van hun geweten geprangd, omdat zij in den magistraat niet meer een beul der onschuldigen vinden. Hun gemoed wordt namelijk beangstigd door dat wat wij van de waarheid zelve Math. VII: 2 lezen. En dit oordeel zal die rechtvaardige rechter, gelijk zij zelven deze plaats verklaren, en in dit en in het andere leven voltrekken. Geen wonder dus, dat zij beangstigd worden in 't gemoed, wien niet slechts een vreeslijke straffe wacht, maar dat alles wat zij jegens anderen met zoo groote onrechtvaardigheid en tirannie in den tijd hebben uitge-
{==285==} {>>pagina-aanduiding<<}
richt. Meer zou ik hier bijvoegen, waaruit de onbillijkheid der Calvinisten, en de (komst der) lang gewenschte gewetens-vrijheid, die weldra volgen zal, klaarlijk blijkt. Maar bij zoo weinig tijds, zal ik geen tijd verspillen.
Gij hebt geschreven over den Commentaar van Taleaus op de Logica van Ramus 1). Maar ik weet niet waar dat boek is; ik bid, zoo ik het verloren heb, dat gij 't niet kwalijk neemt, of liever wil ik, dat gij er zes uit mijne bibliotheek in de plaats voor neemt. Ook heb ik de kleine bijbeltjes zóo van mijne zuster ontvangen; hare kinderen namelijk hebben reeds voor lang den titel gescheurd. Over Kekkerman's Rhetorica 2) heb ik aan mijn broeder geschreven; hij zal u die binnen kort zenden. Ook heb ik aan D. Borrem 3) geschreven, die mij om de preeken vroeg, welke ik van hem ten gebruike ontvangen had. Dat die over Tit. III, 8 welke gij hebt, hem bij de eerste gelegenheid ook worde teruggegeven. Ik wensch ook, dat gij mij zendt het Handboek, of liever Lexicon van Pasor 4), dat mij te meer van dienst zal zijn, omdat ik een Concordantie behoef, en geen auteur heb die mij de verschillende beteekenissen der woorden aanwijze. In Frankrijk is onlangs een boek uitgekomen, dat, toen ik te Amsterdam was, door D. Curcellaeus 5) aan de Remonstrantsche studenten zeer werd aanbevolen; de naam is Bibliotheca
Ravanelli 6); doe mij uw oordeel daarover weten; zoo gij het van waarde acht, zal ik het mij aanschaffen, want het lacht mij zeer aan. Ook vraag ik, of gij mij uwe analyse en uwe meditaties op Luk. II: 15-21 zenden wilt; want over dien tekst moet ik

{==286==} {>>pagina-aanduiding<<}
eene preek maken, dewijl ik in 't begin van het nieuwe jaar over de besnijdenis van Christus zal prediken. - Hiermede eindig ik, enz.

In haast
Uw Zoon, Georgius Konerding.
Kampen, 19 October 1650.

2.

Aen Sr. Johan Konerdingh, ten huyse van Mr. Isaack Barrevelt, Chirurgyn, woonende recht achter de Zuyder-Kerck op de Breestraet te Amsterdam.

Lief waerde Vader en Moeder. Ick hebbe niet konnen naelaeten met weynigh letteren aan UL myn Staet en gelegentheyt te verwittigen, op dat ghy, myn welvarentheyt vernemende, alle vrees en benaeuwttheyt om myn persoon mooght veyligh en gerust ter neersetten. Weet dan, dat ick nogh kloeck en gesont ben, dat noch vrees noch swarigheyt my in 't minste knelt. Sy hebben my hier op een kamer geset, daar ick wel en vast met ijsere tralien en vaste slooten beset ben; dogh die my geensins den toeganck en benemen, om met myn sughten, tranen en gebeden tot Diegene te gaen, die my uyt der verwoeden handen en banden seeckerlijk sal verlossen. Dese troost my gedurigh met syn liefelycke stem: Saligh syt ghy als uw de menschen smaden ende vervolghen, ende liegende alle quaet tegen uw spreecken om mynent wille. Verblyt en verheugt u want u loon is groot in de Hemelen, want alsoo hebben sy vervolght de Propheten die voor u geweest syn, Matth. V. Hoe soude ick dan qualyck vaeren? Hoe soude my eenige vrees of schrick benaeuwen, daer ick diens hulp en bystant alreede soo overvloedelyck gevoel? Hy heeft my in het eerste ondersoeck soo bygestaen, dat sy met al haer vissen en vragen niet de minste schult in my konden vinden. Noghtans hebben sy my al veroordeelt sonder defensie te hooren; niet om saecken die tegens Chri wetten stryden, maer om soodanige dingen, die ick volgens myn ontfangen talent gehouden en verplight was te doen. Ick hadde de verklaringe van myn text, uyt I Petr. II, 4, 5 genomen, geabsolveert, en als ick besigh was met myn Toehoorders aen te wysen, hoe verre Godes wyse gedachten van de blinde oordelen der wereltsche menschen verschilden, die

{==287==} {>>pagina-aanduiding<<}
groot aghten tgeen van Godt veraght wort, en verwerpen tgeen by Godt uytverkoren en dierbaer is; en als ik haer boven dien, uyt het exempel J.C. selfs dit bekraghtigende, vertrooste, dat sy by de menschen wel veraght en vervolght en verkettert wierden, siet, soo koomen sy tot ons met sweerden en breeckysers in plaets van stocken, de gemeente in de boeten slaende, en my ter vierschaer voor de E.A. Magistraet dagende. Ick geboot haer ten eynde toe gerust te zyn, en righte myne woorden tot dese verwoede; daervan nogh eene soo geraekt wiert, dat hy met tranen syn bedreven daet beschreyt. Myn Predicatie geeyndight hebbende, soo sleepte men my voor den raet, daer men met my soo gehandelt heeft als U.L. uyt myn broeder al sult verstaen hebben. Het schynt dat de E.A. Magistraet met my op het rigoureuste niet en sal handelen; dewijl se aen eenige heden toegelaten hebben my in myne banden te besoecken. Ick hebbe my tot nogh toe op eenige kussens moeten behelpen en nogh niet uyt myne kleeren geweest; dogh sal nu een bedde versoecken. 't Sal my hoope ick niet geweygert worden. Dit maekt my eenighsins lange en naere nachten, omdat my de slaep niet seer en quelt. Dogh dit is d' ongewoonte. 't Sal wel beeteren. Andersins ben ick in alles wel gerust, sal met lydtsaemheyt een geluckige uytkomst verwaghten en de saeken Gode beveelen. Laet ondertusschen, bidde ick, niet nae en soeckt alle middelen tot myne ende der gemeente van Campen vryheyt dienende by de hant te nemen. Kondet Uwe dispositie toelaeten, soo diendet ghy eens nae Amst. te reysen om met D. Limburgio, D. Provoostio 1) en D. Curcellaeo raet te nemen wat in desen te doen staet. Want de gemeente van Campen heeft nae dese drie persoonen een brief geschreven, en my versocht om U.E. te versoeken, dat ghy mede derwaerts reysen soudet, om als vader met U raet haer by te woonen. Ghy sult
U sonder twyffel niet beswaert vinden voor my te doen wat D. Curcellaeus voor syn soon gedaen heeft 2). Och dat Godt gave dat dese myne banden tot

{==288==} {>>pagina-aanduiding<<}
vrydom van dese gemeente moghten strecken! Stelt, bidde ick, in alles U herte gerust. Ick sal my met Godes hulpe wel voorsightigh genoeg dragen. Gedenk myner in Uwe gebeden, gelyck ick Uwer mede altyt gedencke. Deus providebit.
Hiermede, waerde ouderen! beveele ick U L. in Godes schut, die U L. en my met al die geene die ons lief syn lange in gesontheyt en voorspoet tot saligheyt onser zielen wil behouden, met myne dienstelycke groetenissen 1). Weest van my hertelyck gegroet. Groet onse suster en de haren en vergeet my in Uwe gebeden niet.

Haestigh in myn gevanckenisse tot Campen, desen

U getrouwe Broeder G. Konerdingk.

3.

Examen.

Goetgunstige Heer en Vriendt salicheyt!

Ick hebbe niet konnen naelaeten UE. te verwittigen wat datt er voor de E.A. Heeren van Campen met my verhandelt is, opdat UE. weete dat Godt de Heere myne mondt in alle myne woorden soo geregeert en bestuurt heeft, dat de E.A. Magistraet my niet (met) de minste schyn van recht om yets anders heeft kunnen verdoemen, dan alleen om saeken die my duncken dat geen vonnis en verdienen.
Want weet, dat ick, voor de Magistraet komende, met reverentie en respect haer in alles hebbe ontmoet, haer tituleert met de naem van Achtbaere, Genaedige of Gestrenge Heeren.
De Heer president geboot my hem te naederen, en vraegende sprack hy my met dese woorden aen:
Vrage: Jonghman, hoe is U naem?
Antw. Georgius Konerdingh.
Vrag. Van wat lantschap?
Antw. Ick ben een Steinfurter, die in syn jonge jaeren met myn Vader in Holl. gekomen ben, wanneer myn Vader om drangh der conscientie dit lantschap, twelck myn geboortlant is, most verlaeten.

{==289==} {>>pagina-aanduiding<<}

Vrag. Hoe oudt syt ghy?
Antw. Ick hoop haest myn 22 jaer, soo Godt gesontheyt en leven vergunt, te volbrengen.
Vrag. Hebt ghy hier lange geweest?
Antw. Maer omtrent 3 weecken. (Vrag.) Tot wiens gelogeert zynde? Antw. Dat laet de liefde die ick mynen goeddoeners schuldich ben niet toe te segghen; kan en sal over sulcks niet segghen.
Vrag. Hoe veel mael hebt ghy hier gepredickt? Antw. Maer 2 mael. Vrag. Van wien syt ghy hier ontboden? Antw. Van niemant. Vrag. Syt ghy dan niet wettelyck beroepen en gaet predicken? Antw. Ick ben nogh niet wettelyck geroepen van een gemeente, want ik ben nogh een proponent; maer ben evenwel hier niet sonder wettelyckheyt of order gekomen, want ik ben herwaerts gesonden van die welcke ick schuldigh en genegen ben in soodanige dingen te gehoorsamen. Vrag. Welcke syn die? Antw. De Directoren van onsen Societeyt. Vrag. Welcke syn die? Antw. De twee 1) Professors te Amsterdam en een te Rotterdam. Vrag. Weet gy niet dat wy wetten van de H.M.H. Staeten hebben, die der Arminianen te samen komsten verbieden? Antw. Ick weet wel dat die eertyds syn gepubliceert, maer ick daght niet dat die tegen my op het hardtste souden uytgevoert worden.
Doe sprack de jongste in den raet 2); waerom ik my van de president tot hem keerde. Vrag. Wel hoe? heught het U niet wat aen den anderen proponent 3) voor desen geschiet is? Antw. Jae, maer ik daght dat de tyt de rigeur van die wet hadde verandert. Vrag. Hoe kondt ghy dat dencken, dewyl die wet nogh niet publyck is te niet gedaen? Antw. Niet alle wet wort te niet gedaen door publycke Abrogatie; want oock als een wet niet altyt op 't rigoureuste uytgevoert wort, dat is een teecken datter eenige lacsatïe in de wet is, of dat se temet haer kraght sal verliesen. Ende aldus, hoe konde ick meenen, dat die gestrenge wet, eertydts gepublyceert, tegen my op het rigoureuste uytgevoert soude worden?

{==290==} {>>pagina-aanduiding<<}

Hier op sweegh dese Heer stomp stille. En nae eenige stilte begon de Heer President aldus:
Vrag. Weet gy dan niet, dat wy een politycke magistraet syn, die oock de religie sal en moet maintineeren? Antw. Dat weete ick en alle Remonstr. zeer wel; en daerom syn wy oock soo gehoorsaem in alle dinghen die de Politie aangaen; maer
(Hier brack de President myn rede, en wilde dat ick simpelyck met weynigh woorden soude antwoorden. Want ick wilde spreecken van het reght der Overheyt in Goddelycke saeken, en hoe verre dat wy haer in dezen schuldig waren te gehoorsaemen).
De Heer President ginck dan aldus voort:
Vrag. Syt ghy ons in alles gehoorsaem: waerom beroert ghy dan onse Stadt, geheyme t'samenkomsten maeckende? Antw. Hoe maeken wy daermede eenige beroerte; wy gaen immers op het eynde van de Stadt stille in een hoek, niemant moeyelyckheyt doende of ergernisse gevende. Vrag. Hebben wij niet kercken? Daer willen wy dat de Religie alleen sal geoeffent worden. Antw. Onse Conscientie laet niet toe in desen uwen wille te doen. Vrag. Wat spreeckt ghy van Conscientie? Wy doen niet als de Papist, die terstont met de menschen nae 't vier gingh; daer hadde doe conscientie plaats, niet hier, dewyle wy maer de geheyme t'samenkomsten simpelyck beletten. Antw. (Wy bedancken de A. Magistraet voor haere medogentheyt. Dogh weet, dat wy het almede sullen lyden, soo de A.A. Heeren met evengelycke rigeur gingen). Evenwel en verscheelt dit van der Papisten doen niet, dewyl beyder doen tot éen eynde en ogenmerck streckt. Soeckt ghy niet, als de Papisten, geheyme vergaderingen te beletten, en alsoo den menschen in 't oeffenen van haer Godsdienst, die se in Conscientie verstaen reght te syn, te dwinghen? Het doen dan verscheelt maer in de manier; dat ghy met saghter middelen doet, dat deden de Papisten met hardere.
Hierop swegen sy en deden my buyten staen.
Ick wiert doe met een dienaer beleefdelyck op een kamer geleydet, daer terstondt houdt opgeworpen wiert om my te warmen.
De dienaer soght met my een praetjen te maecken, en begon aldus: Heer, het is quaet regenachtigh weder, gelyck het de heele somer geweest is. Tis soo, seyde ick al sughtende,

{==291==} {>>pagina-aanduiding<<}
maer nae quaet weer verwaghten wy sonneschyn. Want soo ist met alle dingen. Want daer is niet waeraghtiger dan dat het alles veranderinge onderworpen is. En dus aghte ick, dat nae dese myne en aller Remonstranten verdruckinge eener blyde sonneschyn zal volgen. Doe seyde de dienaer: Ick soude maer wel gemoet syn. Ick antwoordde: Ick hebbe goeden moet. Want ick hebbe al lange geleert dat het lot van de discipulen Christi is, voor de Magistraet als boosdoeners gesleept te werden. Matth. X. En Chri belofte, die hy in desen aen syn discipulen dede, die maeckt my ten volle gerust. Matth. V: 10. Maer dit maeckt my moeyelyck, dat die geene die aldermeest de liefde en vrede behoorden te soecken, aldermeest van liefde en vrede vervreemt syn. De Magistraet soude ons dit niet doen, ten waere sy van deze aangestuwt wierde. Godt wil het haer beyde vergeven.
Doe wierd ick wederom door schellen binnen geroepen en ick most sonder spreecken myn sententie aenhooren, welcke aldus luyt, nae den inhoudt:
Dewyl G. Konerding hier 2 mael gepredickt heeft, in onse Stadt comende sonder ontboden te syn of sigh aen de magistraet aen te geven, ('t welck strydigh is tegen het gebodt der H.H. Staeten), en dat ten eynde om heymelycke conventiculen te maecken en alsoo onse Stadt te beroeren. Soo ist dat de Magistraet barmhertigh synde, en na rigeur der wetten niet handelende, my besloegh in de boete van 200 gulden te betaelen. En dat op heden, of anders soo lange in apprehensie te blyven tot dat die somme betaelt wiert.
Sy vraeghden my of ick de sententie hadde verstaen? Ick antwoorde al sughtende: om twee Predicatien te doen. Doe seyde de President: wel wy souden U nogh wel meer kunnen vraeghen; maer ghy syt strafbaer omdat ghy tegen de wetten der H.H. Staeten gedaen hebt. Ik antwoorde: Dat kont ghy wel doen; ghy sult de waarheyt hooren en geen schelmstucken in my vinden. Al wat de liefde die ick mynen naesten schuldigh ben vermagh, dat sal ick Uwe Aghtbaere openbaeren.
De president brack weder myne rede en vraeghde my:
Kunt ghy die 200 gulden betaelen, en dat op staende voet?
Antw. Dewyl ick maer een proponent ben, en hier gekomen om het Evang. te verkondigen, wat soude ik hier met soo veel gelt doen? Vrag. Soudt Dirck Sweertsen niet willen verschieten? Antw. Dat weet ick niet, en ick en begeer dat oock niet, want

{==292==} {>>pagina-aanduiding<<}
myn Professoren, die my hier gesonden hebben, die sullen my oock wel raeden wat ik in desen doen moet. Ick kan niet belooven voor en aleer ick van hen, als ook van myn lieve Vader bescheyt hebbe.
Doe seyde de President: Gaet dan soo lange af; en terstont slooten sy my op een kamer met dubbele slooten toegegrendelt.
Aldus hebben sy met my gehandelt. Ick hebbe my met geen minste woord niet verloopen; hadde ick dat gedaan, sy soudent wel in myn sententie geset hebbe. Ick lyde dan niet om quaet als een quaetdoener, maar als een opreght Christen, om Chri naem en waerheid; waervoor ick genegen ben het uyterste quaet geerne uyt te staan. Hierom ben ick ook gerust, en bereyt liever in myn banden het leven te laeten, dan met daeruyt verlost te worden de vryheyt van conscientie te doen aerselen gelyck voor deesen geschiet is. Dogh dit is myn eenige bede, dat ghy U des Evangeliums niet schaemt; Ghy moet daerom niet naelaten de waerheyt voor den mensch te belyden, al ist dat U daerom vervolginghe aengedaen wert. De eerste Christenheyt heeft de vryheyt van Chri naem te belyden met soo veel bloet en sweet gekoght. Belieft het Godt, dat ick der vryheyt, nu eenighsins verdruckt synde, met myn banden en bloet wederom sal opreghten, wel aen, ick ben bereyt, volght myn exempel in desen vry nae, want ick weet Godt sal my in dit myn voornemen stercken. Stierdt dit met den eersten nae Amsterdam aen myn broeder. En schryf hem uyt mynen naem dat hy het aen D. Provoost laete leesen; en dan terstont aen myn Vader sende. Schryf oock hoe ick my droegh als de dienaers tot ons in quaemen. En of ick in desen en anders de gemeente wel of quaelyck nae haer sin gedaen hebbe. Laet D. Provoost, als die my gesonden heeft, en op wiens oordeel ick de A. Magistraet geseyt hebbe dat ick de 200 gul. sal betaelen, niet een woort anders schryven, als het geene 'twelck tot vryheyt van Campen strecken kan. Ick ben geresolveert in myn banden te blyven en het uyterste te verwaghten. Ggy kunt derhalven aan D. Provoostium schryven wat ghy wilt dat hy aan my schryven sal. En nae dat geene sal ik my voor de magistraet reguleeren. Die 200 gul. te betaelen, dat is altyd vroegh genoeck. Laet ons dan eens sien wat het geven wil. De Cipier, als ghy gesien hebt, die toont hem vriendelyck; hy belooft my geen boecken te onthouden;
en aldus hoope ik ondertusschen, myn studïen die sullen door myn

{==293==} {>>pagina-aanduiding<<}
banden geen afbreuck lyden. Tis ware, ick kan hier sittende de waerheyt niet voortplanten; maer sal, hoope ick, met dese myne banden anderen tot grooter naerstigheyt en yver int hanthaven der waerheyt ontsteecken, en de vryheyt verwerven, waerin de waerheyt op t' lest nogh sal floreeren. Dit, bidde ick, waerde Vrindt, komt in alles nae; en, kan het syn, soo stiert het morgen naer het veerschip. Indien ghy het oock tot op dinghsdagh houden wilt, soo gelieft de t'saemenspraeck die ick met de magistraet gehouden hebbe eerst uyt te teyckenen.




4.

Msr. Msr. Johan Konerdingh, synde ten huyse van den veel ervaren geneesmeester Isaack Lambertse Barrevelt, chirurgyn, woonende recht achter de Zuyder Kerck op de Breestraet tot Amsterdam.

post.

Liefwaerde Janbroer. Ick hebbe Uwen brief wel ontfangen, en Uwe gesontheyt daeruyt verstaen. Ick dancke Godt voor goede gesontheyt, Hy gelieve ons beyde en alle vroomen. lange in welvaerentheyt te behouden tot saligh onser sielen. Ghy hebt van my den staet van myne gevanckenisse begeert door weynigh letteren te weeten. Ick sal u begeerte in desen voldoen.
Ick sitte op het Stadthuys in een redelycke groote kamer, wiens venster met dicke ijseren tralïen beset zyn, en die door 2 dubbelde deuren gesloten is. Ick ben daerin wel te vreden; maer 2 dingen soude ick nogh wel wenschen op dese kamer te hebben: een bedt en een secreet. Ick hebbe nu al 10 dagen hier geseeten, dogh hebbe nogh niet uyt myn kleeren geweest; ick hebbe 2 kussens tet een peuluw, een bank tot een bedt, en myn mantel tot een deecken. Met dit huysraet moet ick my behelpen, en dit is de oorsaeck dat my de slaep niet seer lastigh valt; als ick 2 of drie ueren op een naght geslaepen hebbe, soo ben ick al seer wel vergenoeght. Ick sal het, hoope ick, wel gewent worden. Ick meene oock nog niet om een bedde aen te spreecken, dewyl dat myn gevanckenisse verswaeren soude. Soo haest D. Curcellaeus haer om een bedt versoght doe braghten sy hem terstont op de Hagen-Poort. Ick sal het dan nogh 8 daghen aensien, tot dat ick van Amsterdam bescheyt kryge

{==294==} {>>pagina-aanduiding<<}
wat apparentie daer is van my te verlossen. Soo ick hier nogh lange sitten soude, soo most ick een bedt versoecken. Maer 't meeste dat my druckt is, dat ick hier geen secreet hebbe en met myn behoefte doen waghten moet op de komste van den cippier, welcke maer 2 mael des daeghs by my komt, des morgens te elve en des avondts ten 7 ueren, en hierover hebbe ick somtyts sulcke benaeuwtheyt dat my de traenen van pyne uyt de oogen bersten, en die menschen dickwyls voor Godt gedwongen ben te beklaegen over dit hartseer, dat se my soo onverdient aandoen. Hy is een reghtvaerdigh wreecker, hy salt haer oock wel vergelden.
De cippier verschaft my goede eetbare spysen. Hy soude wel wat sindelycker kunnen te wercke gaen en delicater kunnen opschaffen; maer het is hier te Kampen, en hy soeckt ook syn profyt. Sy hebben my op een gulden 1) des daeghs geset, en daer moet voor hem wat overschieten. Want elck is gaeuw in het syne.
Ick hebbe weynigh geselschap en weynigh aenspraek. Om den 2den of derden dagh komt er een by my; want de Burgemrs. willen niemant by my laeten dan Diderick Sweertsen en nogh 2 andere van onse gemeente; dogh sooder yemant van Amsterdam quam, die soude wel by my mogen komen. De cippier en syn huysvrouw syn my redelyck gunstigh; sy souden myn vrinden geen toeganck weygeren.
Ick brenge myn tyt door met leesen. Ick hebbe een testament by my en het boeck van Episcopius tegens Heydanum 2) twelck ick byna al eenmael uitgelesen hebbe. Ick hebbe ook de tsaemenspreeckingen van Erasmus. Met dese boecken kan ik myn tyt wel deurbrengen. Ick hebbe in een tyt van 2 daeghen sonder boecken een oratie gemaekt, die ick van de weeck hoope in den vollen raet te doen. Sy moeten wel steenen herten hebben, soo sy daerdoor niet beweeght en werden om my te ontslaen, en de Remonst. vryheyt tot het plegen van haer Godtsdienst vergunnen. Ick kan Godt de Heer niet genoegh dancken voor synen inwendigen troost. Ghy weet dat ick een afschrick hadde om

{==295==} {>>pagina-aanduiding<<}
alleen in donckere plaetsen te gaen; nu sterckt my Godt soo met syn geest, dat my de minste verbaestheyt nogh schrick en treft, hoe wel ick hier alleen des naghts op het Stadthuys ben, en op deese naere kamer sitte. Als ick myn gebedt gedaen hebbe soo gae ick soo gerust liggen of ick tot myn ouders te huys was. Godt hoope ick sal my verder genaedigh syn, en my uit de handen van deze conscientie-beulen haest wederom verlossen. Laet niet nae en verwittight my hoe, en op wat wyse dat die van Amst. myne verlossinge sullen tenteeren; gaet tot D. Provoost en bedanckt syn huysvrouw voor haar schryven, en haren rycken troost, haer seggende, dat ick wel gerust en te vreden ben, en dat ick al lange wel gemerckt hebbe, wat het lott van een opreght Chr.en is en wat troost onse Salighmaecker syne discipulen daertegen heeft gegeven. Versoeckt van haer te weten, wat hoope sy tot myne vryheyt hebben, offer al yet en gedaen is, of sy by de Staeten niet kunnen te weegh brengen. De gemeente van Campen wil my wel terstont verlossen, wanneer voor haer geen hoope is, dat sy vryheyt sullen bekoomen konnen. Weest hierin immers neerstigh en schryft noyt brief of maeckt ons bekent, wat in die saeke gedaen wordt. De gemeente verlanght hier soo nae, dat als er van u een brief gekomen is, sy des naghts met 3 of 4 teffens aan myn venster komt roepen; daer ick dan de brieven aen een touwetje ophale, en gelesen hebbende weder met een touwetje neerlate. Daerom schryft noyt brief of doeter wat by tgeen tot hoope en troost dienst. Schryft hoe dit by de Burgemeesters tot Amsterd. genomen wordt, en yet anders dat ons dienstig is te weten, 'twelck ons in onse hoope van vrymoedigh onse Godsdienst te mogen pleegen kan verstercken. Gaet ook tot onse Daniel en seght, dat dit de aerd van de Calvinisten is, of hy nogh soo verbastert en obstinaet kan syn, dat hy oock in desen haer kan gelyck-geven. Ick hebbe oock een brief van onse Hospita gekreegen, daer in sy schryft, dat sy hebben vroolyck
geweest, dat sy op myn gesontheyt hebben gedroncken. Ick wenschte wel dat sy met sulcke brieven wel voer. 't Schynt dat dat volck niet dan van slempen, dempen en moyweer speelen en weet. Schryft haer dat ick het niet waghten en kan om te schryven, dat ick haer doe groeten. Ghy kunt haer myn staet en gelegentheyt wel vertellen. Schryft haer, als sy weder schryven willen, dat sy dan een brief door U bestellen moeten, en als ghy die dan kryght, soo doet hem open

{==296==} {>>pagina-aanduiding<<}
en doorleest hem, en soo sy niet anders en vervaet dan ydel sotte dingen, soo scheurt hem, want ick ben met sulck schryven niet vermaekt. Doet de groetenisse aen pietertje en haer lieve moeder, haer gesontheyt en een langh leven van Godt almaghtigh uyt mijn naam wenschende. Dat ick dit van mijn Hospitaes brieven geschreven hebbe, dat en hoeft ghy haar niet te seggen. Weest Gode bevolen en van my hertelyck gegroet. De donckerheyt belet my om meer te schryven, en ik sitte hier nu sonder een stucksken keers te hebben. Haestigh in myn gevanckenisse den 29 Octob. a. 1650.

U trouwe broeder G.K.




5 1).

WelEdele, Ernstfeste, ende Hoogh Achtbare en Genaedige Heeren.

Uwe E.E. onderdanighe dienaer ondergeschr. heeft onlanghs verstaen, hoe door u last zyn sone Georgius Konerdingius, zynde Proponent der Remonstrantsche Societeit tot Campen, geapprehendeerd is, en aldaer in strickter gevangenisse gehouden wordt, twelck den suppliant, zyn lieve huysvrouw en andere zyne aengehoorige in hertelicke droefheyt gestelt heeft, te meer alsoo deselve niet verwaght hadden, dat sulcx denselven haeren voors. daer van wegen de bedieninge des H. Evangeliums, in U.E.E. Stadt geschiet, (offer andere oorsaecken in Uwe E. sententie, jegens des suppliants soon uytgesproken, gemeldet werden, weet suppl. niet, als de copie derselve sententie niet hebbende) overcomen soude, dewyl zyn en aller R. R(emonstran)ten oogemerck in desen niet anders is als alle de waerh. die nae de godtsalicheyt is den toehoorders intescherpen, in Jesum Chr. onsen eenigen Saligmaker te gelooven en zyne H. geboden te onderhouden, voorts der Christ. Overigheid, onder dewelcke sy gestelt zyn, in alles gehoorsaem te zyn sonder alle oproerigheyt na Godes wille, oock selfs als haer yet geboden mogte. Welck oogenmerck

{==297==} {>>pagina-aanduiding<<}
de suppliant zynen sone, nu U.U.E.E. gevangen, mede neerstiglyck ingescherpt het, over sulcx verwachtende dat hetselve by hem in goede achtinge gehouden en tot nutoe achtervolgt is, en voorts oprechtiglyk achtervolgt sal worden. Alsoo hy evenwel in U.U.E.E. gevangenisse gehouden wordt, en by U.U.E.E. hem opgelegt is de boete van 200 gl., nae betalinge van dewelcke men ontslaginge uyt zyn gevangenisse toegeseyt heeft, kan de suppl. niet naelaten mits desen te verclaren, dat noch deselve, nogh zyne sone maghtig zyn sulcke somme te wege te brengen. Hy sal syne soberen staet U.U.E.E. best connen openbaren, indient U.U.E.E. gelieven soude goedert. uyt hem te vernemen aengaende dat hy noyt een stuyver van zyn ouders geerreft, ja, zyn vader vroegh in zyn kindtsche jaren overleden zynde, heeft hy by anderen moeten onderhouden en by de studien gevoordert worden. Hy is nu omtrent 28 jaren predicant, eerst onder zyne Graf. Genade tot Steinfurt, maer geduyrende welcken dienst hy niet alleen door de ondragelycke lasten des duytschen oorlogs is gedruckt, maer oock door de Steinforsche priesters ten heftigste vervolgt, sulcks oock datse, als de suppl. haer verbodt van niet te predieken niet heeft konnen gehoorsaemen, sy 500 Goutgl. op zyn lyf gezett hebben tot een belooninge van die hem in haere handen soude leveren, en nieuwe kledinge aen die geene die hem souden dootschieten, en welck perickel hy suppl. niet soude hebben connen ontgaen, ten waere de maghtige handt des Alderhoogsten hem soo genadelyck bewaert en uytgeholpen hadde. Niet lange na sulcke geledene droefheyt (door welcke hem oock van zyn geringe tractement vast niets overig was), t.w. Ao 1634, is hy met syn huysvrouw en 4 kinderen tegen den harden winter boven alle vermoeden schielyck uyt zyn dienst gestooten alleen van wegen de leer der RRten, in de bekende 5 art. voorgestaen e
{== afbeelding 	==} {>>afbeelding<<}
    
 heeft over
sulex in Hollandt sich begeven moeten; maar en heeft niet sonder groote beswaerlickheyt sich en de zynen tot nog toe konnen onderhouden; te meer door die kommerlieke jaeren, die ondertusschen gevallen zyn, gelyckerwijs U.U.E.E. deselvige niet onbekent gebleven syn. Met welck verhael de suppl. U.U.E.E. heeft moeten moeyelick vallen, om daer mede klaerlick te toonen, dat de opgeleyde boete van 200 gl. te betaelen, hem en syn sone niet mogelick en is.
Hierom keert hy suppl. sich tot U.U.E.E., biddende en dat niet sonder traenen, die Godt reghtvaerdig siet, en weet uyt hoe

{==298==} {>>pagina-aanduiding<<}
benauwden hart die voortkomen, dat U.U.E.E. goedertierlyck gelieft haere sententie te revideren, en myn soon van syn gevangenisse te ontslaen en soo syn vryheyt te laeten genieten. De suppl. niet anders bevinden kan, dat hy in 't geen hy gedaen heeft Godes H. woort heeft gevolght en sulcx te doen schuldigh was. Van U.U.E.E. als wyse en Godtvresende overigheden houdt de suppl. wel, dat se in desen mede meynen wel te handelen; maer wy syn menschen, veele dolingen des verstandts onderworpen, en oversulcx ist nodigh dat wy malcanders lasten draeghen en met vergevinghe en toegevinghe ons onderlinge ontmoeten, volgende Godes gebodt en exempel, die ons in Christo onse sonden vergeven, ist dat wy onsen evennaesten vergeven. De suppl. dan bidt U.U. E.E. met dieper ootmoedigheyt en om Godes en Jesu Christi wille syn versoeck voorsz. genadelick in (te) willigen en de ontslaginge van zynen sone, sonder de betalinge van soo eene ons onmogelycke boete, te bevelen; 't welck de suppl. U.U. EE. te vierigher bidt, vresende, aengesien de gevangene, soo hem suppl. geseyt wordt, wel in een eerlicke kamer door U.U. E.E. gonstige ordinantie wert gehouden (in 't welek de suppl. U.U. EE. christelycke medogentheyt erkent) maer in desen kouden tyd met geen bedde en genoegsame kleedinge voorsien is, en sulcx te meer, alsoo hy corts voor syn vertrek op Campen van een sware sieckte oock boven hope genesen is, en andersints van een swacke dispositie is, en hy lichtelick in een ellendige sieckte mogte vallen. Om 't welck dan voortecomen, den suppl. toonder deses, zynen schoonzoon, alsoo des suppliants swackheyt niet toe en laet, dit U.U. EE. oock met vallen op zyn knyen (soo hy uyt benauder hert doen soude, tegenwoordig synde) te kennen te geven, gesonden heeft, om dese requeste in U.U. EE. handen te leveren, onderdaniglyck versoeckende dat hem toeganck tot U.U. E.E. wedervare, en hy des suppl. sone, door UU. E.E. christel. meedogentheyt losgelaten zynde, met sich brengen moge. De
suppl. dit van U.U. E.E. onderdaniglyck versoeckende en genietende, sal blyven U.U. E.E. hoogh verplichtede dienaer, en niet nalaeten, soo lang hy leeft, God den Heere te bidden, dat Hy U.U. E.E.; als oock de gantsche vermaerde Stadt Campen met salige-welvaert ryckelyck segene, en U.U. E.E. voor die barmhertigheyt, die de suppl., als voorsz., van U.U. E.E. so angstelyck nu versoeckt, syne Goddelicke barmhertigheyt t' allen tyde,

{==299==} {>>pagina-aanduiding<<}
en insonderheyt in de uyre des doots late vaderlicke tot eeuw. 1. genieten. Dit wenscht van gantscher harte

U.U. EE. diestschuldighe en willighe dr. J.A.K.
9 9bris

(volgt een Latijnsch onderschrift, dat onleesbaar is).

6.

Eerwaerde Heer D. Provoost.

Weet myn goede gesontheyt, welcke ick mede van U E. en d' andere vrienden haest met vreughden hoope te vernemen. Ick hebbe niet konnen naelaeten U.E. te verwittigen wat my heden in de vierschaer met de A.A. Magistraet is voorgevallen, opdat U.E. in alles wat my int toekomende te doen staet, my met uwen wysen raet mooght bywoonen. Ik verscheen heden met haer believen in de vierschaer, seggende of ick op het gesonden request door myn vader een barmhertigh en goedgunstigh antwoort moghte bekomen. De Heer President antwoorde my, dat hetselve voor den vollen raet wel was gelesen, maer dat er nogh niet besloten was, dat daerop tot antwoort diende. Hij geboot my buyten te staen, sy wilden daer van met malkanderen sprecken. Als ick ten 2den mael wiert binnen geschelt, soo wert my geantwoort, dat in de sententie was beslooten dat most onveranderlyck vast blyven; sy en wilden haer vonnis niet nederwerpen. Ick antwoorde, dat en hoefde niet te geschieden, want men most het voor geen weerroepen aghten, wanneer een strengh vonnisse, doch met gereghtigheyt gevelt, met barmhertigheyt wiert uytgevoert. De gereghtigheyt moet met barmhertigheyt verselt zijn, anders is (seyde ick) summum jus summa injuria. Een ander sprack weerom: ghy hebt tegen de Placcaten van den lande gedaen, u vonnis is barmhertigh en gereghtigh. Ick antwoorde, dat ick tegen de placcaten van den lande niet gedaen hebbe, vermits die door contrarie-doen van die geene by welcke se eertyts zyn gesnoert t' eenemael waren te niet gedaen. (Ick gebruyckte die redenen die in myn oratie verhaelt zyn). Men wilde my naeuwelycx hooren, want de President brack aldus myn reden: u vonnis is gevelt; ghy moet die 200 gul. betaelen. Ick antwoorde; het is voor my en myn ouders onmogelyck, doet

{==300==} {>>pagina-aanduiding<<}
dan, bidde ick, in desen barmhertigheyt. Hy antwoorde: Die u hier gesonden hebben, de Societeyt, mogen u ook weder lossen. Ick antwoorde, dat dat niet en soude nogh konde geschieden; myn vader most dit selfs betalen, gelyck oock Curcellaei vader gedaen hadde. Ick seyde, dat sy souden gedencken, dat sy dus myn lieve ouders sweet en bloet souden uytputten, en dat, omdat ick myns naesten saligheyt had soecken te bevorderen, wilt ghy my dan togh met een lange gevanckenisse quellen, ick sal het met gedult opnemen. Der vroomen traenen en sughten (seyde ick weenende) klimmen op tot Godt, die sal het hiernamaels maecken en righten. Hiermede ginck ick schreyende, nadat ick haer alle eerbiediglyck hadde gegroet, weder in myn banden, die sy behalven alle slooten nogh daer en boven met een dicke ysere kramme voor 2 dagen hebben versien, opdat sy my immers wel en vast mogen bewaeren.
Seer Eerwaerde Heer, dit is het geene dat my om weldoen van Christn wedervaeren. U.E. sal my dan nu met raet gelieven by te staen, hoe ick my in 't toekomende sal hebben te draghen. Ick sende U.E. hier een oratie die ick minder als in 2 dagen gemaeckt en int net geschreven hebbe. Dese is van eenighe Borgers gelesen, die genoegh konden sien, dat my gewelt geschiede; maer men wil my in den raet niet hooren spreecken. Dese hebbe ick door aenstaen van de gemeente gemaeckt, en soude se volmondigh in den raet met Godes hulpe genoegh gedaen hebben; maer dit Desseyn is te vergeefs. Men moet andere raet schaffen. lek hebbe dan voorgenomen (soo dit by U.E. gevonden wordt) een brief aan Plantius, een van de Campersche Predicanten 1) te schryven, en hem van zyn schuldighen plight te verwittigen, versoeckende of hy by de A.A. Magistraet voor my wil intercederen. Soo U.E. dit goet vindt, soo laet dit met den eersten weeten, en U.E. gelieve my eenige materie te suppediteeren die daertoe dienstigh is; want ik hebbe maer een Test. en Psalmboeck als oock Chronologiam Guthberleti by my, soo dat ick nu in alles myn eygen concept moet volgen. Soo dit middel niet dienen wil, soo kan ick niet by de handt neemen dan met Patientie het eynde verwaghten en de saecke Gode beveelen.

{==301==} {>>pagina-aanduiding<<}

De gemeente versoeckt wederom instantelyck, dat sy antwoort op haer brief met den eersten moge bekoomen. Ick bidde van haerentwegen, dat dit niet langer uitgestelt en werde; sy hebben wel raet en woort van doen.
Weet oock, dat sy heden een arme vrouw, die in het huys woont dat wy van de somer gebruyckt hebben tot ons leerhuys of kerck, voormiddagh en aghtermiddag, hebben strengelyck geexamineért, willende uyt haer weten, wie van de gemeente haer in dat huys geset hadde? Sy heeft geseght, dat die persoon in Frederickstadt is. Sy wilden, seyde sy, van haer 300 gul. hebben tot boeten. Sy antwoorde, dat sy arm was en niet en hadde. Sy dreygden dan dat sy pant wilden haelen. Haer wert geantwoort, dat haer goet en huysraet geen 25 gul. waert en was. Sy seyden: dan moet ghy de Stadt ruymen; wy sullen u uytbannen. De vrouw antwoorde, dat sy dit doen konden nae haer gelieven, maar dat het Godt wreecken soude, soo sy haar tegens de koude winter uyt de Stadt met haar onnoosele kint dorsten bannen.
Soo groot is de wreetheyt. Hoe kan het Godt gehengen! Laet dan bidde ick niet nae, Eerwaerde Heer, of schryft met den eersten aen dese gemeente, die soo seer gedruckt wordt, uwen raet, hoe sy haer in alles heeft te draegen. Dit sullen wy alle met smerte verwaghten waerom ick dan eyndigende U.E. met u lieve Huysvrouw en alle andere vrienden in Godes bescherminge beveele met onser aller groetenisse aen U allen. Haestigh in myn gevanckenisse op Saterdagh door my

U.E. onderdanige dogh nu bedruckte dienaer G. Konerdingh.




7 1).

Liefwaerde Vader en Moeder. Ick hebbe u brief wel ontvangen en met vreughden U.E. gesontheyt verstaen. De goede Godt wil u en my nogh lange in gesontheyt behouden,

{==302==} {>>pagina-aanduiding<<}
tot saligheyt onser zielen. Wat my belanght, ick dancke hem voor goede gesontheyt. Doch weet, dat men ons hier te Campen met deselve hardigheyt voortgaet te persen als sy begonnen hebben. Sy hebben de lieden voorleden maendagh doen aenseggen, dat se mosten geld geven, of dat de H. Magistr. belast hadden des volgenden daeghs pant te laten volgen. Dit is geschiet; sy hebben de ryckste eerst aengesproocken en met goetwilligen pandt laeten volgen, soo dat een uytroepende over de volle straet: soo de Heeren reght hebben om ons overt hooren van Godts woort pant af te persen, ick sal haer myn bruylofts-kleet niet onthouden, twelck hy op de drempel van de deur leggende, tegen de dienders seyde: soo ghy der reght toe hebt, tast het aen. De dienaers dit hoorende hebben tselve met traenen opgenoomen en naet Stadthuys gedragen. Soo hebben meer andere gedaen, tot 5en int getal, de andere al te maelen hebbende belooft oock te doen. Ick hebbe haer soo veel in my is vermaent, datse immers dogh geen bitterheyt souden spreecken of doen, oock geen gelt geven, opdat se daerdoor niet en souden billicken haer onmenschelycke procedueren. Want ick laete my voorstaen, dewyl men breucke geeft om quade delicten, dase dus vrywillig gelt gevende, met haer doen souden betoonen, dat het hooren van Godts woordt een delict was, waarover men gehouden wiert breucke te betaelen. Hierom syn sy geresolveert haer tegens gewelt niet te stellen, maer met vreugde de rovinge haerer goederen aen te zien. Soo moet het gaen, sullen wy den naem van Christenen draegen. Wy alle hebben nu nogh grooter hoope tot vryheyt als te vooren. Want sy hebben nu wel pant van de rycken gehaelt, maar van veel arme lieden, die der wel 25 int getal zyn, die naeuwelycks vant'eene broot tot het ander komen kunnen, daer en sullen sy geen pant of krygen, en sy schaemen haer die in sulcken wintertyt uyt de Stadt te bannen. Hoe sullen sy t'dan maecken? Ick hebbe gisteren met vreughden van een besonder
vriendt verstaen. die haeren raet mede frequenteert, welcke my vertrouwelyck seyde, dat ick maer goede moet soude hebben. Hy hadde wel soo veel van de Borgems. gehoort, datse van de arme geen pant kunnende krygen, den ryken ook het haere om die armen souden weergeven, dewyl sy elck over eenen kam mosten scheeren, en den eenen geen pant konden afpersen en den anderen vryschelden. Ick twijfele oock niet eens of se sullen my wel in een kort los laeten, want de Borgemrs.

{==303==} {>>pagina-aanduiding<<}
syn ten hooghsten tot myn vryheyt genegen, en ten waere dat 2 of 3 hadden geweest, die het door last van de predicanten hadden tegengehouden, ick hadde mogelyck al los geweest. Daer syn 2 jufferen geweest die de Borgem. int particulier hebben begroet en myn vryheyt door reden gesoght te bevorderen; sy syn by meest alle wel ontfangen; maer daer wasser een die hadde anders geen rede gegeven dan uytbulderende: Al woudt ghy duysent daelders geven, ghy sult hier togh geen vryheyt krygen, want de predicanten willent dogh niet hebben. Ick hoorde met vreughden de goede wil van de Borg., maer met droefheyt dat die geene wiens plight het is den vrede te verkondigen, soo onchristelycke jae onmenschelycke practycken oeffenen, en haeren dortschen afgodt, diese met reden niet en konnen verdedigen, met geweld staende te houden. Ick was hierom verleden dinghsdaegh soo wat melancholyck en ginck des naghts in der haest desen brief, die ick hierachter geschreven hebbe, maecken, en stierde se met de Cippiers vrouw aen de Coster, diese aen de predicanten in de volle kerckenraet zittende in de tegenwoordigheyt van 2 Borgemrs, gelyck beright is, heeft bestelt. Maer ick hebbe geen antwoort nogh ontfangen. Sy moeten haer wel schaemen soose myn begeerte niet voldoen. Ick hebbe geschreven, als ick het hoope voor Godt te kunnen verantwoorden. Ick schreume haer niet, want sy mogen my overtreffen in jaeren en wysheyt of geleertheyt, maer niet in waarheyt; dus ben ik wel getroost en twijfele niet, soset hert hebben en durven my aen boort koomen, of ick sal met Godes hulpe alle haer sophisteryen als vlas verbreecken. Ick hadde de brief eerst int latijn geschreven, maer eener, wiens naem ick niet magh melden, riet my dat ick hem int duytsch soude oversetten, om datter veel van de kerckenraeden en magist. zyn die geen latyn en verstaen. Ick liet my geseggen en setten hem int duyts over en hebbe hem dus gesonden. Want ick ben wel verseeckert dat hy by de kerckenraeden
en magist. of al gelesen is, of sal gelesen worden. Kan dese brief geen operatie doen, soo geef ick de moet nogh niet verlooren; het gaet tegen het feest 1), dan sullen alle Heeren mede ten Avondmaal gaen; en soo hebbe ick voorgenomen aen de Magist. een Christelyke aanspraeck te maecken. Ick hebbe Godtlof al yet gekoockt, datse niet als klockspys sullen verdouwen,

{==304==} {>>pagina-aanduiding<<}
of Godt de Heer nogh gelieve te geven dat ick de geboorte onser Saligh. in vryheyt tot Campen helpen vieren moghte. Myn vertrouwen is vast en seecker dat het sughten van soo veel vroome herten, die onse waerheyt toegedaen zyn, nogh wel eyndelyck sal verhoort worden, Hierom kan ick niet nalaeten om Christi, als oock om harent wille, door alle mogelycke middelen onser aller vryheyt te soecken. Dit is het gene, Liefwaerde Ouders, dat ick U voor dese tyt hadde te schryven. Waermede ick dan eyndige, U en alle vrinden een vroolycken Kerstdag en een gelucksaligh Nieuwe jaer van herte toewenschende, met myn dienstelycke groetenisse; gelieft myne gebiedenisse te doen aen myn lieve Broeder en suster, hare twee lieve sonen van mynent wegen 3 mael kussende; idem aen juff. Verloo en haere kinderen, Jacob Isaackz. etc. Haestigh in myne banden tot Campen, den 15/5 Decem. a. 1650.

UL. onderdanige en getrouwe Soon G. Konerdingh, gevangen om Chri naem en waerheyt.




8.

Liefwaerde Vader en Moeder Ick hebbe U.-L. brief wel ontfangen en met vreughden U.E. gesontheyt daeruyt verstaen. Ick dancke Godt voor goede gesontheyt, maar ben niet weynigh bedroeft over den doodt van myn waerde vrindt Cs. van Waerden 1). Godt, hoope ick, is syn ziele genadigh geweest, die ons en alle menschen een salige uere wil verleenen. Wat de saeck van Woerden 2) belanght, dewyl sulcx niet nae wensch kan geschieden, soo sal ick met geduld op wat beeters hoopen en my daeronder gerust stellen. Evenwel ick wenschtet anders te zien soot nogh anders konde gedaen werden. Tis myn oock geen minder droefheyt geweest, dat de Goudsche gemeente nu mede van soo waerden Herder 3) ontbloot is. Maar wat sullen

{==305==} {>>pagina-aanduiding<<}
wy doen. Elcke dagh heeft zyn avont, en niemant isser die den doot ontvlieden kan. Hy is nae myn oordeel gelukkigh, dat hy eenmaal vant tooneel der werelt verlost is. De werelt laghte my wel eer wat schooner toe, doen ick alleen op haer verniste schoonheyt aghtede, als nu, die ick haer blanketsel en masker afgetrokken hebbende, tot in haer binnenste magh beschouwen. Want men kan nogh de minste verlossinge niet speuren, en de hoope daertoe wordt door haer wiltheyt, die men daegelycx ziet, t'eenemael verdooft en uytgeblust. Ick kan niet sonder traenen verhaelen, hoe dat onse gemeente, aengesproocken zynde om die opgeleyde boeten, het alderchristelyckste request aen de E. Magistraet gepresenteert heeft, waermede sy door veel kraghtige reden van die opgeleyde boeten soght ontslagen te zyn: maer in plaets van daerdoor beweeght te worden, soo toonde men sich verwoeder als te vooren. Sy deden des maendaghs daeraen de kleeren van Jimertjen Eckelbooms verkoopen (dat is die doghter die voor 2 jaeren klederen tot pandt syn afgegeven) opdat se daermede moghten aen alle R.R. toonen, dat haer klederen en panden soo meer souden gedaen worden, byaldien sy int betaelen van dese boeten halstarrigh waren, en in plaets van vrywilligh geldt te geven, tegen haer wil van de dienaers pand nemen lieten. Tis wel waer, sy hebben nogh niemandt meer sint dien tyt om de boeten aangesproocken, maar de Cippier heeft my inder waerheyt met droefheyt verklaert, dat sy omtrent een uer nae dat het request in den raet ingelanght was, weer op een nieuw hadden last ontfangen om de opgeleyde boete te eyschen. Soo seer syn se verhardt in haer boosheyt, dat selfs het alderchristelyckste request op haer niet gelden kan. Evenwel hebben dese Campers nogh goeden moet en vertrouwen, dattet wel gaen sal. Wat my belanght, ick ben wel te vreeden, ja, alwaert dat ick myn leven hier in dese plaets soude moeten enden, twelck ik hoope Godt almaghtigh te sullen verhoeden. Soo even heeft Juff.
Tengnagel 1) by my geweest die my yet vertelt heeft daer ik niet weynigh om vergenoeght ben geworden, Ick hoope nogh binnen een maent met Godes hulpe U.L. allen in gesontheyt te sien. Desen ingeleyden hebhe ick al voor 8 daegen ontfangen.

{==306==} {>>pagina-aanduiding<<}
Vader gelieve daerin te doen wat hem goed dunckt. Soo Vader aen Neef Benthem schryft, soo gelieve hy my te ontschuldighen, omdat ick nu hier gevangen worde gehouden. Ick danck myn broeder voor zyn brief. Ick bidde hem en U, lieve Vader, dat ghy niet nae en laet of alle sondagh aen my schryft; de vorst sal het ons mogelyck haest beletten. Hiermede zal ik eyndigen. En U, lieve ouders, broeder en suster in Godes bescherminge beveelen; U.L. alle hartelyck groetende. Doet myne gebiedenisse aen Alle vrienden en bekenden. En schrijf my eens wat de Contrarem. te Swamm. (Zwammerdam) van deese myne droefheyt seggen. Haestigh in myn banden tot Campen op vrydagh a. 1650 f. 
{== afbeelding 	==} {>>afbeelding<<}
    
 29 IX br. Jul.

U.L. onderdanighste Soon, G. Konerdingh.

Lieve Janbroer. Wilt desen brief met den eersten aen Vader bestellen, als oock desen ingeleyden van onsen Neef Benthem. Syt van my hertelyck gegroet en groet alle vrienden.

Uw broeder G.K.

Eersamen seer discreten Sr. Sr. Johan Konerdingh, enz.




9.

Liefwaerde Vader. Ick hebbe niet konnen naelaeten U.E. te verwittigen tgeen van deese weecke is voorgevallen, naemelyck, dat de Heeren van Campen nogh dagelycks harder tegen my procederen. Men heeft my voorleden donderdagh doen aanseggen, dat ick nae desen maar op 10 sts. sitten sal, en byaldien ick de opgeleyde boeten niet in weynigh daghen kome betaelen, soo sullense my op water en broot setten. Men wil nu niet toelaten datter een eenigh mensch my koome aenspreecken. En aldus meenen sy met hardigheyt het gelt my af te persen. Dogh ick ben wel getroost en gewilligh alles met een Christelyck gedult te verdraegen en uyt te staen. De Cippier die het my uyt last van de Heeren aanseyde, was selver soo ontstelt, dat hy met tranen van my wegh ginck. Want ick tastte hem hardelyck aen, en bewees hem dat hy daerin syn Heeren niet ge-
{==307==} {>>pagina-aanduiding<<}
houden was te gehoorsamen; maer gehouden was volgens het exempel der Aegyptische vroetvrouwen te doen Exod. 1. En dat dede ick tegen hem te vrymoediger, omdat ick hem t' eenemael in het Remonstrantsche gevoelen gebraght hebbe; soo dat hy volmondigh uyt tegen my bekent heeft, dat hy wenschte noyt het Cippierschap gekregen te hebben, of eerlyck daarvan te konnen ontslagen werden. En als hy my dit aanseyde, soo geboot ick hem, dat hy syn Heeren soude weerom uyt myn naam seggen, dat ick met blytschap haer gebodt hadde ontvangen; en hoewel sy meenden, dat ick door dese hardigheyt soude vertsaeght werden, dat sy haer dit niet inbeelden zouden. Dat ick beter in Chri leer en waerheyt gefondeerd was en vaster op Chri seckere beloften steunde, dan dat ick soo lafhartig soude zyn en schreumen de grootste moeyelyckheden daarom uyt te staen. En dese woorden heeft hy oock weerom aan de Heeren geseyt, maer hoe die by haer genomen syn en kan ick uit hem niet gewaerworden. Ick sie ondertusschen dat dit myn seggen soo veel by hem te weegh gebraght heeft, dat hy de meeste hardigheyt tegen my niet meer en toont. Want hy laet my des Avondt nu by syn
haert koomen en dan aan syn taefel eeten. Ick hebbe mede aen haer Predtcanten doen seggen, datse niet behoorden nae te laeten my te versoecken, alsoo sy gehouden waren voor anderen de gevangenen te besoecken, en my, die se hielden te doolen, daer van te onderrighten. Want my is vertelt dat dese woelgeesten sich op eenige plaatsen hadden laeten verluyden, dat wij de schandelyekste ketteryen voedden dieder gevonden wierden, en hierom doght my dat ick schuldigh was haer daerover aen te spreecken. Maar sy hebben het hert niet gehadt voetby't stuck te setten, Sy haeten het light, omdat haere wereken boos zyn. Godt almaghtigh, hope ick, sal nogh eyndelyck haer boosheyt ontdecken, datse haer eigen quaet mogen sien en verfoeyen.
Soo even wort my weer vertelt, dat de Heeren sullen nu seecker voortgaen om de Remonst. die in de predecatie geweest zyn te executeeren. Sy hebben de cedul daer haer namen opstaen al voor eenige daegen aen de Executeur overgegeven: Maer in plaets van 25 gul. soo eyschen sy maer de helft. Sy quamen met 4 dienaers tot eenen Jan Eckelboom, die wel de voornaemste is onder de Rem., welcke haer antwoorde, dat hy de Heeren niet schuldigh was, nogh geen delict hadde bedreven

{==308==} {>>pagina-aanduiding<<}
waerom hy hoefde boeten te geven; dat hy een burger was en soo de Heeren met hem als een burger wilden handelen, soo moesten sy hem te reght stellen; dat hy 't inder eeuwigheyt niet gesint was te geven, nogh dat dit niemant van de Rem. souden doen; en meer andere redenen. Waerom sy van hem wegh gingen en hebben nae hem niemant meer aangesproocken. Wat sy nu in de andere weecke doen sullen, dat weet Godt. Wat de gemeente belanght, die is geresolveert geen gelt te geven maer het uyterste te verwaghten. Sy worden ondertusschen t'enemael verhart in haer boosheyt; en, ten waere dat eenige waeren die het tegen hielden, sommigen souden boos genoegh syn om het uyterste te volbrengen. Een van de Borgemrs, genaemt Lange, zynde een Predicants zoon, welcke als President de eerste stemme gaf, dat men my op twee blancken off op water en broot setten soude, soude het bikans nae syn wil gekregen hebben, hadde het niet van een ander te niet gedaen geworden. Soo hardt souden sy wel te werk gaen, soo se maer haer boose wil moghten uytvoeren. Hiermede sal ick eyndigen, en wenschende U, myn lieve Ouders, alles dat wenschelyck is, met myn dienstelycke groetenisse. Gelieft myn gebiedenisse te doen aen alle Vrienden. Lieve Janbroer, gelieft den inhoudt van desen aen D. Provoost gaen vertellen en dan desen met den eersten aan myn Iieve ouders bestellen. Haestigh in myn banden tot Campen desen 24 Novemb. a. 1650.

U.L. onderdanighste Soon G.K.

Eersamen, voorsienigen seer discreten Johan Konerdingh, enz.

10.

Liefwaerde Vader. Ick hebbe alle uwe brieven die oyt aen my geschreven zyn wel ontfangen; selfs oock dien, welcke U.E. met die Campersche bode gesonden heeft. Ick was desen brief siende, niet weynigh verwondert, dat die boef welcke hem mede hadde laeten gebruycken om my te vangen, en toen ter tyt de grootste verwoetheyt pleeghde, nu soo verre was verandert, om my int briefdragen te dienen. Och gaeve Godt dat de herten van dese Campersche heeren soo mede moghten verandert

{==309==} {>>pagina-aanduiding<<}
worden! Ick hadde al lang gewenscht om gelegentheyt te hebben om op uwe brieven te antwoorden, en myn wedervaeren te verwittigen, maer de vorst heeft my ten deele beledt, ten deele oock het verwaghten van antwoort op myn requesten. Ick sal dan nu al 't geene sich korts toegedragen heeft, met weynigh letteren bekent maecken.
Weet dan dat men besigh synde dien December met panthaelen, des volgenden daeghs heeft opgehouden, dewyl ick ten selven daege aen de Predicanten hadde geschreven. Ick hebbe mede verstaen dat eenige Borgemeesteren van haer syn aengesproocken; en dat sy groot medogen betoont hebben met my te hebben, maer hoe haer dit ter herten heeft gegaen, sal U.E. terstont vernemen. Soo haest eenige Borgem. vernaemen dat ick aen de Pred. hadde geschreven, soo was yeder op het begeerighste de brief te sien. Dese seydent aen andere meentslieden; die aent gemeene volck; int korte het gerughte van dese brief liep de heele Stadt deur, en elck brande van begeerte om de brief te lesen. Op dat dese begeerte nu moght voldaen worden, soo schreef ick hem 3mael uyt, en stierden hem deur de Stadt. Elck die de brief las, genoeghde hem qualyck over de proceduren, die men my aandede, siende dat ick tselve gevoelen beleet, tgeen in de Kerck geleert wiert (want de gantsche Stadt is nogh Remonstrants, en worden door de veynseryen der Predic. deerlyk geblinddockt, die de gruwelen der Reprobatie, gelyck alle dwersdryvers plegen, listelyck en weten te verswygen). En dewyl het tegen de hoogtyt ginck, en dat men het h. Avondm. op het kerstfeest soude bedienen, soo wiert den Pred. ommegaende, dat dickwils voor de schenen geworpen, jae met heftigheyt verweten dat sy en de Magistr. met my onchristelyck handelden. Hierover waeren dese niet weynigh versteurt, en siende dat myn brief haerlieden geen kleyn hinder en moeylyckheyt aenbraght; soo begonnen sy die overal op het lelyckste af te maelen, my voor een stoute warrevogel scheldende, en de Remonstr. leer voor lasterlyck by elckeen uitroepende. Daer was eenen Petraeus 1) die hem niet en schaemde ten huyse van den Wel Edel. Heer van Kerckwijck te seggen, dat hy door medogentheyt myn brief hadde aghter gehouden; maer nu siende dat ik die selfs ondert volck hadde gestroyt, soo
hadde hy het voorgenomen de Acht-
{==310==} {>>pagina-aanduiding<<}
baere Magist. aen te dienen. Merckt, bidde ick, de verkeertheyt van dese woelgeesten, die haer met redenen niet durvende verdefenderen, de magist. versoecken, om argumenten voor haer te maecken die sluyten, en thesis te stellen die onwederleggelyck syn. Soo haest my alle dese dingen vertelt wierden, soo beweeghde ick 2 van onse gemeente, om de Predicant, aan welcke ick geschreven hebbe te vragen of sy myn begeerte hadden volbraght en goet antwoort van de Magist. hadden ontfangen? Dit wiert int werck gesteld, en na veel andere redenen, soo beloofden sy met handt-tastinge haer uiterste best te sullen doen, om de Magist. tot de ontslaginge van myn banden te bewegen. Maer tegen haer beloften deden sy terstont by elck daer se konden, jae publyck op de Predickstoelen, en schaemde hem Plantius niet den Remonst. voor scheurmaeckers, kerckenbedroevers en dwaelgeesten uyt te schelden. Ick hoorde dit met traenen vertellen, en hebbe dikwyls gewenscht en Godt gebeden, om eenige gelegentheyt te hebben, dat ick deze onbeschaemde lastermuylen haar mont en tonge moght besnoeren. En soo ick wenschte, soo geschiedent. Een seecker Borgermeester en de Rente-meester van Wieringen hadden hier op de Hagepoort yet te besigtigen, welcke verselt waeren met twee meentsmannen, waervan deene genoemt is Doctor Ram. Dese quamen op de bestemde dagh en nae dat se haer affairen verright hadden, soo deden sy de cippier vier stoocken en brandewyn haelen; men verloste my mede voor een tytlanck uyt de gevanckenisse en men dede my by t' geselschap int hoekje van de haert sitten. Hier nu gelegentheyt hebbende, roerde ick myn tonge lustigh. Soo dat Doctor Ram toornigh wordende, zynde mede een geslagen Calvinist en ketterdoder seyde, dat de magist. reght dede dat se ons soo perste, dat wy scheurmaeckers waeren, en haer voor dezen 't selve hadden aengedaen, doe onse haen koningk was. Ick hadde 2 dagen te vooren de Apologie van Grotius 1) gelesen, en konde met de grootste redenen dese blaeskaeck de mont stoppen; ick weerde my derhalven als een man, soo dat desen Ram door schaemte niet en wist waer hy sigh soude laeten en most swygen als een block. Dit raeckten terstont en des volgenden daeghs door de gantsche Stadt. De Rentemr. van Wieringen ginck en

{==311==} {>>pagina-aanduiding<<}
seyde by elck die hem voorquamen, dat den Rem. syn hoornen hadde afgestooten, en dat de Doctors kinderen wierden, alse de waerheyt wilden bestryden. Hierover waeren alle de Calvinianen niet weynigh verstoort, en stoockten waer sy konden, om des te meer brandt te maecken. Onse Remonstranten gingen ondertusschen by elck en seyden, dat de Predicanten t' hert niet en hadden, om my of met de mont of door geschrifte te antwoorden. Hierover waeren de Predicanten mede niet weynigh gestoort, en beschuldigden my van stoutigheyt, seggende dat ick de Heeren wilde braveren, en haer hadde getart en uitgedaeght. Een seeckere matron, daer de Predic. altyt op de vloer sitten, die oock veel vermagh by de Borgemrs, seyde op een seeckeren tyt tegen een van onse gemeente gelyck haer van de Predicanten was voorgesongen. Ick hadde 't selve niet verstaen off ick schreef haer inderhaest desen brief, half gedwongen zynde van eenige onser gemeente.

Godtsalige Matron, Ms-vrouw etc. Salut.

Alhoewel ick by my selven vastelyck hadde besloten, alleen aen Godt mijn noot in dese ellendige banden te klagen, nogh oyt meer met letteren of woorden myn vryheyt door voorspraeck by yemant uwer borgeren te soecken, siende namelyck dat het veyliger was voor my te swygen, dan door spreecken of schryven (twelck soo ik hoore, ick weet niet door wat verkeertheyt ten ergsten genomen wort) hinder te krygen: Evenwel noghtans soo kan ick niet naelaeten wederom de pen opt Papier te setten, om my by U.E. en alle redelycke lieden van een blaeme, die my, soo ick met droefheyt verstae, van een valsche lastermont opgedight wort, te purgeren en te suyveren. Weet dan, dat my heden berigt is, hoe dat my eenige valschelyck achter myn rugge voor stoudt en vermetel

het verdere ontbreekt.




11.

Wel Edele Hoog-Aghtb. Heeren, mijn Heeren Borgemren en Raet der Stadt Campen enz.
Ick hebbe U.H.A. voor 8 dagen een register van al hetgene dat ick hebbe ter hande gestelt, en om Godes en Christi wille

{==312==} {>>pagina-aanduiding<<}
gebeden, om daervoor d' ontslaginge van myn banden te mogen bekomen. Edogh het gelieft U.H.A. niet de minste barmhertigheyt of medogentheyt aen my te bethonen. Soo worde ick dan gedronghen en geperst door de ondraegelycke en onlydelycke koude U.H.A. weder om de ontslaginge van myn banden aentesoecken, biddende U.H.A. die boeken en klederen voor soo hoogh of laegh te willen aennemen als U.H.A. die sal gelieven te pryseren. Het resterende belove ick soo haest te sullen betaelen, als ick by myn lieve ouders sal komen. Want en twyfelt niet of myn L. ouders sullen eerder het laetste stuck broots uytgeven om soodanige penningen te fourneren, dan my in soo veel ondraeghelycke moeyelyckheden langer te laten, in welcke ick als d' alderberughtste hondt van U.H.A. tot groot nadeel van myn gesontheyt worde gehouden. En opdat U.H.A. van dese myne belofte magh verseeckert zyn, soo bidde ick, dat my een van U.H.A. boden magh versellen, om 't gelt wederom te brengen; of soo U.H.A. dat niet en gelieft, soo gelieve men my by myn eet en vroomigheyt te gelooven, dat ick het met de eerste gelegentheyt sal herwaerts senden. Dogh ick hoope nogh op U.H.A. goetgonstigheyt, deselve wederom om de barmhertigheyt Godes en J. Christi biddende, dat U.H.A. my gelieve genaedelyck in voorgaende vryheyt te stellen, of sich te willen laeten vergenoegen met al hetgene ick hebbe, en U.H.A. opoffere. Waermede ick dan sal eyndigen, U.H.A. alle salige welvaert en heyl toewenschende, met myne ootmoedige en dienstelycke groetenisse.

Haestigh met tranen en rillige vingers in myn banden tot Campen door my U.H.A. gevangen

G. Konerdingh. 9 Jan. 1651.

op den kant staat:

Schepenen en de Raet, het versoek van Suppt. in behoorlycke deliberatie gelegt hebbende, verstaen, dat soo wanneer suppt. voor de boete van twee hondert kar. gl., waerop suppt by haer Achtb. geclaert is, nae behooren sufficante borge sal gestelt hebben, dat suppt. syner gevanckenisse sal ontslagen worden; Doch daer hy suppt. geene borge soude weeten te becoome, soo accordeeren haer Achtb. dat suppt. invaleria cautione sal mogen volstaen beloovende en sweerende dat suppt. in de tyt van een

{==313==} {>>pagina-aanduiding<<}
maent de voorsz. boete van twee hondert kar. gl. sal maecken dat alhyr aen den achtb. magistraet sal voldaen 
{== afbeelding 	==} {>>afbeelding<<}
    
 betaelt worden, 
{== afbeelding 	==} {>>afbeelding<<}
    
 sal alsdan daerop syner gevanckenisse gerelaxeert worden.

Datum den 9 January A. 1651

G. Hof. 1) Secret.
1651.





{==314==} {>>pagina-aanduiding<<}

Een geheim gezelschap aan het Hof van Max III Joseph van Beijeren.

Door Dr. G.D.J. Schotel.

In het jaar 1745 werd, kort na den dood van keizer Albert (20 Januarij), door de 21jarige prinses Maria Antonia van Beijeren, dochter van den overleden keizer, zuster van den regeerenden keurvorst Max III Joseph, te München een geheim gezelschap gesticht, dat den naam droeg van Gezelschap der Inkas of van de Orde der Vriendschap.
Wij weten niet welk reiziger of welk boek de aandacht der prinses op den ouden Peruviaanschen staat vestigde, doch zeker is het dat de schilderachtige voorstellingen van het idyllisch leven van dat volk diepen indruk op haar maakten; zoo zelfs, dat het verlangen hij haar ontstond, eene vereeniging van mannen en vrouwen te stichten, die de volkomen eensgezindheid en onschuld van dat volk navolgde, en als den toestand der eerste menschen in het paradijs wederom in 't leven riep. In den aanvang bestond die geheime vriendenbond slechts uit weinige leden. De prinses zelve was grootmeesteres, de keurvorst grootmeester, de hertogin Maria Anna, gemalin van hertog Clemens van Beijeren, dochter van palzgraaf Joseph Karel van Sulzbach, rathin, hertog Clemens, raad, prins Frederik van Tweebruggen (vader van den lateren koning Max Joseph) en de vorst van Furstenberg, waren ridders. Men kon te recht zeggen (schreef een ongenoemd lid) dat dit wel het uitgelezendste gezelschap was, daar niemand tot den

{==315==} {>>pagina-aanduiding<<}
vriendenbond werd toegelaten, tenzij hij nadrukkelijk bewezen had voor waarachtige vriendschap vatbaar te zijn. Volgens de statuten moest men omtrent elkander de hartelijkste vriendschap koesteren, maar niet meer; in geval een ridder of een ridderin elkander aan hun pligt herinnerden en men zich niet verbeterde, moest men de orde verlaten. Zulks moesten ook zij die niet het diepste stilzwijgen bewaarden omtrent alles wat er in de bijeenkomsten omging en hetgeen men elkander toevertrouwde. Alle broeders en zusters moesten elkander behulpzaam zijn, zich geen magt over elkander aanmatigen, wanneer zij verschil hadden het vereffenen, of door de grootmeesteres laten beslissen; twee dagen waren aan feesten toegewijd: de dag der stichting en de verjaardag der grootmeesteres; ook hield men op deze dagen kapittel.
Geen broeder of zuster, die in eenige liefdebetrekking tot een der leden stond, werd tot de orde toegelaten.
Op het zegel der orde waren deze woorden gegraveerd: La fidélité me mène; het parool was Sincère; het ordeteeken een Inkasring in granaten gevat met een grooten steen in het midden, waarop de woorden L'ordre de l'amitié en Maria Antonia er tusschen gegraveerd waren. Die ring moest men aan den kleinen vinger der linkerhand dragen en nimmer afleggen. De door de grootmeesteres opgelegde straf bestond uit eene geldboete, die aan de armen werd geschonken. Elk lid had een bondsnaam. Zoo heette de stichteres Sans quartier, de keurvorst Discret, Maria Anna Constante, hertog Clemens Timide, Prins Frederik Prévoyant, de vorst van Fürstenberg Solide. Dit eerste kapittel werd in een gondel op het kanaal van den slottuin te Nymphenburg gehouden en eenstemmig prinses Karolina van Hessen-Darmstad met den bijnaam Affable en de prinses (Antonia?) van Thurn en Taxis, met den bijnaam Estimable, aangenomen. Bij de plegtige aanneming moesten zij zweeren de statuten te onderhouden en elkander met de innigste en hartelijkste vriendschap te bejegenen. De vorst van Fürstenberg werd tot kanselier der orde aangenomen. Toen de prinses Maria Antonia met den keurprins Frederik Christiaan van Saksen huwde, (20 Junij 1747) werd de zetel van den bond naar Dresden overgebragt en aldaar kapittel gehouden. De te München gevestigde tak verkreeg den naam van La langue de Bavière. In het eerste kapittel, te Dresden gehouden, werd, op voorslag der grootmeesteres, den Sardinischen gezant aan het hof van Dresden,

{==316==} {>>pagina-aanduiding<<}
Charles von Serron, tot lid aangenomen en besloten na den dood van een lid zijn ring aan de stichteres terug te zenden. En daar de gravin Kaiserstein gestorven was, zonder dat de ring was teruggegeven, ontving de vice-kanselier L'incorruptible bevel, den kanselier Le Solide op te dragen hem op te eischen. In de tweede zitting werd de bondseed vernieuwd, verder tot de opname van den graaf en de gravin Rex, wegens hunne uitstekende en algemeen erkende verdiensten, besloten; welke opname met veel plechtigheid geschiedde. In de derde zitting werd haar den naam van Aimable, hem die van Inébranlable gegeven. Aan het slot van de protokol las men dat het gezelschap na zoo vele ceremoniën zich eindelijk paarsgewijze en qualité de chevalier et chevalière verwijderde.
Dat vriendschapsbond was geheel in den geest der 18de eeuw; een kind des tijds, toen zich het gevoelsleven en de sentimentaliteit algemeen ontwikkelde, en werd ook elders nagevolgd.





{==317==} {>>pagina-aanduiding<<}

De klokluider. *)

Door Codonophorus Ahenostomus Simandrius, Klokluider.

Het moet ter eere van de kunst van klokluiden gezegd worden, dat zij onder al de middelen om in de wereld gerucht te maken, het onschuldigste is.

southey.
Onze tijd is eigenlijk lang zoo democratisch niet als hij er gaarne den schijn van zou willen aannemen. Wèl hebben wij in onze hedendaagsche maatschappelijke en rechts-toestanden in Europa juist niet meer het kastenwezen der oude Egyptenaren of der vroegere en latere Indiërs; wèl geeft de kleur van onze hoeden of van de zonneschermen onzer dames niet, zooals in China of Japan, onzen hoogeren of lageren mandarijnen-rang te kennen; wèl wordt onze maatschappelijke positie of den rang, dien wij in de eene of andere hiërarchie bekleeden, niet, zooals bij een Turkschen pacha, aangeduid door een grooter of kleiner getal paardestaarten, - maar toch heerschen bij ons, in Europa, en in de XIXde eeuw, nog zeer algemeen, ja, meer dan ooit, rangen en standen. Zelfs, al wil men er niet voor uitkomen, en al noemt men het niet met dien naam, toch bestaat het kastenwezen, in zekeren zin en tot zekere hoogte. En nog meer! Er bestaat in Europa zelfs ook slavernij, slavenleven, en dat niet maar alleen in de mijnwerken en fabrieken, ook buitendien

{==318==} {>>pagina-aanduiding<<}
genoeg in de groote steden, in de verblijven der ellende en in de holen der misdaad.
Het is intusschen niet over die feiten, verschijnselen en toestanden, dat ik mijne lezers hier wenschte te onderhouden. Ik wilde meer opzettelijk spreken over den stand, het ambt, de betrekking, het beroep - of welken naam men er ook aan zou gelieven te geven - van den schrijver zelven dezer bladzijden, die, zooals hij den lezer heeft bekend gemaakt, een eenvoudige klokluider is.
Dat ambt of beroep levert ook al eene merkwaardige proeve van de ebbe en den vloed, van het op en neêrgaan der wereldsche dingen. Men zal zeggen: dat de betrekking van klokluider al zeer nederig is, al werkt hij juist niet in de laagte, ja, al spreekt zijn orgaan zelfs zeer ‘uit de hoogte’....Het is waar, op den ladder der maatschappelijke rangen en standen staat de eerzame (dat woord ‘eerzame’ klinkt wel zeer zoetelijk en zeer lief, maar toch wordt het bijna nooit anders gebezigd dan in een ietwat ironischen zin!) klokluider op eene der laagste sporten. Hoogte en laagte zijn betrekkelijk. Och! het zijn eigenlijk altemaal maar begrippen, appreciaties, en zelfs wel vooroordeelen, met dat zoogenaamde hoog en laag in de wereld. Wie verheft zich, bijv. eeniglijk en alleen door zijne verdienste boven de hoogste en aanzienlijkste huizen en paleizen?....Wie anders dan - de schoorsteenveger!...En toch is de sociale positie van den schoorsteenveger, als hij het hoogste bereikt heeft, waartoe hij klimmen of zich omhoog werken kan, alleen maar hoog in den allerletterlijksten, in den wiskundigen zin. Dus - ook hierin is het alweer niet geraden om aan den letter te blijven hangen...
Maar het ambt of het beroep van klokluider is niet altoos even laag (of althans nederig) geweest, als het thans is of geacht wordt te zijn. Vele jaren geleden, in den bloeitijd der Middeleeuwsche kerk, waren de klokluiders geestelijke personen of behoorden tot den geestelijken stand. De klokken werden namelijk gerekend te behooren tot de ‘gewijde dingen’ (res sacrae), en mochten derhalve niet anders gehanteerd worden dan door gewijde, geordende (geconsacreerde) personen. Zij, die met het klokluiden belast waren, behoorden tot de presbyteri, en voerden, in verschillende landen en in verschillende talen, den titel van: clocheman of sonneur des cloches (Fransch),

{==319==} {>>pagina-aanduiding<<}
clockmannus (Middeleeuwsch Latijn), campanario (Italiaansch), campanago (Spaansch), enz. enz. De decretaliën wijden aan het ambt van den campanarius of klokluider een afzonderlijken titel (Titel XXVII van het Iste Boek). Zelfs telt de Roomsche kerk twee klokluiders onder hare heiligen, - mannen, die gedurende hun leven dat ambt (want toenmaals was het meer dan een beroep, - het was een ambt, en wel een geestelijk ambt) hadden bekleed bij de groote hoofdkerk van Sint Pieter te Rome. De een, Sint Theodorus, wiens feestdag samenvalt met dien van den eersten Christenmartelaar, Sint Stephanus, op den 26sten December, heeft zijne canonizatie daaraan te danken gehad, dat hij eens, op een vroegen morgen, toen hij, in zijn overgrooten ijver, wat al te vroeg was opgestaan om de lampen voor de vroegmetten te ontsteken, met eene verschijning verwaardigd was geworden van den patroon der kerke zelven, den ‘prins der Apostelen’. Nu begrijp ik zeer goed dat de ongeloovigen en sceptikers onzer dagen misschien zullen zeggen: de goede Theodorus zal wat slaapdronken geweest zijn propter hesternam crapulam, wat ‘katzenjämmerlich’, en zich de loddere oogen nog niet genoeg uitgewreven gehad hebben, zoodat hij alles zag, wat zijne verbeelding hem bij het morgenschemerlicht beliefde te laten zien, en hij lichtelijk een witten pilaar of marmeren zuil zal hebben aangezien voor den grooten ‘pilaar der kerk’, den man van steen, de Petra, den rotssteen, waarop de gemeente zou gebouwd worden. Maar ik wil mij niet ophouden met de wederlegging van zulke tegenwerpingen, die allicht voortkomen uit de zucht om den nederigen stand van klokluider te declineeren, door daaraan de eer te willen betwisten van
heiligen te hebben geschonken aan de kerk.
De andere heilige is Sint Abbondius, wiens feestdag valt op den 14den April. Deze heilige man ontving van den grooten Apostel, wiens tempelgebouw hij insgelijks bediende, de eervolle opdracht om een jong meisje, door den Apostel zelven tot hem gezonden, door handenoplegging te genezen van hare krankheid. Tot belooning van die mirakuleuze kuur werd hij, na zijn dood, door den stedehouder van Petrus heilig verklaard. En hierbij vrees ik dat niet alleen de ongeloovigen, maar ook de spotters nog bovendien, de schouders zullen ophalen. Doch - de heilige mannen zijn boven den spot en het oordeel der wereld verheven - zooals ten minste zijzelve en hunne bewonderaars zeggen.

{==320==} {>>pagina-aanduiding<<}

Dat de kerk uitdrukkelijk verbood de klok door leeken te laten luiden, vinden wij aangeteekend bij Fra Angelo della Rocca, van Camerte, der orde van den heiligen Augustinus, in zijn werk: Thesaurus pontificiarum, sacrarumque antiqq; nec non rituum, praxium, cet. (Romae, 1745), waar hij schrijft: ‘Campana nullo modo a Laïcis, et ab Ecclesiasticis non nisi supellicio pulsari debet’, d.i.: ‘De klok mag in het geheel niet geluid worden door leeken. en door geestelijken niet anders dan in hun plechtgewaad.’
En dit kan niemand verwonderen, wanneer men bedenkt dat de kerk het klokluiden zmnebeeldig beschouwde als eene prediking. De heilige Amalaricus laat zich dienaangaande aldus vernemen: ‘Het geklank der bazuin, en later het daarvoor in plaats gekomen gelui der klok, beteekent de prediking. De klok spreekt in metaal van boven uit de lucht. Het metaal beduidt het duurzame en luidklinkende. De klok heeft binnen in zich een ijzeren hamer (klepel), die haar slaat opdat zij gehoord worde. De klok beteekent den mond des predikers van het Nieuwe Testament, dat meerder is en luider klinkt dan de bazuin van het Oude Testament. Het klokketouw, dat zijn uitgang heeft van het hout (waaraan het is vastgehecht), beteekent het heilig woord des N.T. hetwelk afdaalt van het hout des kruises onzes Heeren. Dit hout wordt echter wederom van boven vastgehouden, omdat het kruis des Heeren samenhangt met - en verkondigd wordt door - de heilige profeten en patriarchen. Het touw gaat over in de handen der priesteren. Zoo moet de Schrift mee in het werk der priesters worden opgenomen.’
Uit die plaats kan men wederom zien, hoe in alle bestaande ceremoniën en functiën der kerkdienaars een mystieke of allegorische zin gevonden of gelegd werd, die meestal zeer gezocht, maar soms ook zeer geestig en vernuftig uitgedacht was. Menigeen onder mijne lezers zal wellicht niet geweten hebben dat een schijnbaar zoo onbeduidend ding als het klokketouw, nog zoo'n diepe en belangrijke beteekenis had, en dat het daarom, naar de voorschriften der kerk, niet met ongewijde handen mocht worden getrokken.
Maar tot mijn leedwezen moet ik erkennen: niet alle klokluiders zijn heiligen geweest. Wel zijn er, bebalve heiligen, voorname lui onder geweest. Men vindt vermeld dat een Russische

{==321==} {>>pagina-aanduiding<<}
Czaar, Fedor Iwanowitz, zulk een vermaak vond in 't klokluiden, dat dit bij hem tot een volslagen hartstocht werd, en hij uren lang in het zweet zijns aanschijns aan het klokketouw kon hangen. Het feit wordt verhaald door den beroemden reiziger J.G. Kohl (Reisen im Innern von Rusland u. Polen. I. 146 ff.) en door Heinrich Alt (in zijn bekend werk: Der Christliche Cultus, S. 66.). Of die Czaar een heilige geweest is, weet ik niet. Zeker is het dat de klokluiders wel eens eene slechte reputatie hebben bekomen, doch ik kan niet verzekeren of zij die hebben gekregen (verdiend is natuurlijk heel wat anders!) vóór of nà den tijd (en dus zou hier ook al weer een verband tusschen het post en het propter kunnen liggen) dat het klokketouw uit de gewijde priesterlijke handen is overgegaan in de ongewijde handen der leeken, die als kosters en andere subalterne kerkelijke bedienden, later en thans nog de klok hebben moeten luiden.
Men geeft namelijk den klokluiders nà dat zij wel is waar anderen ter kerk roepen door hun gelui, maar dat zij zelfs, als eenmaal hun werk is afgeloopen en de dienst in de kerk een aanvang genomen heeft, het touw wegbergen, een slippertje maken en stillekens wegduiken naar een dier tempeltjes of kapelletjes, die de Duivel gewoonlijk bouwt naast 's Heeren huis, en waar dan ‘de blauwe Engel’ (Cf. Hieronymus Jobs, S.S. Theol. Cand.), hetzij ‘het bruine paardje’ (Cf. P. Abrahamus à Sancta Clara), hetzij misschien wel (horribile dictu!) ‘de gouden klok’ uithangt, om daar, al drinkende, rustig af te wachten totdat de kerk uitgaat. Daarom hebben de klokluiders wel eens eene zekere reputatie als kroegloopers.
Zoo heeft men dan ook klokluiders gehad, die in de uitoefening hunner functiën zijn doodgeslagen, en wel door hun eigen instrument, misschien wel nadat - omdat - doordat - zij wat al te diep in 't glaasje hadden gekeken. Wie kan het weten!...
Zeker is het dat er grafschriften bestaan, die zulke catastrophen hebben vereeuwigd. Er zijn mij twee dergelijke bekend. Het eene is van zekeren Proculus, koster en klokluider van Sint Proculus, te Bologna, die door zijne eigene klok, of liever die van zijn naamheiligen, Sint Proculus, werd doodgeslagen. De omstandigheid: dat de klokluider ook zelf den naam van den patroon der kerk droeg, gepaard met de beteekenis van het Latijnsche woordje procul (dat ‘vèraf’ of ‘verwijderd van’

{==322==} {>>pagina-aanduiding<<}
beteekent), geeft een allergrappigst calamboureerend grafschrift, dat dus luidt:

‘Si procul a Proculo Proculi campana fuisset, 
Iam procul a Proculo Proculus ipse foret.’ 

Dat is:
‘Wanneer maar de klok der Sint Proculuskerk wat verder ware geweest van Proculus, den koster, dan lag gezegde Proculus nu niet zoo dicht hij de muren der Sint Proculuskerk.’
Op het graf van een anderen koster en klokluider, die door een slag van den zwaren klepel het leven verloor, leest men:

‘Hier ligt de koster Jan Leepel, 
Die leefde van de klok en stierf van den klepel.’ 

Te Helsingör werd, den 20sten April 1698 (dus nog niet zoo geheel in den tijd der sage en der legende), een klokluider, terwijl hij bij zekere begrafenis luidde, door de klok ‘opgenomen’ (hoe? - is mij niet gebleken; ik vertel het feit eene oude kroniek nà) en buiten den toren geworpen, over twee daken heengeslingerd, totdat hij in een boom hangen bleef. Hij kwam er echter af met den schrik en een gat in 't hoofd.

Werkelijk zijn de voorbeelden in het geheel niet zeldzaam dat klokluiders zijn gedood geworden in de uitoefening van hun beroep: het klokluiden. Veelvuldig kwam dat voor in tijden en in landen, waarin men nog de meening koesterde dat klokgelui een middel was om den bliksem af te leiden en te verdrijven. Men weet nu dat juist het tegendeel waar, en het klokluiden veeleer een middel is om den bliksem aan te trekken. Zoo hebben het althans de natuurkundigen onzer dagen geleerd, en een nederig klokluider onderwerpt zich gaarne en gereed aan de uitspraken der heeren geleerden.
Wèl is het oudste gebruik en de allereerste bestemming van de klok zeker geweest: het bijeenroepen der menigte, hetzij dan der gemeente of der kloosterlingen, zoowel tot het bijwonen der kerkelijke diensten, als bij gelegenheden van gevaar door brand of ander onheil. Intusschen is het bijgeloof al spoedig meê in het spel gekomen. Vooral toen het doopen en plechtstatig wijden der klokken in zwang kwam, begon men te meenen dat die heilige handelingen haar zekere geheimzinnige en bovennatuurlijke krachten mededeelden, zooals bijv. het vermogen om

{==323==} {>>pagina-aanduiding<<}
de duivelen te verjagen, onweders, hagel, pest, en allerlei en velerlei te verdrijven. Dwaling en gebrekkige kennis van de natuur met hare wetten en krachten hebben zich van enkele physieke verschijnselen meester gemaakt, daaruit verkeerde gevolgen getrokken en valsche toepassingen gemaakt. Het is een overoud volksgeloof dat de dreuning, teweeggebracht door kanonschoten en andere geluid- en gedruischmakende ontploffingen, zoomede het trillen der lucht, door klokgelui veroorzaakt, den dampkring zouden zuiveren en de natuurverschijnsels verjagen, waarvan men de schadelijke uitwerking vreesde. Het is inderdaad vreemd dat de landlieden, althans in sommige streken (waar het onderwijs nog gebrekkig en de verlichting nog gering is, ook nog zelfs in onze dagen), het klokluiden niet aanwenden als middel tegen den vee-typhus...Ik geloof niet dat het minder helpen zou dan andere middelen, door brallende advertenties als ‘beproefd’ uitgebazuind en uitge-Barnumd......
Volgens het aloude volksgeloof en bijgeloof zijn booze geesten de oorzaken en de voortbrengers der booze d.i. voor menschen (wezenlijk of schijnbaar) schadelijke dingen. Maar de toon der gewijde klok - d.i. de stem der kerk - heeft het vermogen en de roeping om de demonen te verjagen. Durandus, die omstreeks het jaar 1286 leefde en schreef, verzekert: ‘De kerk luidt hare klokken bij een onweder dáárom, opdat de demonen, hoorende de bazuinen des eeuwigen Konings, op de vlucht zullen gaan.’ Hieronymus Magius, die drie eeuwen later leefde, laat zich uit op dergelijke wijze (in zijn beroemd, nu zeldzaam geworden, maar zeer wèl geschreven werkje de tintinnabulis). Oude bescheiden, zooals inzonderheid kerkelijke rekeningen en soortgelijke, voor ‘bier, brood en kaas voor de klokluiders, gedurende het onweêr’, bevestigen mede de algemeenheid van het toenmalig in zwang zijn dier gewoonte. De Hervorming bestreed het bijgeloovig gebruik, waarschuwde en predikte er ernstig tegen. De bekende bisschop Latimer, die tijdens de Reformatie in Engeland zulk eene belangrijke rol heeft gespeeld, ijverde sterk tegen dat bijgeloof. Op dat punt is echter de Middeleeuwsche kerk en het hedendaagsche overblijfsel daarvan nog zóó weinig vooruitgegaan, dat de bisschop van Châlons, in Frankrijk, slechts weinige jaren geleden, bij gelegenheid van het doopen eener klok, nog dezelfde ongerijmdheden heeft durven uitspreken, die Latimer reeds meer dan drie eeuwen vroeger

{==324==} {>>pagina-aanduiding<<}
bestreden had. Hij zei o.a. letterlijk: ‘Als schildwachten op de torens geplaatst, waken de klokken over ons, en weren van ons de bekoringen van den vijand onzes heils, evengoed als de onweders en de stormen. Zij maken den hemel bekend met de nooden der aarde’.......
Indien dit zoo ware, zou de klepel der klok geen kleinere - misschien wel grootere?! - kracht hebben dan de tong van een bisschop, en kon het mitsdien wellicht zijne nuttigheid hebben de bisschoppen, de priesters, enz. eenvoudig te vervangen door klokken, die reeds dit vóór hebben, dat zij belangrijk minder aan onderhoud kosten! Ik spreek maar als een eenvoudige klokluider!.....
Nog in het jaar 1852 liet de bisschop van Malta al de klokken van het eiland luiden, met het doel om een vreeselijk opkomend tempeest te stillen. Trouwens, die gewoonte bestaat in landen, waar de Roomsche godsdienst heerschende en oppermachtig is, en dus de onwetendheid algemeen en het bijgeloof groot zijn, meer dan men wel meenen zou.
Intusschen bleef en blijft het klokluiden bij onweders, ook nà de Kerkhervorming der XVIde eeuw en onder de Hervormden, om geene andere reden dan - uit gewoonte, en ook ten gevolge van de wetenschappelijke (of, beter gezegd: onwetenschappelijke) dwaling: als zou de trilling der lucht, door klokgelui teweeggebracht, onweders, epidemiën, enz. verdrijven, nog steeds voortbestaan. Die meening is immers jaren lang, en nog niet zeer lang geleden, door de mannen der wetenschap verkondigd geworden. Een feit, in 1718 reeds in Bretagne voorgevallen en waargenomen, heeft het tegenovergestelde bewezen en menigeen overtuigd. In 24 kerken werd ‘in den geloove’, de klok geluid bij gelegenheid van en gedurende een zeer zwaar onweder, en al die 24 kerken werden door den bliksem getroffen. Daarentegen werden de kerken en torens, waar de klokken gezwegen hadden, gespaard. De beroemde natuurkundige, Arago, heeft echter zoowel de geloofwaardigheid als de gevolgtrekkingen van dit feit betwijfeld en bestreden. Onweders gaan - volgens hem - zeer dikwijls slechts langs smalle strooken van den dampkring. Nu is het mogelijk - en waarschijnlijk zelfs - dat de getroffen kerken juist in zulk eene smalle strook kunnen gelegen hebben. Ongelukken, aan klokluiders overkomen, hebben daarbij meer de aandacht getrokken dan de scheuren, barsten, splijtingen en

{==325==} {>>pagina-aanduiding<<}
andere accidenten, aan muren, torens en verdere deelen der kerkgebouwen toegebracht. Volgens Arago bewijst het bericht dan ook eigenlijk te veel - en, naar den bekenden regel der logica, bewijst het dus niets.
Misschien kan - voor sommigen - eenigermate tot oplossing dienen de omstandigheid dat het bedoelde onweder losbrak op een Goeden Vrijdag, als wanneer het verboden is de klok te luiden. Immers het volksgeloof der Roomschgezinden meent: dat van Witten Donderdag tot Paaschzondagmorgen de klokken door Engelen worden uit de kloktorens genomen en door de lucht heen naar Rome gedragen, ten einde opnieuw, voor een geheel jaar (langer schijnt zoo iets niet te houden of te duren!), door den paus te worden gezegend, en datgene, wat men, gedurende die drie dagen, in de torens ziet hangen, tijdens de afwezigheid der wezenlijke klokken, zijn eigenlijk maar schijnbeelden, spiegelbeelden, fata morgana, of zoo iets, van klokken. Nu werden op dien bewusten Goeden Vrijdag tòch de klokken geluid uit vrees en angst, en een toeval werd door de priesters geëxploiteerd en als eene straf des hemels uitgebazuind. 't Is en blijft nog altoos waar, wat ‘koning’ Voltaire een zijner personages laat zeggen van de priesters:

‘Notre crédulité fait toute leur science’....(Jocaste, in Oreste), 

Onwetendheid, overdrijving, kwade trouw, en allerlei, hebben hier samengewerkt om het feit in zijne authenticiteit (die wellicht zeer gering is geweest) gedenatureerd voor te stellen en over te leveren.
Ten jare 1789 werd de kerktoren te Passy door den bliksem getroffen, terwijl de bescherm-(!)klok geluid werd. Twee naburige kerken, waar de klokken ook geluid werden, en die zich toch ook bevonden in de strook of in den stroom van den atmosfeer, waarlangs het onweder toog, bleven gespaard. Een en ander had de uitwerking dat men onder de meer beschaafde en verlichte klassen het klokluiden, als bescherm- en voorbehoedmiddel tegen het onweêr, begon op te geven. Alleenlijk werd het nog in eere gehouden door de onwetende schare en door de priesters, die bij het voortduren der onwetendheid het grootste belang bebben.
In sommige landen van Europa is het klokluiden bij onweders zelfs verboden geworden van overheidswege. De koning van Pruisen, Frederik de Groote, verbood het, reeds in 1783, in alle kerken zijner staten. Ook in de Paltz, en in enkele diocesen

{==326==} {>>pagina-aanduiding<<}
van Frankrijk, werd het verbod uitgevaardigd. De prefect van Dordogne vernieuwde o.a. zulk een verbod nog wederom in 1844. Hij beweerde: dat het luiden der klok een onfeilbaar (sic!) middel was om juist den bliksem aan te trekken, en van die (bij hem) vaststaande wetenschappelijke zekerheid gaf hij aan zijne onderhoorigen de meest plechtige en leerzame verzekering. Een bewijs: dat de zoogenoemde wetenschap even blind, dom en redeloos kán zijn als het bijgeloof, en dat het ongeloof zoo goed zijne pedanten heeft als het bijgeloof.....
De wezenlijke, bevoegde mannen der wetenschap, zooals bijv. een Arago, beschouwden de quaestie nog als onuitgemaakt. Tot voor korten tijd schoot men nog in Frankrijk met kanonnen en mortieren, hetgeen ook als een onfeilbaar middel werd beschouwd om trillingen in de lucht te veroorzaken, met het doel om den electrieken stroom te verdeelen en te verdrijven. De militaire waarnemingen, met hoeveel nauwkeurigheid ook gedaan, hebben evenwel niets opgeleverd, waardoor zou kunnen worden beweerd, dat het kanon in dezen iets meer uitwerkt dan de klok. De kerkelijke noch de militaire autoriteiten vermogen dus voorshands iets tegen het onweder.....
En wat nu betreft de werking der klok, zoo is er hoegenaamd geen toereikende grond om te beweren dat haar gelui bij onweders goed of kwaad doet, d.w.z.: dat het den bliksem aantrekt of afweert. Maar - wat wederom niet mag worden voorbijgezien, en ook uitdrukkelijk door Arago wordt opgemerkt, is: de hachelijke positie van den klokluider, wanneer bij een onweder de klok geluid wordt. Het is immers genoeg uitgemaakt: dat, in het algemeen, uitstekende punten, torens, boomen, en zelfs een eenzaam persoon in 't vlakke, opene veld, aantrekkingspunten bieden voor den electrieken stroom. Nu is het klokketouw, doortrokken van het vocht, in den atmosfeer aanwezig, eene sterk geleider geworden voor den electrieken stroom; en wanneer dus, op het oogenblik dat de klok geluid wordt, de bliksem den toren treft, dan is de klokluider grootelijks in gevaar, ja, in den regel, een man des doods. Wordt de klok niet geluid, en hangt het touw dus alleen maar naar beneden, zonder met den grond of eenig ander voorwerp in aanraking te komen, dan is het mogelijk dat de electrieke stroom, na het uiteinde van het touw te hebben bereikt, weêr denzelfden weg terugneemt, naar boven gaat, en keert vanwaar hij gekomen is,

{==327==} {>>pagina-aanduiding<<}
somtijds zelfs zonder in den toren eenig teeken of spoor van zijn geducht bezoek achter te laten.
Overigens is het bekend dat de verschijnselen der electriciteit, tot hiertoe, zijn verklaard geworden, zoo goed en zoo kwaad als het ging, en wel voornamelijk door aan te nemen of te onderstellen: twee wèl van elkander te onderscheiden stroomingen, die eene werking en tegenwerking op elkander uitoefenen.
Een Duitsch geleerde heeft, in het jaar 1783, berekend dat gedurende een tijdverloop van 33 jaren, 386 kloktorens door den bliksem waren getroffen geworden, en daarbij 121 klokluiders waren gedood. Daar nu echter eene en dezelfde electrieke ontlading gemeenlijk meerdere personen raakt, zoo kan dit cijfer der omgekomen klokluiders geene genoegzaam stellige aanduiding bevatten van het aantal kerken, die getroffen waren terwijl men de klokken luidde. Zoo werden er, bijv. in 1755, eens drie klokluiders te gelijk getroffen en gedood, die in denzelfden toren bezig waren met luiden, mitsgaders nog vier kinderen, die bij hen stonden, en die wellicht ook het benedenste uiteinde van het klokketouw vasthielden. In 1768 doodde het bliksemvuur, in één kloktoren van eene kerk in Dauphiné, twee menschen, terwijl er negen omstanders min of meer zwaar bij gekwetst raakten.
Kan men dus vooralsnog niet met genoegzame zekerheid eenig wetenschappelijk resultaat vaststellen, met betrekking tot het afweren en onschadelijk maken van den bliksem door middel van klokluiden; ja, al zou het zelfs iets uitwerken - wat nog zeer onwaarschijnlijk, althans hoogst twijfelachtig is, - zoo wordt het in allen gevalle in het geheel niet opgewogen tegen het stellige gevaar, waaraan men den klokluider blootstelt. En bij die zekerheid is dus het klokluiden bij onweders bepaaldelijk en onvoorwaardelijk af te keuren, en zou het te wenschen zijn dat daar, waar die gewoonte nog bestaat, zij afgeschaft en verboden werd.
De lezer moge nu naar believen meenen dat de schrijver hier een pleidooi voor zichzelven en zijne collega's houdt. De heeren geleerden noemen dat, geloof ik, eene oratio pro domo. Trouwens - ook een klokluider heeft zijne huid lief.....

Maar toen het eenmaal bij het volksgeloof vaststond dat de duivelen en booze geesten voor klokgelui op den loop gingen, werd het middel overal gebezigd waar men ‘solfer rook’, d.i.:

{==328==} {>>pagina-aanduiding<<}
waar men de aanwezigheid of de werkzaamheid van den Booze bemerkte of vermoedde. De klok was het wapen, waarmee de heilige Antonius streed tegen de legioenen duivelen, die hem tempteerden en molesteerden tijdens zijn langdurig eenzaam kluizenaarsleven in de woestijn. Op de beeltenissen, die gedurende de Middeleeuwen en later nog (bijv. door Teniers) van dien beroemden Sint zijn vervaardigd geworden, ziet men hem steeds met een kloksken, hetzij in de hand, hetzij aan een stok, of ook wel hangende aan den hals van zijn trouwen medgezel, het kanonieke of half met Autonius gecanonizeerde varken.
Hoe is hij geprezen geworden, die goede mijnheer Sint Antonius! Daar zit waarheid in dat gezegde van den geestigen Jean du Bellay, bisschop van Ostia, die beweerde dat Sint Antonius grooter wonderdoener was dan zijn groote Meester. Deze toch, de Meester, had maar een paar keeren 4 of 5 duizend menschen gespijzigd met weinige brooden en visschen, maar dus toch met iets; terwijl Sint Antonius, de vader der monniken, er jaarlijks duizenden bij duizenden spijzigde met - niemendal! alleen maar door 't luiden van het kloosterklokje, als wanneer de geloovigen spijze in overvloed voor het zoo nuttige gilde der bedelmonniken kwamen aandragen.....Ik voor mij meen echter, in mijn eenvoudig klokluidersgeloof, dat de bisschop daar aan de nietsdoende bedelmonniken meende een steek onder water te geven.
Desgelijks had de klok, die bij of nà den dood geluid werd (glas funêbre, cloche du passage), ten doel om de booze geesten te verjagen, die op de loer lagen ten einde op de ziel der stervenden te azen, zoodra die het lichaam ontvlood, of ook wel die daar om hen heen zweefden, en hen in hun doodsangst benauwden en in hun stervensuur kwamen aanvechten en verzoeken. Daarbij moest de klok ook nog de goede geesten en beschermengelen oproepen tot den strijd tegen de demonen, zooals men soortgelijke voorstellingen vindt op zeer oude gedenkstukken van Etruscischen - of volgens sommigen van Egyptischen - oorsprong, en waarvan wij de sporen nog kunnen vervolgen tot in de Hebreeuwsche mythen, bijv. in de sage, nog door een Nieuw Testamentischen schrijver vermeld, aangaande den twist van een der aartsengelen met den duivel over het lichaam van Mozes. - De passage-klok is door de Hervorming niet afgeschaft, maar hier en daar, met name vooral in Engeland, in wezen gebleven en in eere gehouden, - doch met dien verstande, dat

{==329==} {>>pagina-aanduiding<<}
de protestantsche geestelijken der goê gemeente aan 't verstand poogden te brengen: dat de klokken geluid werden om de levenden te waarschuwen en tot bidden voor de stervenden op te wekken. Ten einde geen voedsel te geven aan het denkbeeld: alsof de booze geesten de uitvarende en van het lichaam scheidende ziel beloerden als eene prooi, en dat de klok en haar gelui de bedoeling of de kracht zouden hebben om die loerende lief hebbers te verjagen, - moest men zich vergenoegen met een kort doodsgelui (glas) nà het sterven. In het begin der XVIIde eeuw had de passage-klok bijna algemeen opgehouden. Er werd wel is waar nog geluid, maar nà, niet vóór den dood. Het bijzonder gelui van eene uitvaartklok was vreemd, en vreemder nog is het dat zulk een gebruik zoo lang heeft kunnen blijven bestaan. Er lag toch iets wreeds in, om zoo maar als het ware het doodvonnis te luiden over geliefden, wat dan ook de smart der scheiding niet weinig moest vermeerderen. Ook moet het niet weinig hebben bijgedragen om den doodsangst van een stervende te verzwaren. Ja, zelfs kan het gelui van het passage-klokje wel nu en dan eens het beslissend oogenblik hebben verhaast. Er zijn, naar men verzekert, enkele sterke zielen geweest, geloovige en wakkere harten, die zelf de kracht hebben gehad om bevel te geven tot het luiden van hun passageglas. Vele zulken zullen er wel niet zijn voorgekomen. Maar het wordt verhaald van lady Catharina Grey, die in 1567, in den Tower te Londen stierf, alsmede van zekere miss Margaretha Duck, overleden in 1646. Het tegenovergestelde had wel eens plaats met menigen slaaf der wereld, die wat angstig was tegen het laatste momentje, en het zoo gaarne nog een weinig zou hebben verschoven gezien, waarom hij dan ook bevel gaf om zoolang mogelijk te wachten met het glas-luiden, alsof de heer Knokkelman
zich daardoor zou laten in de war brengen of weêrhouden om op het bepaalde uur te komen aankloppen!....
Maar het gebeurde ook wel eens dat het passageglas ontijdig en voorbarig, en alzoo voor niet, was geluid geworden, en de doodscandidaat, hoe vèr ook reeds heen, tòch nog weêr opkwam van het ziekbed, dat men gemeend had zijn sterfbed te zullen zijn. Men verhaalt daaromtrent deze anecdote: Zekere geestelijke heer in Engeland, Dr. Fenton geheeten, was in druk gesprek met een vriend, Mr. Fuller, toen hij op eens het luiden van het passageglas vernam. ‘Dat is’, sprak hij, ‘voor mijn

{==330==} {>>pagina-aanduiding<<}
goeden vriend, Dr. Macbride; ik heb hem beloofd de lijkpredikatie voor hem te zullen houden; pardon alzoo! maar ik moet naar mijne studeerkamer!’ - En ziet, het ging anders! De zieltogende Dr. Macbride leefde weêr op, herstelde, leefde nog tien jaren daarna, en hield de lijkpreek over zijn waarden en besten vriend, Dr. Fenton, die voormaals met zooveel welwillendheid zich had gereed gemaakt om zulks over hem te doen, alles ingevolge eene heilige en plechtige belofte, die de twee vrienden elkander over en weer gedaan hadden.
En dichterlijk ‘Passage’-klokje klinkt ons tegemoet uit het bekende gedicht van den Duitschen poëet Heidenreich 1), getiteld: ‘Das letzte Abendläuten des alten Schülmeisters zu Krondorf’. Eene vertaling er van kunnen wij hier bezwaarlijk inlasschen. Het stuk is in heroïsche verzen, eene dichtmaat, die, zooals bekend is, door de Duitschers meer dan door ons Nederlanders geliefd wordt. Voor zoover ik als eenvoudig klokluider er over oordeelen durf, passen hexameters en pentameters beter voor Pelasgische talen dan voor Teutonische.
Maar den korten inhoud van het gedicht kunnen wij, in proza, kortelijk aldus teruggeven:
‘De kroon der grijsheid, de sierlijkste aller kronen, versierde het hoofd van den hoogbejaarden onderwijzer te Krondorf. Maar helder is nog zijn oog, en de stevige doornstok ondersteunt zijn niet meer vasten tred. Jaren lang heeft hij gearbeid. Hij ziet terug op eene wèlvolbrachte levenstaak, en vooruit in eene toekomst, die niet anders dan gezegend zijn kan. Het gansche dorp draagt hem achting en genegenheid toe. Iedereen hoopt en wenscht dat hij nog lang zal in hun midden blijven. Maar de last der jaren drukt ten laatste zwaar. De heer van het dorp heeft reeds zijn opvolger benoemd. De dag van diens aankomst is bepaald. Iedereen kent dien - alleen voor den grijzen schoolmeester heeft men hem, uit een zeker gevoel van liefderijke kieschheid, verborgen gehouden...Eens, des avonds, begeeft hij zich met de vroolijke dorpsjeugd naar het kerkhof. Want het klokluiden viel hem zwaar, en onder zijn oog en opzicht deden de oolijke dorpsbengels dat zoo gaarne. Dan zette hij zich neêr op eene met groen mos bewassen grafterp. Daaronder sluimerde de trouwe, beweende gade, die jaren lang lief en leed met hem

{==331==} {>>pagina-aanduiding<<}
gedeeld had, en nu vooruit was gegaan naar het land der ruste. Daar, op dien grafheuvel gezeten, dacht de grijsaard: “Weldra luidt de klok ook uw doodsgelui!”.....En zoo bleef hij peinzend zitten; - de vroolijke knapen waren reeds lang weggehuppeld. Eenzaam zat hij daar tusschen graven en grafzerken. Zoovelen, van die daar nu sliepen, had hij gekend in het leven...Maar die graven jagen hem geen schrik aan. Geen doode klaagde hem aan, - en eerlang zal hij met die dooden rusten...Zoo mijmert hij voort, en meent reeds het harmoniegezang der hemelgeesten te hooren - als op eens werkelijk een liefelijk koorgezang zijn oor treft. De kerkhofspoort gaat open. Daar nadert de dorpsjeugd onder zang en snarenspel. Een vreemdeling is aan haar hoofd. Het is de nieuwe schoolmeester. Een bloeiend meisje uit de schaar treedt voor, en kroont den grijzen kindervriend met een bloemenkrans. Allen jubelen. Met ontroering maakt de nieuwe onderwijzer aan zijn grijzen voorganger het doel zijner komst bekend, en spreekt hij de hoop en zijn voornemen uit van diens voetstappen te willen drukken. En de ouders treden toe, en de kinderen zingen, - en de oude man is diep getroffen, en bidt: dat deze avond zijn laatste, de avond zijns levens mag zijn.....En hij zinkt neêr op het graf der betreurde gade, - en dáár, waar hij zoo dikwerf had getreurd, - sluimert hij in voor de eeuwige vreugde’.....
Dat had de vriendelijke en welwillende lezer misschien niet gedacht, dat een zoo nederig wezen op de rangladder der maatschappelijke posities als een klokluider, stof zou kunnen geven aan een dichter tot het spannen zijner lier. Trouwens, als ik daarvan zou beginnen en er meerdere proeven van zou mogen geven, dat het onderwerp ‘klokluider’ dichters en andere kunstenaren heeft bezield en geïnspireerd - dan zou ik nog zoo gauw niet hebben uitgepraat. Want het is een feit dat het onderwerp aantrekkelijk schijnt te zijn voor de priesters der Muzen. Zoo heb ik ook in mijn kamertje hangen de welbekende plaat naar Alfred Rethel Ach! waarom moest die poëtische teekenaar zoo ongelukkig worden, zoodat de band gestoord werd, die den geest der menschen bindt aan het lichaam zijns vleesches 1)? Die

{==332==} {>>pagina-aanduiding<<}
plaat is eene uit des kunstenaars ‘Doodendansen’, en vormt een sterk contrast met de anderen uit die verzameling, waaronder de meestberoemde ten titel voert: ‘Der Tod als Erwūrger’, en zal moeten veraanschouwelijken: de eerste verschijning der cholera in, 1832, op een gemaskerd bal te Parijs. Men ziet er den Dood (het skelet der ‘Doodendansen’,) met zijn afschuwelijk gegrijns, en ‘vioolspelende’ op twee doodsbeenderen, te midden der gemaskerderde dansers, die te midden van hunne brooddronkene vreugde door de vreeselijke krankheid verrast worden en in hunne groteske costumes zieltogend op den grond verspreid liggen.
Van geheel anderen aard, ja, geheel en al een tegenhanger is de plaat, die bij mij hangt en die als onderschrift heet: ‘Der Tod als Freund’. Daar ligt in dat kunstgewrocht eene wereld vol poëzie. In een klein torenkamertje zit, in een ouden lederen leuningstoel, een stokoud manneke, ingesluimerd - maar kennelijk in dien slaap, waaruit men niet weder ontwaakt in deze wereld. Uit het geopende venster overziet men een rustig landschap, en op den achtergrond daalt de zon ter westerkimme - zinnebeeld van eene afgewerkte dagtaak. Een vogeltje zit in de vensterbank, en zingt. Uit dat venster had de oude man jaren lang geleerd neêr te zien (in letterlijken zin) uit de hoogte op al het aardsch gewoel en gewemel. In het midden van 't vertrekje hangt het klokketouw, en daaraan trekt ‘Vriend Hain’, het geraamte, dat in de wijdvermaarde dichterlijke ‘Doodendansen’ zijne vriendelijke en onvriendelijke rollen speelt op het schouwtooneel des levens. Hier bewijst hij een vriendendienst. Hij neemt het ambt waar voor den ouden ingesluimerden. ontslapen klokluider. Hij ziet op hem - niet met dien afzichtelijken, spottenden, vreeselijken grijns, dien men hem gewoonlijk toeschrijft, toedicht of ‘toeteekent’ 1), maar ditmaal ziet hij zoo vriendelijk, zoo deelnemend, zoo weewarig, - en tevens met eene zekere zelfvoldoening, alsof hij zeggen wil: ‘Ik, de Dood’, ben hem, den honderdjarigen, den moeden en afgetobden levens-
{==333==} {>>pagina-aanduiding<<}
reiziger, de rust, de langverwachte en welverdiende rust komen brengen. Eduard Zoller, die in een zestienregelig versje een bijschrift bij deze plaat heeft geleverd, fingeert daarin werkelijk een voormalig, reeds lang ontslapen vriend van den ouden klokluider, die hem den vriendendienst komt bewijzen. Het versje
luidt (zoo goed en zoo kwaad vertaald als een ongeletterd klokluider dat heeft kunnen doen) aldus:

	De dood als vriend.
In den hoogen klokketoren 
Dringt de laatste zonnestraal; 
't Avondluiden klinkt van boven, 
Van den trans der kathedraal. 
 
Maar wie is die klokkeluider, 
Die het zware kloktouw trekt? 
Schijnt het niet alsof ze ontvleescht zijn, 
Bei die armen uitgestrekt? 
 
't Is geen vreemde, maar een vriend is 't, 
Die den ouden niet vergat, 
Die voorheen in 't uur der ruste 
Dikwerf met hem samenzat. 
 
Sluimer zacht nu, moede grijsaard; 
Wees gerust, uw werk geschiedt; 
't Avondluiden klinkt als anders, 
Door de hulp, die hij u biedt. 

Ook de meest romantische van alle romanschrijvers, wien men wel eens noemt: het hoofd der romantische school, en voor wien men, als karakteriseerend motto voor zijne werken, het bekende Boileausche woord aldus heeft geparodiëerd: ‘Rien n'est beau que le laid’, - heeft de figuur van een klokluider geteekend, en met meesterhand, hoewel hij zijn personage heeft uitgerust met alles, wat de weelderigste en grilligste verbeelding maar leelijks kan uitdenken. Ik bedoel den Quasimodo, den klokluider der O.L.V. kerk te Parijs, in den beroemden roman ‘Notre-Dame de Paris’, van Victor Hugo, stellig het beste - misschien

{==334==} {>>pagina-aanduiding<<}
het eenige waarlijk goede, dat die schrijver heeft geleverd. Daar ligt iets waarachtig dichterlijks, iets keurig naïefs in de genegenheid, den hartstocht - zou men mogen zeggen - van dat ongelukkige, door de natuur naar lichaam en geest zoo allerstiefmoederlijkst misdeelde schepsel, in dat door de wereld en de menschen - ja, en 't scheen haast van God! - verlaten menschenkind, voor die klokken, zijne klokken, wier stem en sprake eene geestentaal deden vernemen aan zijne ziel, waardoor de geheime roerselen van zijn inwendig leven werden in beweging gebracht, doordien daar snaren trilden en toonen weêrgalmden, die altoos wonen in het hart van een mensch met eene onsterflijke ziel, ook zelfs in de arme misdeelde ziel van eenen Quasimodo; - toonen en galmen, die zich niet altoos doen hooren, maar die, eens gewekt en gehoord, blijken te zijn de echo's van de harmonieën en melodieën des hoogeren levens.
Ook de tooneeldichter heeft het der moeite waardig geacht den klokluider op de kar van Thespis te hijschen en er eene dramatische figuur van te maken, in het tooneelspel: ‘Le sonneur de Saint-Paul’, ook in 't Nederlandsch vertaald, onder den titel van: ‘John, of de klokkenluider (sic! 1)) van de Sint Paulus kerk’.
Ik zie ook inderdaad niet in, waarom een klokluider niet evengoed een held, een redder zelfs van zijne stad en zijn vaderland, zou kunnen zijn, en mitsdien een roman- of tooneelheld zou kunnen worden als een ander. Of leest men niet, in de historiebladen, van klokluiders, die, met groote tegenwoordigheid van geest, verrassing en overrompeling hebben afgewend door 't juist van pas luiden der alarmklok, waardoor tijdig de verdedigers der stad naar de wallen en de poorten werden geroepen? En - ook omgekeerd; daar zijn voorbeelden van klokluiders, die komplotten en samenzweringen hebben doen mislukken en mankeeren, door met of zonder voordacht het klokketouw verstoken te hebben, terwijl juist het klokgeklep het sein des oproers had moeten geven. De booze wereld zegt dat zulks ergens gebeurd is doordat de koster en klokluider toevallig dronken geweest was....

{==335==} {>>pagina-aanduiding<<}

In China houdt men den klokluider op een goedkoopje, op een ‘minimum-tractement’ - zou men in onzen tijd en in ons land, ‘het China van Europa’, zeggen. Men laat in den regel het klokluiden over aan meester Aeolus. Onze landgenoot Fischer, die eene (voor dien tijd vrij grondige en degelijke) ‘verhandeling over klokken en klokkespelen’ heeft uitgegeven 1), gist dan ook dat de Chineezen aldus handelen: ‘waarschijnlijk om het tractement van den klokluider uittewinnen.’
Dit zal intusschen het geval zijn met de kleine klokjes (eigenlijk: schelletjes), die in menigte aan de uitstekende daken der Chineesche gebouwen zijn opgehangen, en zòò klein zijn dat ze lichtelijk door den adem van gezegden heer Aeolus kunnen worden in beweging gebracht. Want de Chineezen hebben ook grootere klokken, maar in anderen vorm dan de onze. Zij zijn meer in den vorm van een bekken dan, zooals bij ons, van een beker, en niet voorzien van klepels, maar worden ‘geslagen’ (dus niet geluid) met houten hamers. De klok heet in 't Chineesch (met een klanknabootsend woord) Tschoung, en de klokluider of klok-‘slaander’ Tschoung tau.
Overigens wordt het werk des klokluiders hem gaarne en bereidwillig uit de hand genomen. Vooral de schooljeugd doet zulks gaarne. In sommige landen, ook hier en daar bij ons, bijv. in de provincie Friesland, is het klokluiden door niet-klokluiders van beroep - ik wil daarom, niet zeggen: vakbedervers! - zeer algemeen, namelijk vooral bij sommige feesten en feestelijke gelegenheden. Zelfs volwassen personen wedijveren, wie het langst het klokluiden kan volhouden, en men heeft voorbeelden van zulke liefhebbers, die volhielden in 't zweet hun aanschijns, en er soms half dood van vermoeienis en uitputting bij neêrvielen.
Het eigenlijk ambt van klokluider is er niet voornamer op geworden. Waren vroeger de klokluiders geestelijke personen (zooals wij boven vermeld hebben), dat waren in den ouden tijd de onderwijzers ook. Het onderwijs heeft niet alleen eenmaal aan de kerk behoord, maar langen tijd is er geen onderwijs gegeven dan door de kerk, en door haar alleen - niet omdat zij 't zich aanmatigde, maar omdat zij het werk aanvaardde, dat de maatschappij verzuimde en aan haar overliet. De kerk belastte

{==336==} {>>pagina-aanduiding<<}
zich met alles, en heeft getrouwelijk gewaakt over het heilgoed der menschheid, zoolang de staat, de maatschappij (of hoe men 't noemen wil) daartoe nog niet rijp, nog niet sterk, nog niet krachtig genoeg was. De kerk heeft wel eens de fout begaan (hier en daar doet zijn 't nog!) om datgene nu als een recht vast te houden, wat zij gewillig als een plicht had op zich genomen. In vroegere dagen, zelfs immers nog het in 't laatst der vorige eeuw algemeen, werden de registers van huwelijken, geboorten en overlijden door de kerk en hare dienaren gehouden. Toen de staat zich sterk genoeg en in staat achtte om dat voortaan zelf te doen, heeft hij het, wel wat ruw, maar toch niet zonder in zijn recht te zijn, der kerk ontnomen. De staat was in zijn recht; wat meer zegt: de staat deed niet meer dan zijn schuldigen en te lang verzuimden plicht. De kerk heeft hier en daar geschreeuwd, over onrecht en geweld geklaagd, geprotesteerd, zich als martelares, als beroofde, vervolgde en verdrukte doen voorkomen, omdat de burgerlijke stand werd ingevoerd, en men daarmeê de kerk onthief, ontlastte, verloste van een werk, dat eigenlijk in het geheel niet op haren weg lag. Maar ‘de dienaren der kerk’ (heel wat anders dan: ‘de kerk’) vonden zich beleedigd en verongelijkt, in hunne (vermeende) rechten gekrenkt, en - waarom zou men het ding niet bij zijn rechten naam noemen? - in hunne macht gefnuikt. Immers het dusgenoemd kerkelijk huwelijk vooral is in de hand van den dienaar der kerk een krachtig middel om te heerschen, om invloed uit te oefenen, om de belangen der kerk te bevorderen, al zouden daardoor de rechten der menschheid gekrenkt worden. Daarom is het goed en gezegend dat de staat er een einde aan heeft gemaakt, en men voortaan kan in de wereld komen, er in houwelijken en er weêr uitgaan, alles zonder hulp, toezicht, belemmering, permissie, enz. enz. der kerk, zegge: van de priesters en hunne aanmatiging.
Desgelijks is nu de strijd aanhangig tusschen kerk en staat ter zake van het onderwijs. Naar mijn eenvoudig klokluidersververstand is de zaak doodeenvoudig. 't Is, dunkt mij, haast niet noodig, 't is ongerijmd zelfs om er van te maken, 't geen men in onze dagen ‘eene quaestie’ noemt.
Inderdaad, wat is er eigenlijk van de zaak, van de dusgenoemde ‘onderwijs-quaestie’?
Vroeger was er geen onderwijs en werd er geen gegeven dan

{==337==} {>>pagina-aanduiding<<}
vanwege de kerk. Zij, de dienares des hemels, verrichtte ook dat werk, door den staat verzuimd. De staat? Nu ja, zullen wij eigenlijk wel ‘staat’ mogen zeggen?...In zekeren zin - ja! In den zin van 't bekende: ‘L'état - c'est moi!’ - zeker een der afgrijselijkste gezegden, die ooit zijn uitgesproken geworden...Wat was de staat - van vóór de Fransche revolutie? Dat was een koningschap, een oorlogvoeren, eene volksvertrapping, een onheil - in zekeren zin en tot zekere hoogte, - evenals men ook wel eens van een ondeugend, maar aankomend en opgroeiend kind niet veel goeds zeggen kan. Met de jaren is er beterschap te hopen. De moderne staat, het kind en de kostelijke vrucht van '89, is van een ellendige kwâjongen - daar men 't haast nooit van zou verwacht hebben - een ferme vent geworden, die meerderjarig is geworden, zijn erfdeel opvraagt en zijn goed zelf wil administreeren - 't geen aan geen meerderjarige kan worden kwalijk genomen of met recht geweigerd, tenzij in zake van kennelijke onnoozelheid, onbekwaamheid of onwaardigheid. De staat, zich zijner kracht en roeping bewust geworden, wil zelf het (te lang verzuimde!) werk van het onderwijs op zich nemen. Daartoe is hij geheel en al in zijn recht. En de kerk, als zij daarin en daarom over onrecht klaagt, is niet in haar recht, en handelt ook tegen haar belang. Zij heeft wel wat anders te doen, wat hoogers, wat edelers, wat beters - dan aan bengels 't A B C te leeren, met plak, roede, enz. (of neen, die paedagogische ‘hulpmiddelen’ zijn sinds mijne jeugd afgeschaft) de domkoppen in geniëen, de luiaards in vluggen, de rekels in knappe jongens te herscheppen! Doch in plaats van den staat dankbaar te zijn, dat die haar het werk nu afneemt, schreeuwt zij (of liever: schreeuwen hare dienaren, en - daaronder niet van de edelsten en besten!...) moord en brand, en klagen over verraad, onrecht,
geweld, enz.
Maar - 't is toch aardig! Langen tijd was dan nu ook het ambt - of waren de ambten - van schoolmeester (sst! men zegt tegenwoordig: onderwijzer!) èn koster èn klokluider schier altoos vereenigd. In de meeste plaatsen ten platten lande is het nóg zoo. Daar, waar de staat nog te zuinig is om een onderwijzer behoorlijk te betalen, daar zorgt hij nog, soms niet altoos even kiesch, dat de kerkelijke overheid, wel eens schier zonder geraadpleegd te worden, het onderwijzerstractement aanvult door de betrekking van koster en klokluider op te dragen aan den

{==338==} {>>pagina-aanduiding<<}
(door den staat - of de gemeente, wat in casu 't zelfde is) te benoemen onderwijzer. 't Klokketouw wordt op die wijze wel eens der kerk uit de hand genomen, op eene niet altoos even loyale wijze. Soms daarentegen, wanneer het met de actualiteitspolitiek van een oudgeworden quasi-liberalen staatsdienaar overeenkomt, verschijnt er plotseling, niemand weet hoe? of waarom? (of men weet het al te goed!) een besluit: waarbij den schoolmeester verboden wordt andere, in 't bijzonder kerkelijke functiën uit te oefenen, met name het ambt van koster, klokluider, enz. waar te nemen. Nu, ik eenvoudig klokkeluider kan natuurlijk zulke maatregelen van diepe staatmanswijsheid niet beoordeelen, maar vreemd komt het mij toch wel voor!
En, à propos van kerk en staat nog iets!
De armenzorg - aan wien behoort die?...Dat is óók eene zaak, die men in vroegere eeuwen verwaarloosde. En de kerk nam ook dat verwaarloosde kind, ook dit onbeheerde erfgoed met liefde en zorg aan. Voor het eenvoudigst gezond verstand is het klaarder dan heldere middag: dat de armenzorg behoort aan den staat; dat het de plicht is van den burgerstaat om voor zijne arme burgers te zorgen. Dat bij en door het verzuim van dien duursten der plichten de staat voor zichzelven eene vreeselijke toekomst bereidt - wordt door hem niet ingezien. Zie! ik zei straks: dat de staat een ferme vent is geworden; maar - 't ontbreekt hem nog aan ervaring. 't Is zoo gemakkelijk eene bespottelijke, kinderachtige, onuitvoerbare armenwet 1) te maken! Maar de kerk te dwingen om armenzorg uit te oefenen - en zich alleen bij wijze van politiemaatregel zoo iets te reserveeren...Burgerlijke stand - daarvan maakte de kerk misbruik; afgedaan - de staat zal het voortaan zelf doen. Onderwijs - de kerk mengde daar teveel bovennatuurlijks, dogmatisch, confessioneels, enz. enz. in; afgedaan - voldoend onderwijs voortaan gegeven van staatswege. 't Staat in de Grondwet van Nederland, Art. 194! Er staat ‘voldoend’, 't staat er waarachtig, zoowaar ik een eerlijk klokluider heet! ‘Voldoend’!...nu, gij moet eens te X en te Y en te Z en elders komen kijken, en oordeelen met hoe weinig de staat soms ‘voldaan’ is....

{==339==} {>>pagina-aanduiding<<}

Maar de armenzorg - dat is wat anders! wat den staat betreft - laat de kerk daar hare dienaars voor laten zorgen! De staat zal wel zorgen dat er oorlogen genoeg zijn om het aantal weduwen, weezen, gebrekkigen, verarmden en ongelukkigen op een normaal(!) getal te houden. De kerk moet dan maar collecteeren.
't Is aardig - neen, 't is schandelijk! - zooals men der kerke weet aan te smeeren en op te doffelen, 't geen haar niet aangaat dan van ter zijde, 't geen op haren directen weg niet ligt, en haar handig weet te berooven van 't geen haar wettig eigendom is! Haar goed, het inkomen van hare dienaren eerst verklaren voor rijksdomein, - met de belofte, het contract, de op zich genomen verplichting, om daarvoor de kosten van eerdienst, tractementen, pensioenen, enz. te betalen. Maar - op een goeien (of kwajen) dag, op 't initiatief van een winderig advocaatje, dat een vreemdeling is in de geschiedenis van zijn land, en dat meent Voltaire te hebben begrepen, omdat hij 't ‘Ecrasons l'infâme!’ heeft onthouden, en 't gaarne op zijne wijze zou toegepast zien! - het voorstel in 's Lands vergaderzaal gedaan om de kerk aan zichzelve overtelaten, op te houden tractementen, enz. uit te betalen - waarop ‘zoo een verouderd instituut’ eigenlijk geen recht heeft, - maar het eenmaal geïncasseerde, zich toegeëigende eerlijk(?) te behouden!...zie, als ik er aan denk, dan voel ik van verontwaardiging en ontrusting het klokketouw aan mijne hand ontglippen. Maar 't is wel noodig dat zulke dingen eens ‘aan de klok worden gehangen’, want velen ‘hooren wel eens een klokje luiden, zonder dat ze daarom recht weten waar de klepel hangt’....
Daarom is 't wel eens goed dat zelfs een klokluider eens buiten zijn rol gaat en een beetje ‘aan de klok slaat’. 't Kan geen kwaad, wanneer men quand même de waarheid zegt, altoos, overal, bij alle gelegenheden, onder allerlei vormen en zelfs onder allerlei voorwendsels...
Oude kronieken vertellen van een zekeren zwartekunstenaar in Spanje, die een klein klokje bezat, waarmeê hij zonderlinge geluiden kon voortbrengen niet alleen, maar ook allerlei spoken, geesten, vizioenen, enz. kon oproepen, voor den dag brengen of voor der menschen oogen tooveren. In een land als Spanje, en dan nog wel in het Spanje van voor vele jaren, was het gevaarlijk den zwartekunstenaar te spelen, nóg gevaarlijker om

{==340==} {>>pagina-aanduiding<<}
de waarheid te prediken. Gelukkig wonen wij in een land, en leven wij in een tijd, dat men - wanneer men ten minste geen kapitein hij het leger is! - zijne gevoelens mag openbaren en uitspreken in woord en schrift. Ik heb mij, als klokluider, die vrijheid veroorloofd. Of het onderwerp er altoos aanleiding toe gaf? Of de gelegenheid altoos wel gepast en juist gekozen was? Of het niet beter ware geweest over zulke dingen maar niet bij wijze van hors d'oeuvre uit te weiden?
Het antwoord op die bedenkingen laat ik gaarne over aan den welwillenden lezer. Slechts op ééne vraag meen ik alléén het recht te hebben om antwoord te geven. Op deze: Of ik het inderdaad alles oprecht heb gemeend en ter goeder trouw mijn gevoelen heb gezegd? En dan antwoord ik met aller vrijmoedigheid: Ik meende wat ik zeî, en ik zeî wat ik meende!








{==341==} {>>pagina-aanduiding<<}

Gambetta en zijn militair dictatorschap in 1870.

Door Dr. L. Beins.

Vrijdagavond, 2 Sept. 1870, was te Parijs alles nog vol hoop. En toch verkeerden de gemoederen in koortstachtige onrust. Zou het Mac-Mahon gelukken, zich met Bazaine te Metz te vereenigen? Het gouvernement sprak dit vertrouwen uit, de menigte geloofde het gaarne. Maar den anderen morgen kwam langzamerhand de ontnuchtering. Verschillende geruchten gingen van mond tot mond en werden herhaaldelijk weersproken, maar bleven steeds van verontrustenden aard. Het was, alsof met het vallen van den avond de somberheid van de bevolking der reusachtige wereldstad toenam. Toen deed eindelijk Generaal Pelikao in het wetgevend lichaam de verpletterende mededeeling, dat Frankrijk geen leger meer in het veld had, dat Mac-Mahon overweldigd was en Napoleon III gevangen. Dit gebeurde in eene opzettelijk samengeroepen vergadering, 's nachts om een uur. Zooals het de keizerlijke ministers stelselmatig deden, had Pelikao van dezelfde tribune eenige uren te voren meer geruststellende berichten medegedeeld. De waarheid kon echter niet langer verheeld worden. Wie Parijs dien zaterdagavond gezien heeft, zal het niet spoedig weder vergeten. Op elks gelaat wanhoop en verslagenheid, overal hartstochtelijke uitingen van ontsteltenis, spijt en toorn onder de woelende menigte, in straten en pleinen opgehoopt. Inderdaad zulk eene ernstige krisis als met deze jobstij-
{==342==} {>>pagina-aanduiding<<}
dingen voor Frankrijk begon, heeft zelden of nooit eenige natie doorgestaan. Mogelijk leverden de straten van Rome een soortgelijk schouwspel, toen Hannibal voor de poorten stond, zooals men in den eersten schrik meende. Ook de toestand van onze republiek in 1672, toen de vijand met ontzachlijke legermassa's zooals men sedert de Hunnentochten niet gezien had, ons grondgebied overstroomde, is met dien van Frankrijk te vergelijken. In die dagen van radelooze wanhoop vond Rome een redder in Fabius Maximus en ons vaderland in Willem III. Ook in Frankrijk trad eene persoonlijkheid op, die met onbezweken moed en onverminderde
veerkracht aan het hoofd van de natie den vaderlandschen bodem tegen de Duitsche overmacht trachtte te verdedigen; het was de jeugdige Léon Gambetta, de vurige republikein, die reeds als afgevaardigde naam gemaakt had onder de bestrijders van het tweede keizerrijk. In werkzaamheid, moed en vastberadenheid behoefde hij voor niemand onder te doen en toch kon hij, niettegenstaaade zijne bijna bovenmenschelijke inspanning, zijn vaderland niet voor den ondergang behoeden. Dit geeft iets tragisch aan zijne verschijning, dat hem door geheel Europa sympathie heeft bezorgd. En toch zal, naar onze meening, het oordeel der geschiedenis over zijn optreden niet gunstig kunnen zijn, wanneer men over alle omstandigheden een juist oordeel zal kunnen vellen. Een van de beste Fransche politieke schrijvers heeft reeds den eersten stap op dien weg gedaan. Ook verdere gegevens ontbreken ons niet, na hetgeen van Fransche zijde zoowel als van Pruisischen of Engelschen kant is openbaar gemaakt.
Sedert Zondag den 4 Sept. de republiek was uitgeroepen, behoorde Gambetta tot de leden van het gouvernement der nationale verdediging, dat de leiding der zaken op zich nam.
Toen na den slag bij Sedan de Duitschers naar Parijs begonnen op te rukken en het te voorzien was, dat de gemeenschap tusschen Parijs en de provinciën op zijn minst bemoeilijkt kon worden, begaven zich drie leden van het voorloopig bestuur Glais-Bizoin, Crémieux en Fourichon, de eenigste soldaat onder dit driemanschap, naar Tours, om maatregelen te nemen tot het organiseeren van nieuwe strijdkrachten, die tot ontzet van Parijs moesten dienen. Het lag dus in het plan der regeering Parijs als centraal punt der landsverdediging te behouden. De snel op elkander volgende gebeurtenissen deden echter spoedig het nadeel

{==343==} {>>pagina-aanduiding<<}
hiervan inzien. Den 15den Sept. stonden de Pruissen te Meaux en den 19den was Parijs reeds ingesloten. Men stond nu voor het feit, dat de verdediging van den vaderlandschen grond plaats moest hebben onder de leiding van een gouvernement, dat in een belegerde stad was opgesloten en wel in overeenstemming met de afgezondenen te Tours, die zoo goed als geheel buiten de mogelijkheid waren met hunne ambtgenooten te Parijs in overleg te treden. Ook was de taak, die voor Crémieux en Glais-Bizoin was bestemd, hun veel te moeilijk. Beide waren reeds oud. Bovendien bleven zij te zeer hechten aan de traditie van de dagen van '92. Zij begrepen niet, dat ongeoefende massa's tegen de gedisciplineerde troepen der Duitschers niets konden uitvoeren. De tijden waren geheel veranderd; de grootste geestdrift beteekende niets tegen de onwrikbare, naar de nieuwe krijgskunde geoefende en gewapende vijanden. De eenige, die dit inzag, was waarschijnlijk Fourichon. Maar hij kon alleen niets. Buitendien was zijne taak moeilijk en tijdroovend. Zeker waren wel een millioen Franschen gereed om de wapenen te dragen of ten minste daarvoor beschikbaar, maar voor het oogenblik waren er geen officieren, geen kaders, die den grondslag konden vormen voor bruikbare legerkorpsen. Deze zouden naar de verwachting van de regeering te Parijs en te Tours als uit den grond oprijzen.
Op dit standpunt plaatste zich ook Gambetta, toen hij den 21sten Sept. eene proclamatie tot zijne landgenooten richtte, bij gelegenheid van den acht en zeventigsten verjaardag van de stichting der eerste republiek in '92. Intusschen was niemand te Parijs, zelfs niet de regeering, bekend met hetgeen te Tours voorviel, en men was in het begin van October hoogst gelukkig met een oude courant uit Rouaan, waarin berichten stonden van den 30sten Sept. De Gaulois was de eerste der Parijsche couranten, die er zich meester van maakte en berichtte, dat de departementen zich wapenden en dat de delegatie te Tours alle weerbare mannen had opgeroepen. Dienzelfden dag bevestigde de regeering deze mededeelingen, tengevolge van eene dépêche van Glais-Bizoin, na vroeger herhaaldelijk verklaard te hebben, dat er niets ontvangen was. Verder is er nog iets geheimzinnigs in deze zaak. In het dagblad van Ronaan wordt melding gemaakt van het bezetten van Orleans door den vijand. Dit kon men toen daar niet weten, want dit had eerst in de eerste dagen van October plaats, ten gevolge van omstandigheden,

{==344==} {>>pagina-aanduiding<<}
die onze aandacht een oogenblik verdienen. Den 6den van deze maand kwam er een zeer geruststellende dépêche uit Tours, die te Parijs werd openbaar gemaakt. Crémieux berichtte omstandig, dat er twee groote legers van 80,000 man bestonden en voorzichtigheidshalve werden de namen der Commandanten en van de standplaatsen verzwegen. Met name werd het leger aan de Loire vermeld. Hiermede werd het 15de corps bedoeld, dat door Generaal Lamotterouge vooral uit Afrikaansche troepen was gevormd. Op onverantwoordelijke wijze werd de natie door deze groote cijfers in den slaap gewiegd. Het heeft overigens den schijn, alsof de regeering te Parijs beter wist, want reeds den 7den besloot men Gambetta naar Tours te zenden en hem de leiding der zaken op te dragen. Hiermede werd voor den jongen vurigen patriot een veld geopend, waarop zijne werkzaamheid genoeg te doen zoude vinden. Te Tours vond hij de zaken tamelijk in de war. Fourichon had verbitterd zijn ontslag genomen, toen zijne beide ambtgenooten hunne eigen inzichten over de organisatie van den tegenweer, tegen den raad in dien krijgskundige bekwaamheid en ervaring hem in den mond legden, wilden doordrijven en zelfs Lamotterouge onverdiend ontsloegen. Inmiddels werd de Loirelinie ernstig door den vijand bedreigd. In de gevechten in de buurt van Orleans hadden zich de Franschen dapper gekweten, maar weinig geluk gehad en gedurende eenige dagen had men nu geen minister van oorlog. Toen verscheen Gambetta als een reddende engel en met zijn ballon scheen de hoop op behoud uit de lucht neder te dalen. Aller oogen waren op hem gevestigd, vooral nadat Orleans in de macht van den Beierschen generaal von der Tann gevallen was. Zijne proclamatie wekte overal den geestdrift op, die hem zelf deed gloeien. De schildering, die hij gaf van de onneembaarheid van Parijs, deed moed en geestkracht herleven en zijn energie scheen aanstekelijk, toen hij
de uitgebreidste maatregelen nam, om de verdediging te regelen, met den heer Freycinet als gedelegeerde naast zich. Ongelukkig stelde hij zich voor, de rol te spelen van den beroemden Carnot, oorlogsminister in 92, zonder ook maar in de verte diens kunde in krijgszaken te bezitten. In plaats van zich tot het organiseeren te bepalen en de samengeraapte troepen ten minste eenigen tijd te laten om onder de oogen van bekwame mannen van het vak als Aurelles de Paladines en Chanzy tot zich zelf te komen en een voldoende mate

{==345==} {>>pagina-aanduiding<<}
van zelfvertrouwen te krijgen, besloot Gambetta uit Tours de marschorders vast te stellen en de troepenbewegingen zelf te leiden. Hij had zich voorgenomen Orleans te hernemen en op den weg naar Parijs voort te dringen. Dit verlossingswerk moest niet zoo spoedig mogelijk, maar dadelijk beginnen. Hij gaf in deze overtuiging d'Aurelles, opperbevelhebber over het Loireleger, order om aan te vallen, toen deze nog maar tien dagen in functie was en handen vol werk had, om het leger, dat een toonbeeld van wanorde en verwarring was, aan orde en tucht te gewennen. Hoe weinig begrip hij had van het ernstige der onderneming, om een geoefenden vijand met zulke troepen onder de oogen te zien, blijkt uit de dépêches, die hij den bevelvoerenden generaal ter hand deed stellen. In allen ernst gaf hij hem den raad ‘den vijand tusschen twee vuren te brengen en onverwachts te overvallen.’ Deze aansporing was even belachelijk als wanneer hij d'Aurelles had aangeraden den grooten staf te Versailles op te lichten en Koning Wilhelm naar Tours op te zenden. Toen het plan voor den veldtocht tegen Orleans bepaald was, werden ook door Gambetta en Freycinet alle bewegingen geregeld. d'Aurelles zelf echter nam zijn schikkingen zoo geheim mogelijk, maar toen hij den 27sten October te Tours kwam, was iedereen met de bijzonderheden der onderneming bekend. De Duitschers waren ondertusschen de kracht van den weerstand beginnen te gevoelen. Von der Tann was evenwel in de onzekerheid, wat plan de vijand had, tegen Orleans op te rukken, of elders op den weg naar Parijs voort te dringen. Toch was er nog betrekkelijk weinig voor den aanval in gereedheid, toen d'Aurelles met het gros zijner troepen te Blois kwam. Daarom schreef hij naar Tours, dat de marsch een dag moest worden uitgesteld.
Men zou denken, dat Gambetta en zijn gedelegeerde dit zoo noodzakelijk oponthoud ook als zoodanig zouden hebben erkend. In ieder geval zou de administratie er voor hebben moeten zorgen, dat bagage, ammunutie en kanonnen op hun tijd aanwezig waren of ten minste op nauwkeurig aange geven plaatsen beschikbaar waren gesteld. Hoewel dit veronachtzaamd was, werd de verantwoordelijkheid geheel op den generaal geschoven en hij kreeg bevel de onderneming te staken, daar het juiste tijdstip daarvoor was verzuimd. Neemt men in aanmerking, dat zoowel d'Aurelles als zijn ambtgenoot Martin de Pallières, mannen waren van groote

{==346==} {>>pagina-aanduiding<<}
militaire kundé en stategische bekwaamheid, dan moet hunne zelfverloochening wel hunne vaderlandsliefde geëvenaard hebben, daar zij, niettegenstaande de waanwijze betweterij van de autoriteiten te Tours, hunne moeilijke post bleven bekleeden. Gambetta schreef het aarzelen toe aan de tegenwoordigheid van Thiers, die op reis naar het Pruisische hoofdkwartier - het was te midden van diens onderhandelingen in het belang van den vrede - de Fransche liniën gepasseerd was. Dit was echter geheel onjuist, want d'Aurelles had Thiers niet gesproken. Het bericht van de capitulatie van Metz had hij dan ook niet van dezen staatsman, maar bij gelegenheid van het uitleveren van een gesneuveld officier had generaal v.d. Tann hem deze mededeeling gedaan. Die gebeurtenis was voor ieder Franschman eene grievende teleurstelling, maar vooral voor Gambetta, die zijn koortsachtige drift nu in het geheel niet meer meester was. Zijne proclamatie, waarin natuurlijk de hoofdofficieren van verraad beschuldigd werden, had op de soldaten een allerongelukkigsten invloed. De zoo noodige tucht liep groot gevaar; zij begonnen tegen hunnen eigen generaal wantrouwen te koesteren. d'Aurelles moest zich zelfs met de zaak bemoeien. Toch was deze den 3den Nov. geheel gereed, in het besef, dat ieder dag van uitstel de kansen verminderde, daar na de overgave van Metz tweemaalhonderdduizend geharde soldaten de Duitsche liniën zouden komen versterken. Daar bedacht nu Gambetta op eens een nieuw plan en wel precies het omgekeerde van het vroegere, wat de plaatsing der korpsen en de troepenbewegingen in het algemeen betrof. Dit onverantwoordelijk strategisch ontwerp had Gambetta waarschijnlijk in een bezield oogenblik geschapen, maar met de toebereidselen er voor zouden dertig dagen moeten verloopen, zooals d'Aurelles zich haastte te berichten. Gelukkig liet de dictator te Tours zich raden en het oude plan bleef bestaan. Intusschen begon von der Tann te
Orléans tot de zekerheid te komen, wat het doel van de beweging op de Fransche liniën was. Ook werd hem in den avond van den 8sten Nov. versterking uit Versailles toegezonden, maar voor dat deze aankwam, werd hij uit Orléans verdreven (9 Nov). Deze tijding bracht verademing over geheel Frankrijk. Zoude hiermede de dag der redding aanbreken? Gambetta nam deze gelegenheid waar, eene proclamatie uit te vaardigen, die aan de zaak weer een geheel verkeerd voorkomen gaf. De gang, dien de krijgsverrichtingen namen, was overigens geheel anders geweest,

{==347==} {>>pagina-aanduiding<<}
dan de theoretische berekening van den dictator er aan had toegedacht. Martin de Pallières had zijne troepen zelfs niet in het vuur kunnen brengen. De dagorder van generaal d'Aurelles was integendeel bezadigd en waardig zonder overdrijving. Deze bewaarde bij den terugkeer der fortuin de koelbloedigheid, die zijn steun zou zijn in tegenspoed. Nu doet zich de vraag op, of er van deze overwinning goed gebruik gemaakt is? In het werk, dat de Freycinet later heeft uitgegeven, wordt beweerd, dat dit niet het geval is geweest, daar men onmiddelijk den weg naar Parijs had moeten inslaan. Deze meening weêrlegt zich zelf. Van der Tann hield weldra weêr stand en ontving reeds den 10den versterking. Het commando ging toen over op den Groothertog van Mecklenburg, die besloot de Franschen in het oog te houden, tot dat Prins Frederik Karel met de versterkingen van Metz zich bij hem aangesloten had. Terecht hield d'Aurelles het niet geraden in den omtrek van Orleans verder tot aanvallen over te gaan. Hij zou zich te zeer tegen de overmacht bloot gegeven hebben, want, niettegenstaande Gambetta eene grenzelooze werkzaamheid ontwikkelde, was geen van de legerkorpsen, die hij organiseerde, voltallig of ook in andere opzichten gereed. Den 12den Nov. was hij zelf in het kamp en had dus gelegenheid dit op te merken. Na zijn terugkeer te Tours ging hij weder voort met het voorschrijven van operatieplannen, waarbij hij soms de volslagenste bewijzen van onkunde gaf, zoodat hij plaatsen en namen verwarde en verwisselde. Ook voegde hij er soms vrij overbodige raadgevingen bij. Zoo schreef hij in een zijner dépêches ‘als gij soms kans ziet een minder talrijk vijandelijk corps met overmacht te verpletteren, moet gij de gelegenheid niet ongebruikt laten voorbijgaan.’ Bekwame generaals, als toen aan de Loire kommandeerden, hebben zulke opmerkingen zeker even belachelijk, als misplaatst gevonden.
‘Men moet Parijs, dat honger heeft,’ schreef hij een ander maal, ‘te hulp snellen.’ D'Aurelles besloot integendeel en terecht de linie van Orleans te versterken en den vijand daar af te wachten.
Dit plan is door bekende deskundigen goedgekeurd, onder anderen door majoor Blüme van den Pruisischen staf. Het gaf de beste waarborgen voor een gunstigen uitslag, vooral nu Prins Karel het opperbevel van het zeer versterkte Duitsche leger aanvaard had. Deze kon niets liever wenschen, dan dat de Franschen in de opene vlakte van Orléanais tot den aanval overgingen. Toch

{==348==} {>>pagina-aanduiding<<}
gaf Gambetta hiertoe bepaald bevel en zijne orders waren buitendien zoo onduidelijk en verward, dat d'Aurelles naar Tours berichtte, dat hij ze niet begreep, evenmin als zijne onderbevelhebbers, zooals met name Martin de Pallières gerapporteerd had. Maar er moest gehoorzaamd worden. Zoo werd den 28sten Nov. een slag geleverd, waarbij het 20ste en het 18de korps in het vuur gebracht werden. Met hoeveel dapperheid de Fransche troepen ook streden, het resultaat kan niet gelukkig genoemd worden; de aanval mislukte. Gambetta echter scheen uiterst te vreden en sprak van behaalde voordeelen. Hij meende ook kwistig te moeten zijn met belooningen. Zoo maakte hij een kolonel, die het achttiende korps gecommandeerd had, tot generaal. De bevelvoerder over het twintigste korps, die den moed had, de waarheid te bekennen en zelfs rust voor zijne troepen te vragen, haalde zich eene hooghartige berisping op den hals. Toen men bericht kreeg van de groote uitvallen, die door de bezetting van Parijs in het laatst van November en op de eerste dagen van December zouden gedaan worden, besloot Gambetta den aanval op grooter schaal te hernieuwen. Zijne beschikkingen daartoe werden op eene conferentie aan de generaals medegedeeld. Te vergeefs werd door hen de opmerking gemaakt, dat de troepen veel te ver uiteen werden opgesteld. Drie dagen achtereen werden toen bloedige slagen geleverd; vooral Chanzy had met overstelpende overmacht te worstelen. Den 3den Dec., 's avonds om half tien, zond Gambetta plotseling bevel tot concentreeren en dit was het juist wat d'Aurelles en Chanzy van het eerste oogenblik af noodig geoordeeld hadden. Maar nu was het niet meer mogelijk, zonder alles te bederven en zich aan totalen ondergang bloot te stellen. Orlcans moest daarom weder ontruimd worden. Zonder eenigen twijfel valt de verantwoordelijkheid van dezen rampspoed op Gambetta. En toch wierp hij de schuld
geheel op d'Aurelles. Voor gansch Frankrijk verklaarde hij, dat deze met 200,000 en 500 stukken in eene versterkte stelling, Orleans toch had prijs gegeven. Onder deze omstandigheden namen d'Aurelles en Martin de Pallières hun ontslag. Bourbaki en Chanzy namen toen het commando over, maar thans bevond zich de Loire tusschen hen. De Fransche liniën waren doorgebroken, en van dit oogenblik af was de ondergang van beide legerafdeelingen slechts eene kwestie van tijd. Dit was voor ieder deskundige duidelijk, die in de gelegenheid was de zaken te beoordeelen. Gambetta bleef echter met

{==349==} {>>pagina-aanduiding<<}
zijne bedriegelijke voorstellingen het geheele Fransche volk misleiden en door zijne persoonlijke bemoeiingen de beide Loirelegers in het verderf storten. Zijne depéche van den 14den Dec. aan Jules Favre en Trochu vloeit over van optimistische maar valsche voorstellingen. Integendeel, de toestand van Chanzy, afgescheiden van Bourbaki, was hopeloos. Van verschillende zijden gedrongen, hield hij met moeite stand in drie achtereenvolgende veldslagen, het laatst bij Beaugency. Hier was het weer Gambetta, die alles bedierf, door geheel buiten weten van Chanzy generaal Camô te bevelen, uit zijne positie op den rechtervleugel terug te trekken. Te vergeefs trachtte Chanzy deze noodlottige fout te herstellen; een corps Wurtembergers had zich hier reeds genesteld en was niet meer te verdrijven. Zelfs Blois werd door den vijand bedreigd. Voor Bourbaki was het onmogelijk te hulp te komen. Chanzy moest het veld ruimen en kwam, onder voortdurende gevechten, ten laatste met een geheel gedemoraliseerd leger aan de Sarthe aan.
Uit het een en ander is gebleken, dat Gambetta, die de ziel der nationale verdediging in de provinciën was, zijne zaak slecht heeft gediend. Zijne onmiddelijke bemoeiingen met de krijgszaken heeft over zijn vaderland niets dan ongeluk gebracht. In dit opzicht is hij Frankrijks kwade engel geweest. Want de spreuk der ouden ‘magna voluisse sat est’ is in onzen praktischen tijd tot eene onwaarheid geworden. Het is niet voldoende eene grootsche taak tot zijn levensdoel te maken, men moet ook de bekwaamheid en het talent bezitten, die de bereiking er van mogelijk maken, of ten minste zelfkennis en zelfverloochening genoeg, om deze eigenschappen in andere mannen te waardeeren en daarvan in het algemeen belang dankbaar gebruik te maken.

Brielle, Jan. '73.





{==350==} {>>pagina-aanduiding<<}

Mijn vriend Marcus, zijn vrouw en zijn lot.

Door P.J. van der Noordaa.

I.

Indien ik een roman of een novelle ging schrijven, zou ik mijn vriend Marcus aan een kant zetten; als nevenfiguur kon hij misschien in het ontwerp te pas gebracht worden, maar voor een der hoofdpersonen deugt hij in 't geheel niet, want daartoe is hij te leelijk. Nu weet iedereen, die romans en novellen gelezen heeft, dat een leelijk individu - als het tot een hoofdpersoon verheven wordt - een monster is, ook wat zijn karakter betreft: ‘een man in de boosheid - een man in 't verstand’, en mijn vriend Marcus was wel leelijk, maar volstrekt niet boos van hart. Hij zou dus geen belangstelling inboezemen, noch door een gunstig uiterlijk, waarin onze jeugdige schoonen haar ideaal vinden, of waarnaar zij het beginnen te vormen, noch door daden, die ontzetten en waarover menig jonkman vooral zich wel eens uitlaat op eene wijze, die naar sympathie zweemt; alsof de boosheid, zoo zij maar interessant wordt voorgesteld, eenige aantrekkelijkheid bezit voor de menschelijke natuur.
Doch al past mijn leelijke en goedhartige Marcus niet op den voorgrond van een roman of novelle, toch geloof ik dat men uit het leven van een gewoon, een alledaagsch mensch - zooals

{==351==} {>>pagina-aanduiding<<}
hij - wel eens een greep kan doen, die belangstelling verdient; want het levensboek der zoodanigen bestaat niet altijd van het begin tot het einde uit wit papier, al geven wij ons slechts zeldzaam de moeite om te onderzoeken, of sommige bladen zijn beschreven en eene ondervinding, eene handeling, eene geschiedenis behelzen, waard om gelezen en - overdacht te worden.
Men beweerde algemeen in de stad, dat Marcus fortuin gemaakt had met zijn leelijkheid - en misschien was het algemeene oordeel hierin even juist als altijd. Naar den uiterlijken schijn althans had de publieke opinie recht om te zeggen, dat Marcus zijn geluk te danken had aan zijn ongunstig voorkomen.
Marcus werd, toen hij op zijn twaalfde jaar de school verliet - eene van die, welke destijds nog den naam droegen van armenschool - plateelbakkersjongen in de fabriek van mijnheer Roosen. Hij zou beginnen met boodschappen doen voor de plateelbakkerij en voor het daaraan verbonden kantoor van mijnheer Roosen, maar later, als hij wat grooter en flinker was geworden en zich goed gedroeg, zou hij aan 't werk worden gezet.
Ik was toen zestien jaar oud en sinds kort op het kantoor van mijnheer Roosen, waar ik mijn eerste kennis van de handelswetenschap en het boekhouden opdeed, en ik herinner mij nog zeer goed, dat ik Marcus bij zijn verschijning op 't kantoor evenals iedereen een heel leelijken jongen vond. - Zijn mond was ook zoo groot, zijn wipneus zoo klein, zijn haar zoo schreeuwend rood en zijn oogen lagen zoo diep in de holten, dat het geheel een allesbehalve aangenamen indruk maakte, en desniettemin hoorde ik mijnheer Roosen tot het onbehagelijk persoontje zeggen, dat hij heel goede verwachtingen van hem koesterde. - Laat men zich hierover niet te sterk verwonderen; want eerstens had mijnheer Roosen de gewoonte, van elken arbeider of jongen, dien hij in dienst nam, a priori goede verwachtingen te koesteren en was hij zoo vriendelijk, of humaan of menschkundig, of onmenschkundig, hoe men het noemen wil, van hun dit al dadelijk te verklaren; en ten andere had Marcus, toen hij zich candidaat stelde voor plateelbakkersjongen, zijn examen bij mijnheer Roosen moeten afleggen - hetgeen hij deed met schitterenden uitslag en tengevolge waarvan mijnheer Roosen, zoodra Marcus weg was, de verrassende punctualiteit van dien jongen roemde.

{==352==} {>>pagina-aanduiding<<}

Ik meen mij nog zeer goed te herinneren, dat mijnheer Roosen hem onder anderen vroeg:
- ‘Je kunt natuurlijk lezen, nietwaar?’
- ‘De meester zei altijd, dat ik heel natuurlijk las, mijnheer’, gaf Marcus ten antwoord - en de proef die mijnheer Roosen met hem nam, viel ook heel natuurlijk uit. Er lag niets kunstmatigs in zijn toon. - Daarna moest Marcus schrijven. Marcus ging op een voetbankje voor den lessenaar staan, waardoor zijn rood hoofd zich in méér, maar daarom nog geen beter licht vertoonde en ik gaf hem een stuk papier. Toen keek hij met zijn diepliggende oogen over den lessenaar heen en - bleef wachten.
- ‘Begin je nog niet, Marcus?’ vroeg mijnheer Roosen.
- ‘Moet ik met een pen of met potlood schrijven, mijnheer?’
Mijnheer Roosen gaf hem een pen in de hand.
- ‘Wat moet ik nu schrijven, mijnheer?’ vroeg Marcus.
- ‘Zet er maar eens op hoe oud je bent, wie je ouders zijn, waar zij wonen en waarmee je vader zijn kost verdient.’
- ‘Goed mijnheer!’ zei Marcus - en nu kwam langzamerhand het fragment van zijn geslachtsregister voor den dag, dat ik als bewijs van Marcus' oorsprong vooraan in het copieboek heb geplakt. Ik heb dus nog dikwijls gelegenheid gehad het te lezen en de eerlijkheid der ronde letters te bewonderen, die geen oogenblik lieten twijfelen aan haar waren naam.
Het was van den volgenden inhoud:
‘Ik ben twaalf jaren, drie maanden en dertien dagen oud; mijn vader is Toon Mardalis, mijne moeder heet Truitje Stronk, en wij wonen in de Tolsteeg. Mijn vader is schoenlapper en mijne moeder mutsenwaschster voor de lui, en daarmede verdienen zij den kost voor ons.’
- ‘Precies in de volgorde, die ik opgaf,’ zei mijnheer Roosen, ‘en ik moet zeggen dat het er goed uitziet; trouwens, als ik let op het bedrijf van je vader en moeder, verwondert het me niet, dat je van top tot teen in orde bent, Marcus.’
- ‘Maar ik ben toch leelijk - heel leelijk, zeggen de menschen,’ gaf Marcus ten antwoord, en hij voegde er op zeer zachten toon bij: ‘en ik geloof, dat ze wel gelijk hebben.’
- ‘Als je er van binnen maar goed uitziet, doet er dàt minder toe, Marcus,’ zei mijnheer Roosen. ‘Laten we nu nog even met je rekenen. Hoeveel is driemaal dertien en een half?’

{==353==} {>>pagina-aanduiding<<}

Marcus keek eenigszins bedeesd naar mijnheer Roosen op en draalde met het antwoord.
- ‘Gaat het daarmee niet zoo goed als met het andere, Marcus?’ vroeg deze.
- ‘Ik denk dat het negen en dertig en een half is, mijnheer,’ zei Marcus: ‘want als u er veertig en een half meê meende, zou u de vraag wel omgedraaid en gezeid hebben: Hoeveel is dertien en een half maal drie. Dan kon ik niet in de war raken.’
- ‘Je kunt wel professor in de logica worden, Marcus,’ antwoordde mijnheer Roosen met een goedigen lach, ‘maar ik denk, dat je vooreerst liever als boodschaplooper wat verdient. Hoeveel zal 't wezen? Dertien en een half maal drie cents, min een halve - in de week.’
- ‘Dat is acht stuivers; asjeblieft mijnheer,’ zei Marcus.
- ‘Dan zal ik er een halve gulden van maken, Markus; omdat ik zulke goede verwachtingen van je heb,’ besloot mijnheer Roosen.
Den volgenden Maandag trad Marcus Mardalis in dienst. Hij deed zijn best, dat wil zeggen, hij paste prompt op zijn tijd en volbracht de boodschappen, die hem voor het kantoor of de fabriek werden opgedragen, met stiptheid; maar in één ding stelde hij den meesterknecht der plateelbakkerij dag aan dag te leur. - Voor het werk, beweerde deze, was Marcus niets waard - en het zag er niet naar uit, dat hij daarvoor ooit iets waard zou worden. Hij had geen handen aan 't lijf om iets ‘aan te pakken.’ Hij was en bleef zwak van lichaamskracht en al werd hij mettertijd wat grooter, zijn handigheid om wat ‘aan te pakken,’ wou volstrekt niet meê groeien. Was hij traag van aard? - In 't geheel niet. Hij deed zijn best wel om nu en dan een jongensvrachtje op zijn schoêr te tillen, doch het kwam nooit hoog genoeg, al trok hij de afschuwelijkste gezichten van inspanning, en al sprongen de tranen hem uit de oogen van spijt, omdat hij niet kòn wat hij wilde. Hij was beter voor een schoenmakersdriestalletje of voor de snijderstafel dan voor de fabriek. Marcus antwoordde wel, dat hij dit niet helpen kon, en gaf zijn hoop te kennen dat het wel beter zou worden, als men maar geduld wilde hebben; omdat lang worden en sterk worden twee dingen waren, die bij iedereen in 't algemeen, en bij hem in 't bijzonder, niet altijd te gelijk willen komen; doch de meesterknecht zei met welnemen van mijnheer Roosen, dat het werk in

{==354==} {>>pagina-aanduiding<<}
de fabriek met goeden wil alléén niet gediend was - en dat de hoop geen sjouwer was, die zijn vrachtjes voor hem zou dragen. Hij zei het in 't belang van den jongen zelven, die niets voor de fabriek worden kon dan een langen looper met vlugge beenen, en zoo de fabriek daarmee - tegen jongensloon - al tevreden kon wezen, kon hij, Marcus zelf, het daarmee op den duur wel zijn? - Wat was zijn antwoord?
- ‘Nu, wat zeg je er van, Marcus?’ vroeg mijnheer Roosen.
- ‘Neen mijnheer,’ zei Marcus: ‘Daar mag ik niet tevreden mee wezen; dan in godsnaam maar liever aan 't schoenlappen of - op de snijerstafel; want als ik een langen loopjongen van dertig of veertig jaar geworden ben, zal ik toch niets meer waard wezen dan toen ik hier pas kwam, - en dat, mijnheer! dàt stuit me tegen de borst.’
- ‘Maar de lucht is toch zoo goed voor je, Marcus,’ zei mijnheer Roosen met zijn goedigen lach: ‘als je er nog een paar jaren van profiteert, voorzie ik, dat de lucht nog een man van je maakt.’
‘Dat is wel mogelijk, mijnheer,’ antwoordde Marcus, ‘doch de baas spreekt voor de fabriek, - en de fabriek kan niet op me wachten, vrees ik.’
- ‘Ik zal op je wachten, Marcus,’ hernam mijnheer Roosen, ‘maar niet in de fabriek.’
- ‘Hoe dan, mijnheer, als ik vragen mag? Als het mogelijk is zou ik u graag blijven dienen, al......Markus kon den volzin niet eindigen, zijn stem haperde, maar zijne oogen spraken voor hem, en zij voegden er duidelijk bij: “al was 't mijn leven lang.”
- Daar spreken we tegen het eind van 't kwartaal nog wel eens over; tot zoolang zal de baas nog wel met je gediend wezen, hoor.’
- ‘Asjeblieft mijnheer,’ antwoordde Marcus.
De jongen had blijkbaar mijnheer Roosens genegenheid gewonnen, en ik erken dat hij die door zijn vlugheid, zijn goed begrip van 't geen men hem opdroeg, zijn toenemende ‘punctualiteit’ - zooals mijnheer zei - volkomen verdiende.
Wat zou er met het nieuwe kwartaal van Markus worden, of wat zou mijnheer Roosen alsdan beginnen van hem te maken? - Ik was er bepaald nieuwsgierig naar, hoewel ik verwachtte, dat ik Marcus een plaatsje aan den lessenaar nevens mij zou zien innemen, ten einde hem gelegenheid te geven zijn eerlijke ronde letters ten behoeve der handelszaken aan te wenden.

{==355==} {>>pagina-aanduiding<<}

Ik had mij echter vergist. Zoover gingen de plannen van den patroon met Marcus niet, en ik moet bekennen dat ik er blij om was; want in die lang vervlogen dagen zou ik mij in 't geheel niet vereerd gevonden hebben, indien een afgedankte plateelbakkersjongen mijn metgezel aan den lessenaar ware geworden.
Het kwartaal was ten einde; niet het echte, administratieve kwartaal, maar het kwartaal van huur en verhuur voor huizen, landerijen en dienstboden. - Ik weet niet meer of 't Ulto. Januari, April, Juli of October was, maar het was op een Zaterdag, dat weet ik zeker; want de knechts - en daaronder Marcus - kwamen op 't kantoor uit handen van den boekhouder hun weekloon ontvangen, en Marcus kreeg zijn gulden: hij was in ongeveer drie jaren tijd, op aanbeveling van den meesterknecht, tot een gulden geklommen, het maximum voor een plateelbakkersjongen, die in de fabriek nog niets kon ‘aanpakken’; - doch ik heb wel eenigen grond om te vermoeden, dat mijnheer Roosen het uiterlijk van Marcus in orde hield uit zijn particuliere rekening; want Marcus' buis en broek waren even onwillig o.n met hem mee te groeien als zijn physieke krachten, en nochtans bleven ze met hem in de maat en zag hij er eleganter uit dan met alle billijkheid verwacht kon worden van den zoon eens vaders, die met schoenlappen en van den zoon eener moeder, die met mutsenwasschen voor de lui den kost verdient.
- ‘Dankje meneer,’ zei Marcus, toen hij zijn gulden ontving, ‘dat is de laatste hier.’
- ‘Dat zal je wel spijten, Marcus?’ vroeg de boekhouder.
- ‘Neen, meneer; want ik blijf bij mijnheer in dienst’, gaf Marcus ten antwoord - en zijn oogen straalden, onderwijl hij er bijvoegde: ‘Ik had het niet durven denken.’
- ‘Wat word je dan?’ vroeg ik.
- ‘Dat weet ik niet, jongeheer,’ antwoordde Marcus: ‘ik weet alleen maar, wat ik morgen bij mijnheer beginnen zal te wezen.’
En daarop groette hij en ging heen, ons omtrent zijn eerstvolgende bestemming in het onzekere latende.
Ik vermoed dat hij ons een verrassing heeft willen bereiden, en in dat geval bereikte hij zijn doel; want van den boekhouder af, die de eerste was op 't kantoor (als mijnheer Roosen er niet was) tot mijn persoontje toe, die er de minste functie vervulde, ook al was niemand afwezig - allen keken wij zeer

{==356==} {>>pagina-aanduiding<<}
verwonderd op, toen wij den volgenden dag Marcus Mardalis, die er een boodschap bracht voor mijnheer Roosen, op 't kantoor zagen verschijnen in het welbekend livrei van mijnheers palfrenier. Deze zijne gedaanteverwisseling, een totale herschepping mag ik wel zeggen, had ik niet kunnen verwachten; want het was algemeen bekend in de stad, dat mevrouw Roosen gesteld was op dienstbaar huispersoneel van bijzonder goed uiterlijk. Zij had misschien sinds een aantal jaren de mooiste dienstmeisjes, de knapste huisknechts - en de vorige palfrenier vooral mocht een juweel in zijn soort heeten, ten opzichte van zijn welgevormd gelaat, zijn zachtblozende wangen, zijn kleine, ik zou haast zeggen aristocratische handen en voeten, indien dit adjectief geen heiligschennis onderging, wanneer het in aanraking komt met iets van een palfrenier, al is hij ook zoo fraai van gestalte en zoo elastiek in zijne bewegingen als Marcus' voorganger.
Welk een schril contrast tusschen dezen en onzen leelijken Marcus met zijn rood haar, zijn holle oogen en zijn wipneus! - Hoe had mijnheer Roosen er toe kunnen komen hem in 't livrei te steken en hem zóó aan zijne op dit punt kieskeurige echtgenoote te presenteeren; geen parel in een mosselschelp, maar een mossel in de schelp van een pareloester.
Welk een slecht figuur moest Marcus maken, in vergelijking met zijn voorganger, den eleganten page in livrei, wanneer hij achter de tafel zou staan als er gasten aanzaten; hetgeen dikwijls geschiedde, want Mevrouw hield in alles van goede sieren Mijnheer was rijk genoeg om haar onverbeterlijken smaak in 't festijnen voldoening te kunnen geven. - Zij zou het onmogelijk met Marcus kunnen uithouden. Waarom dan had Mijnheer een proef gewaagd, die bepaald moest mislukken? -
Niemand begreep het. Niemand onzer kon op de hoogte komen van 't raadselachtig geval, zelfs de boekhouder niet, die toch op de hoogte was van al de zaken. Hij was ook op de hoogte van Mevrouw, zei hij, hetgeen wellicht moest beteekenen dat hij haar aard of karakter kende, en op grond van die wetenschap verklaarde hij, dat zoo'n leelijkert als Marcus binnenkort in ongenade zou vallen, - en dan viel hij vermoedelijk zoo diep, dat hij moeite zou hebben er ooit weer boven op te komen. - Waarom had Mijnheer het dan gedaan? Hij kende Mijnheer niet meer, hij was met Mijnheer niet langer op de hoogte.
Wij zagen hem met medelijden aan, toen hij deze verdrietige

{==357==} {>>pagina-aanduiding<<}
bekentenis deed, maar berustten in de omstandigheden, omdat wij er niets aan konden veranderen; doch dit juist was misschien de reden waarom eene soort van vijandschap tegen Marcus in ons ontwaakte, die zich openbaarde in den minachtenden toon, waarop wij van tijd tot tijd over hem spraken.
- ‘Is hij er nog! Is hij er waarachtig nog!’ vroegen en riepen wij elken keer als hij op 't kantoor kwam, en weer heen gegaan was; doch wij moesten onze verwondering, of teleurstelling, op deze wijze zoo dikwijls uiten, dat het ons ten laatste begon te vervelen, er die woorden aan te verspillen. Wij keken toen elkaar maar aan met een blik vol minachting, aan den leelijken persoon van Marcus Mardalis gewijd, of haalden de schouders op, alsof wij daarmee wilden verklaren het niet te kunnen helpen, dat de feestvreugde van Mevrouw en haar gasten werd vergald door een onaangename figuur achter de tafel.
Er verliepen eenige maanden, en de toekomst van Marcus Mardalis begon mij nu te interesseeren; - omdat hij zoo leelijk was en het toch zoo lang volhield, werd hij een belangrijk persoon in mijn oog, die wel waard was dat men een oogenblik aan zijn toekomstig lot dacht. De profetie van den boekhouder immers bleef onvervuld: Mevrouw schikte zich in haar onaangenaam lot.
Zou Marcus een familiestuk worden, dat na lange jaren dienst eindelijk in een hofje werd gezet, of in een particulier gesticht voor ouden van dagen? - Zou hij mettertijd misschien tot koetsier bevorderd worden - trouwen - zijn jongens met paarden leeren omgaan - en op den bok met de zweep blijven klappen, totdat hij zelf in de koets werd geholpen om naar de buitenplaats Rusthof aan den zoom der stad vervoerd te worden, waar men hem voor altijd zou ‘uitspannen?’ Of bereidde mijnheer Roosens invloed hem wellicht een stadsbaantje, en zou ik Marcus Mardalis eenmaal ontmoeten, versierd met de insignia van gemeentebode? Of zou ik hem als veerschipper in den stuurstoel zien staan en hem het verhaal van zijn wedervaren hooren doen, in den pittigen trant van Hildebrands Kees, de gunsteling van burgemeester Dikkerdak en zijn Wethouders? Of zou hij toegelaten worden als pandjeshuis-houder en als inbrenger in de bank van leening woekerrenten gaan trekken van zijn maatschappelijke familieleden: schoenlappers en mutsenwaschsters voor de lui, zoodra hij zelf als palfrenier of huisknecht voor

{==358==} {>>pagina-aanduiding<<}
dood kapitaal was verklaard? - Wat zou hij worden? Wat had mijnheer Roosen met hem voor? - Misschien niets van dit alles. - Ten minste in latere jaren heb ik weleens gedacht, dat mijnheer Roosen Marcus in zijn huis had genomen alleen met het doel, hem onder den klank van een beter toon te brengen en onder 't bereik van beschaafder manieren dan in de plateelbakkerij werden vernomen en vertoond, en die hij daar misschien beter had leeren ‘aanpakken’ dan sjouwersvrachtjes.
Marcus zal omstreeks een jaar palfreniersdienst gedaan hebben, toen ik hem op zekeren morgen op 't kantoor zag verschijnen, om een paar brieven, die bij mijnheer aan huis waren afgegeven en de ‘zaken’ betroffen, op last van den patroon aan den boekhouder te overhandigen. Hij zag er allerverdrietigst uit, en toen ik hem vroeg wat er aan scheelde, sprongen de tranen op zijn wangen en antwoordde hij op den toon der wanhoop:
- ‘Ik moet bij Mijnheer vandaan...omdat...omdat ik - zoo leelijk ben.’
- ‘Daar heb je het eindelijk,’ riep de boekhouder. ‘Ik wist wel dat ik op de hoogte was van Mevrouw. Vroeger of later moest hij in ongenade vallen.’
- ‘Met je welnemen, mijnheer,’ gaf Marcus met blijkbare verontwaardiging ten antwoord: ‘Mevrouw is altijd heel goed voor me geweest en heeft mij nooit gezegd, dat zij me leelijk vond; misschien omdat iedereen het zien kan en het dus geen nieuws, laatstaan goed nieuws voor mij geweest zou zijn. Maar gisteravond, toen Mevrouw gasten had en ik dienen moest aan 't souper, werden de heeren bijzonder vroolijk - en een van hen maakte zich nog vroolijker over mij en hij praatte over me op een manier, zooals ik het nog nooit gehoord had, en waarover haast al de heeren en enkele dames luidruchtig moesten lachen.’
- ‘Dat kan ik denken!’ riep een onzer.
- ‘Ik ook,’ antwoordde Marcus, ‘en daarom verwonder ik er mij nog over, dat Mevrouw niet even bedaard er onder bleef als ik, maar blijkbaar boos werd en moeite deed om zich te bedwingen en een effen gezicht te zetten. Mijnheer zelf zag er gramstorig uit, en wees mij met een blik naar de deur. Ik ging heen en kwam niet terug, en 't scheen wel dat tegelijk met mij de pret ook weg ging, want de partij liep vroeger af dan anders.’
- ‘En nu heeft Mijnheer je gezegd, dat je verhuizen moest; het

{==359==} {>>pagina-aanduiding<<}
kon ook niet anders, Marcus,’ zei de boekhouder. ‘Ik zou je maar raden naar je vaders driestalletje te gaan.’
- ‘Dat heb ik Mijnheer en Mevrouw ook gezegd van morgen, toen ik excuus vroeg,’ zei Marcus.
- ‘Zoo, vroeg je excuus?’
- ‘Ja, omdat ik door mijn leelijkheid schuld had aan 't geval; want die is aan Mijnheer en Mevrouw toch niet te wijten, denk ik’, zei Marcus met een half zegevierenden, half verdrietigen blik: ‘En toch meent Mijnheer, dat ik geen schuld heb aan de stoornis der partij; maar ik kreeg mijn ontslag, omdat hij den spot niet op nieuw met me wil laten drijven, zegt hij. Het spijt me, niet om 't schoenenlappen, dat een eerlijk bedrijf is, maar omdat ik Mijnheer niet meer dienen mag, die zoo goed, zoo nameloos goed voor mij was. En als je dàt ontkent, is u niet op de hoogte van Mijnheer, meneer.’ En met een veeg, krachtig genoeg voor zoo'n zwak persoon, wischte Marcus met zijn hand de tranen uit zijn oogen en vertrok.
Over een paar weken liep het diensthoden-kwartaal ten eind en zou Marcus Mardalis op zijns vaders driestal aan het oog der voorname wereld onttrokken zijn, en in 't groot vergeetboek der armelui's histories - waarin slechts Één, die machtig en rijk is, met altoosdurende belangstelling leest, worden ingeschreven.
Marcus mocht vertellen wat hij wilde, zeide de boekhouder, hij was bij Mevrouw in ongenade gevallen; en daarmede had hij zijn recht om voor ons interessant te zijn verloren. Wij namen geen notitie meer van hem.
Ja toch - ik moest wel, want ik kwam in veel nauwer aanraking met hem dan te voren. In den aanvang van 't nieuwe kwartaal ontmoette ik hem op de avondschool, waar ik met nog enkele andere jongelui mijn half vergaan Engelsch en Duitsch begonnen was uit de asch der vergetelheid tot nieuw leven op te rakelen - en ik vernam van Marcus, dat hij, op kosten van mijnheer Roosen, Fransch mocht leeren. Ik hoorde tevens, dat hij op dien dag voor 't eerst aan den lessenaar zat bij notaris Meijermeer, die beloofd had iets van hem te zullen maken, op aanbeveling van mijnheer Roosen, wiens goede verwachtingen Marcus op zich nam nimmer te leur te stellen. - Sinds dien dag vertelde men in de stad, dat Mardalis fortuin maakte door zijn leelijkheid.


{==360==} {>>pagina-aanduiding<<}

II.

Vlugge geesten zijn doorgaans traag van aard en ‘blokkers’ traag van begrip - en vandaar dat de schaal, waarop de uitkomsten gewogen worden, of wat hetzelfde is: de statistiek der ontwikkeling ongeveer evenwicht aantoont. Van de eene partij had men grootscher verwachtingen, van de andere durfde men zulk een gunstigen uitslag niet hopen. Doch Marcus Mardalis was zoo gelukkig het centenaarsgewicht van ijver en bevatting in dezelfde schaal te kunnen werpen - en de evenaar hief hem dientengevolge in betrekkelijk korten tijd ver boven ons uit. Na verloop van twee jaren sprak en schreef hij niet alleen beter Fransch dan wij, maar hij was ons in 't Engelsch en Hoogduitsch tevens op zijde gekomen en het liet zich verwachten, dat hij ons spoedig genoeg achter zich zou laten. Hij nam nu aan onze lessen deel, en zette zich gewoonlijk naast mij als het onderricht een aanvang nam. De schoolbank, onverschillig of hij bezet wordt door een twaalfjarigen schoolknaap - een leerling onzer Hoogere Burgerscholen - een gymnasiast of een student in de Godgeleerdheid, de Rechtsgeleerdheid, de Philosophie of de Hoogere Wiskunde - de schoolbank is en zal wel altijd blijven het uitverkoren plekje der sympathieën, waaruit de kameraderie der jeugd geboren wordt, die niet altijd verflauwt nadat we de eindexamina achter den rug hebben. - Ik heb van jongsaf ontzag gehad voor ‘heldere koppen’, omdat ze een land groot en een volk gelukkig kunnen maken, en evenzeer koesterde ik altijd achting voor ‘brave borsten,’ omdat zij de gansche menschheid eer aandoen - en naar mate ik Marcus Mardalis beter leerde kennen, trok zoowel zijn hoofd als zijn hart mij meer en meer aan. Zijn dankbaarheid, of laat ik liever zeggen zijn liefde voor mijnheer Roosen, openbaarde zich mettertijd al minder in woorden, maar zijn oog schitterde allengs vuriger als men van mijnheer Roosen sprak, alsof de warme toewijding zijns harten onuitbluschbare vonken uitsloeg, die zijn
blikken een wijle deden fonkelen en daarna in den algemeenen gloed terugzonken.
Wat de liefde voor zijne ouders betreft, zij kwam niet zelden, maar juist op de tegenovergestelde wijze aan 't licht. Menigeen, die een nieuwen afgod voor zijn vereering heeft aangenomen,

{==361==} {>>pagina-aanduiding<<}
dringt de oude goden zijns gemoeds van hun voetstuk af en drijft ze al verder en verder van zich in den kring der gewone menschen, vooral wanneer zijn verstand hem zegt, dat hijzelf nu een hooger standpunt inneemt dan hij had durven droomen dat eenmaal geschieden zou, toen hij nog aan hun voeten lag en met de natuurlijke liefde van den onontwikkelde tot hen opzag.
Menigeen, uit den lagen stand van Marcus Mardalis door een weldoende hand opgeheven, opdat meer licht de zaden mocht doen ontkiemen, die in de duisternis dreigden te vergaan - zou de practische levenswijsheid van den Apostel op een onchristelijke manier in toepassing hebben gebracht, zich uitstrekkende naar hetgeen vóór hem - en vergetende hetgeen achter hem lag, uit vreeze dat ouders of vrienden van vroeger dagen hem in zijn loop zouden hinderen. Maar, alsof Marcus Mardalis zich beangstigde, dat men ooit zou kunnen vergeten wiens zoon hij was, sprak hij thans veel meer en in breedvoeriger bijzonderheden dan vroeger over zijn vader, die schoenlapper, en zijn moeder, die mutsenwaschter was voor de lui - alles op den kalmen, natuurlijken toon der oprechte kinderlijke liefde; en toen mijnheer Roosen hem eens voorstelde, misschien bij wijze van beproeving, het ouderlijk huis te verlaten en meer overeenkomstig zijn tegenwoordigen toestand op kamers te gaan wonen, kwam hij voor 't eerst tegen dezen in verzet, en op het oogenblik dat Marcus het mij vertelde, kleurden zijn kaken nòg, ik geloof van schaamte, niet over zijn armelijke ouders, doch over het voorstel zelf om hen te verloochenen. ‘Maar Mijnheer meende het niet - stellig niet. Ik zal het nooit van hem denken,’ voegde hij er bij.
Ik ontken niet, dat deze episode uit het leven van mijn vriend Marcus veel interessanter zou zijn, indien ik hem mocht voorstellen in zwaren strijd met zich zelven en met de wereld, die op allerlei manieren wil bewijzen, dat zoo'n jongen van lage afkomst in zijne omstandigheden alléén vooruit kan worstelen, als hij zich losmaakt van alle banden uit zijn leven: een strijd tusschen de natuurlijke liefde van een onbedorven hart en de zoogenaamde eischen van een nieuwen toestand, die de eerzucht prikkelt en den hoogmoed doet ontwaken. Doch wanneer ik hem zóó voorstelde, zou ik zijn karakter onrecht doen; want mij is nooit gebleken, dat er iets van dien aard leefde in zijn gemoed; trouwens, zijn verzet tegen mijnheer Roosen, waarvan wij

{==362==} {>>pagina-aanduiding<<}
hierboven spraken, en de moeite die hij deed om de ernst van diens voorstel te betwijfelen, bewijzen dit ten duidelijkste. Ja, wat meer is: wanneer een zijner kennissen zinspeelde op zijn afkomst, heb ik nooit gezien dat hij er maar een beetje boos over werd, maar hem weleens op den kalmsten toon der wereld hooren zeggen: ‘Ik weet wel dat ik aan mijn leelijkheid en aan mijnheer Roosens goedheid alles te danken heb, - en opdat ik dit nooit moge vergeten, vraag ik u, er mij zoo dikwijls aan te herinneren als ge wilt.’
Toch werd Marcus Mardalis van zijn ouders gescheiden - door den dood. Zij stierven aan een epidemie kort na elkander en hij moest nu wel ‘op kamers’ gaan wonen; echter niet meer geheel ten koste van mijnheer Roosen, want tijdens den dood zijner ouders ontving Marcus van mijnheer Meijermeer reeds eenige toelage, - en ik wist van den kandidaat-notaris, dat hij die ruimschoots verdiende. Was zijn salaris nog te gering om de hulp van mijnheer Roosen voor zich te kunnen ontberen, hoeveel te minder dan om zijn eenige zuster Mina - die vier à vijf jaren jonger was dan hij - voor zijn rekening te laten. Mina werd dan ook in het diaconie-weeshuis opgenomen - en nu kon men Marcus elken Zondag, als 't goed weer was, in den omtrek der stad op de wandeling ontmoeten, met zijn weesmeisje, dat aan zijn arm hing en blijkbaar opgetogen van geluk met hem liep te keuvelen - of bij ongunstig weer kondt ge hen te zamen vinden op zijn kamer, waar zij thee voor hem schonk, en hij haar onderwijs gaf in veel wat haar ontbrak en dat ze ook in 't weeshuis niet zou hebben aangeleerd. Ik bezocht er hen menig keer en dikwijls luisterde ik naar de welluidende liedjes waarmee ze hem loonde; want zij had een stem zoo helder als glas en gevoel voor 't geen zij zong.
Indien Marcus een greintje trotschheid had in zijn hart, was het op deze gave van zijn ‘zusje’, dat hij hoogmoedig was - misschien was hij 't wel op zijn heele ‘zusje’ zelf.
- ‘Weet je wat mijn gelukkigste tijd zal zijn?’ vroeg hij mij menigmalen. - Ik wist het natuurlijk nooit en zei altijd neen.
- ‘Als ik geld genoeg verdien om voor háár te kunnen zorgen. Dan zal ze zangles hebben ook.’
Uit de hier meegedeelde bijzonderheden nam men wel eens aanleiding om te zeggen, dat Marcus nog niets van een heer in zich had en vermoedelijk nooit krijgen zou; hij had volstrekt

{==363==} {>>pagina-aanduiding<<}
geen begrip van zijn toekomstige positie en herinnerde telkens door 't geen hij deed aan arme lui's relaties en diaconie-verwantschap, die hem als plateelbakkersjongen niet geschaad zouden hebben, maar waarmee hij nu beter had gedaan geen vertooning van nederigheid te maken.
En een sterke getuigenis dat Marcus den plateelbakkersjongen in zijn persoon niet vergat, gaf hij op zekeren dag, toen hij op 't kantoor van mijnheer Roosen verscheen, waar deze, zoowel als de boekhouder en het minder personeel tegenwoordig was.
Na ons allen beleefd gegroet te hebben, richtte hij zich tot mijnheer Roosen met de woorden:
- ‘Mijnheer, ik ben thans zoover gekomen, dat ik door mijn salaris voor mij zelven zal kunnen zorgen - en ik heb het hier de geschikte plaats geacht om het u te zeggen. Hier kan ik mij het best herinneren wat ik was, toen ik door u als plateelbakkersjongen werd aangenomen, en al de heeren die ik hier zie, kunnen getuigen dat ik een onbeduidende jongen was, die niet veel van zich liet verwachten. En al deze heeren hebben toch gehoord, hoe ge mij de hand boven 't hoofd hieldt en verklaarde dat ge goede verwachtingen van mij koesterdet.
Evenmin als toen weet ik nu wat ik worden zal; maar ik weet toch dat ik reeds voor mij zelven en voor mijn zuster zal kunnen zorgen, en dat ik dit aan uwe goedheid, aan uwe verwachtingen van mij ben verschuldigd. - Ik ben zoo gelukkig u dit hier in 't bijzijn van deze heeren, die mij hebben gekend zooals ik toen was, te kunnen zeggen, en ik zou wel ik weet niet wat willen geven, als het document nog bestond en ik het nog eens zien kon, dat ik hier op dien eersten dag heb geschreven.’
- ‘Aan dit verlangen kan voldaan worden, Marcus’, zei mijnheer Roosen, en toen ik het papier uit het oude copieboek genomen en het hem overhandigd had, las Marcus overluid, maar met een stem, die gedurig stokte:
‘Ik ben twaalf jaren, drie maanden en dertien dagen oud; mijn vader is Toon Mardalis, mijne moeder heet Truitje Stronk, en wij wonen in de Tolsteeg. Mijn vader is schoenlapper en mijne moeder mutsenwaschster voor de lui, en daarmede verdienen zij den kost voor ons.’
Daarop beschouwde hij het nog eenige oogenblikken, terwijl het papier in zijn hand trilde, en gaf het mij toen terug.

{==364==} {>>pagina-aanduiding<<}

- Zoudt gij het nu niet liever behouden, Marcus, daar wij nu toch van elkaar af zijn?’ vroeg mijnheer Roosen.
- ‘Ik kan niet gelooven, dat u deze woorden ernst zijn, mijnheer!’ antwoordde Marcus: ‘noch wat u betreft, noch wat mij aangaat. Gij kunt niet willen, dat ik u als een vreemde zou beschouwen, nu ik uw ondersteuning niet meer behoef - en ik zou mij daaraan ook niet willen onderwerpen. Laat dit stuk hier op zijn plaats blijven, als bewijs van de goede zaken, die op dit kantoor zijn gedaan. Het is als het ware de geboorte-acte van mijn beteren toestand, en deze behoort immers te berusten op de plaats, waar ik begonnen ben iets te worden.’
‘Zoo zal het dan zijn, Marcus,’ sprak mijnheer Roosen, terwijl hij opstond en hem de hand gaf. ‘En juist omdat gij dit stuk niet wenscht vernietigd te zien, nu gij begonnen zijt voor u zelven te zorgen, herhaal ik u, dat ik altijd goede verwachtingen van u zal koesteren, al ware het dat de omstandigheden u beletten, ooit zelf notaris te worden.’
‘Ik hoop dat ge uw plateelbakkersjongen eens notaris zult zien, mijnheer,’ zei Marcus, waarna hij ons met een blijden glimlach groette en het kantoor verliet.
Eenige dagen later trok Mina haar weeskleederen uit en kwam bij haar broeder inwonen, en het duurde niet lang of ik ontdekte, dat zij les kreeg in muziek en zang. - Marcus vond ik nu in zijn vrije uren altijd druk werkende; studeeren mag ik het niet meer noemen, want de studie werpt niet terstond haar zilveren vruchten af in de schaal, die de levensbehoefte haar voorhoudt, en Marcus kon vooralsnog van zijn vast salaris zijn ‘zusje’ geen zangles laten nemen.
Het was gelukkig voor hem, dat hij nu in de financieele lasten van zijn huishoudentje, zooals hij dit had ingericht, kon voorzien; want eenige maanden nadat hij daarmee begonnen was, kwam mijnheer Roosen te sterven - en men weet, dat een begrafenis met een welvolbracht leven ook tevens weleens eenige goede werken ontbindt, die nog niet tot zulk een eind mochten komen.
Wij duiden het mevrouw Roosen volstrekt niet ten kwade, dat Marcus Mardalis niet werd uitgenoodigd om zijn overleden weldoener de laatste eer te bewijzen, ofschoon hij bij den langen en deftigen lijkstoet, met het oog op het doel, waarlijk wel op zijne plaats geweest zou zijn - en er misschien de beste figuur bij gemaakt zou hebben. Het regelen der begrafenis toch zal wel

{==365==} {>>pagina-aanduiding<<}
niet door de bedroefde weduwe, maar door een der goede vrienden van den huize, of door een voornaam lid der familie zijn geschied, en deze zal bij de veelheid der keuze uit uiterlijk vertoon en gewicht, het hart van den eenvoudigen notarisklerk allicht voorbij hebben gezien.
Marcus Mardalis liet zich ook niet tellen onder degenen, die van verre stonden op het kerkhof; maar toen ik hem op den avond. van dienzelfden dag bezocht, zag ik hem en zijn zuster Mina beiden in 't zwart gekleed - en zij schenen pas thuis te zijn gekomen; want zijn hoed en handschoenen - de laatsten droeg hij zelden - waren nog niet weggeborgen. Toen ik hem nauwlettender beschouwde, zag ik aan zijn oogen dat hij geweend had en zijn bleek gelaat had nog de uitdrukking eener diepe droefheid. Was het omdat Mina zelve nog vervuld was van een treffende kerkhofherinnering, of meende zij haar broeder te troosten, toen zij na een poos van smartelijke stilte op zachten, maar ietwat trillenden toon het: ‘Stille rustplaats van Gods dooden,’ aanhief, waarbij Marcus' tranen op nieuw begonnen te vloeien?
Ik nam spoedig afscheid met een hartelijken handdruk aan Marcus en een kus van Mina, die nog een kind was, en daar het, hoewel reeds duister, een prachtige avond was, wandelde ik naar buiten en kwam aan den ingang van het kerkhof, eer ik er aan dacht dat ik dien kant was heen gegaan. De directeur der begraafplaats, die mij kende, stond aan het hek bij zijn woning een luchtje te scheppen, en nadat wij elkaar een goeden avond gewenscht hadden, zei hij:
- ‘Ik heb een poosje geleden bezoek hier gehad van je vriend Marcus Mardalis, en zijn zuster uit het weeshuis was bij hem. Een rare chinees is toch die Marcus!’
- ‘Waarom?’ vroeg ik.
- ‘Wel, iedereen weet toch wat hij aan mijnheer Roosen verplicht was - en daar men zoo iemand als hij natuurlijk niet op zoo'n deftige begrafenis vraagt, zou men hebben verwacht, dat hij heden morgen uit eigen beweging naar het kerkhof was gekomen, om van zijn belangstelling in den doode te doen blijken. Dit was hij, dunkt me, verplicht geweest aan het publiek; maar wie ik bij de uitvaart gezien heb, hem niet. hoor! - En daar komt hij me nu zoowat een uur geleden verzoeken, of ik hem met zijn zuster uit het weeshuis eenige oogenblikken op het kerkhof wil toelaten. Nu, ik had geen reden om het hem te

{==366==} {>>pagina-aanduiding<<}
weigeren, en ik verkeerde bovendien in de meening dat hij bijvoorbeeld een bloemetje of een plantje of wat ook als tolk zijner dankbaarheid - ja, als tolk zijner dankbaarheid, meneer! - bij den lijksteen in den grond zou zetten. Ik liet hem dus toe, en hij en zijn zuster uit het weeshuis zijn ongeveer een kwartier bij het graf geweest. - Dat is alles - alles meneer! want toen zij weg waren en ik ging kijken, zag ik dat zij er niets hadden gelaten, - hoegenaamd niets.’
Ik hield mij na deze woorden overtuigd, dat Marcus Mardalis wèl een offer had gebracht bij het graf van zijn weldoener - en hij er iets meer had gelaten dan een rozestruik of een Vergeet-mij-niet of een mmortellenkrans; doch ik sprak mijne overtuiging niet uit tot dezen man, die wist wat men aan 't publiek verplicht was, en de waarde van iets alleen beoordeelde naar 't geen men er van tasten en voelen kon - en ik heb later als ik Marcus of Mina zag, met geen enkel woord gezinspeeld op hun stille bedevaart naar het kerkhof.

III.

Mina's gave voor zang en muziek kwam door een doelmatige leiding meer en meer tot ontwikkeling en toen zij een meisje was van omstreeks achttien jaar roemde ieder haar muzikaal talent. Zij was de prima van 't zanggezelschap, ontving menigvuldige uitnoodigingen om haar gave in 't publiek te laten bewonderen en verdiende als ‘piano-jufvrouw’ meer dan zij voor zichzelve noodig had. De kring van hare, en daardoor ook van Marcus' kennissen breidde zich dientengevolge uit - en als ik hen nu bezocht, trof ik meestal gezelschap bij hen aan. Niemand evenwel ontmoette ik er zoo dikwijls als Suze Sinkel, die een paar jaren ouder was dan Mina, en ik kwam ten laatste tot de zekerheid, dat de beide meisjes eene warme vriendschap voor elkander koesterden. - De vertrouwelijkheid in haar omgang, de toon van genegenheid, waarop zij met elkaar praatten en schertsten, haar menigvuldig samenzijn en de wijze, waarop Marcus over beiden sprak, hadden mij die zekerheid gegeven, en ik beloofde mij zelven voor de kleine familie Mardalis uit dien vriendschapsband veel goeds; want Suze Sinkel was een lief,

{==367==} {>>pagina-aanduiding<<}
goedhartig en verstandig meisje, met recht een ‘schat’ in 't leven, al bezat ze geen fortuin - maar dit stond haar toch ook te wachten.
Zij was het eenig kind van fatsoenlijke, maar onbemiddelde ouders; doch vroegtijdig eene weeze geworden, werd zij door een ongehuwden oom grootgebracht, die in de stad voor gefortuneerd doorging. - Suze sprak steeds met lof over haar ‘ouden goeden’ oom, die haar sinds haar kindsheid met de onloochenbaarste blijken van zijn liefde had overladen. Zij bekende eerlijk en oprecht dat hij haar ‘verwend’ had, zoodat ze niets zou weten te noemen, waarin hij haar heur zin niet had gegeven, voor zoover haar wenschen niet te ongerijmd waren gebleken om er met mogelijkheid in te kunnen voorzien, en ze kon zich niet voorstellen dat er ooit iets gebeuren zou, waarin Oom haar zou willen ‘dwarsboomen’, - 't geen ze zich echter voornam nooit te beproeven, omdat ze hem te liefhad om op eenigerlei wijze met hem in botsing te willen komen.
Doch op hetzelfde oogenblik dat ik haar dit heel vertrouwelijk hoorde verklaren, was zij vermoedelijk reeds op weg, hoewel misschien onbewust, om met haar ‘goeden’ oom in zulk eene onaangename verhouding te geraken; want de liefde draagt niet altijd het heftig karakter van hartstocht, die plotseling ontwaakt en tegelijkertijd in vuur en vlam slaat, wanneer zich het ideaal van het jonge hart in een meestal onvoorzien oogenblik in de werkelijkheid liet aanschouwen: - de liefde doorloopt in 't gewone leven meestal de stadiën eener natuurlijke ontwikkeling, evenals de prozaïsche dingen dezer wereld - en ze is er in zulke gevallen misschien niet slechter aan toe.
Ik weet niet of Suze Sinkel zich haar ‘ideaal’ reeds gevormd had, en zoo ja, of Marcus Mardalis daaraan dan in allen deele beantwoordde. - Zijn uiterlijk in aanmerking genomen, zou ik geneigd zijn te gelooven dat zij, evenals de meeste menschen, er toe kwam zich langzamerhand te laten innemen - zonder een ideaal te bezitten, waaraan zij in stilte gezworen had zich te zullen overgeven zoodra zij het vinden mocht, of anders ongehuwd, dat is getrouw te blijven aan haar eerste, denkbeeldige liefde. - Hoe dit zij, dat Marcus Mardalis haar langzamerhand heeft ingenomen, of dat zij zich allengs - zonder dat hij 't er misschien op toelegde - geheel aan hem toewijdde, is zeker, want de uitkomst heeft bewezen dat zij elkander lief

{==368==} {>>pagina-aanduiding<<}
kregen - en ik vermoed dat beiden reeds een eind ver waren op dezen weg der wederzijdsche toewijding, alvorens zij zich rekenschap gaven van die verhouding jegens elkaar - en er voor uitkwamen. Trouwens dit laatste was hier volstrekt overbodig; immers zij hadden gelegenheid genoeg om hun hart door hunne oogen te laten spreken - en althans van Marcus, in wiens karakter het lag, zijn vereering in eene stille hulde te leggen, mag men verwachten dat hij geen vertooning in 't publiek er mee maakte.
Toen Marcus Mardalis zijn candidaatsexamen deed en er glansrijk doorkwam, wisten Suze en hij dat zij elkaar toebehoorden, ofschoon ze misschien geen gelofte van wederzijdsche trouw hadden uitgesproken; wel beloofde hij haar, te zullen solliciteeren om een standplaats als notaris - en zoodra hij eene positie verworven had, leed het bij Suze geen twijfel, of haar goede Oom zou het huwelijk laten voltrekken en zich verheugen in hun geluk. Intusschen mocht ze Oom nu wel in 't geheim nemen, want hun engagement diende toch publiek te worden eer zij trouwden - en Oom was de man, die het in 't publiek moest brengen. Als hij haar vroeg, of ze nu eerst tot de ontdekking was gekomen op welken weg haar geluk lag, zou zij hem zeggen dat ze 't misschien al heel lang, misschien nog maar kort geweten had, want dit was de waarheid - en hij zou haar zijn lief Suusje noemen als altijd, haar een kus geven, feliciteeren en zeggen, dat hij voor de rest wel zorgen wilde. - Zoo deed hij altoos van haar kindsheid af. En als ‘Oom’ dit nu weer gedaan had, zou Marcus hem een bezoek brengen en de groote vraag - die hem zoo afschrikte - viel dan gemakkelijk te doen, omdat hij het korte antwoord: ‘goed’ al vooruit wist.
Suze deed Oom hare bekentenissen - maar de uitslag was niet precies zóó als zij zich dien voorstelde. Oom zei niet terstond dat het ‘goed’ was, maar gaf haar te kennen dat hij, alvorens hij haar een afdoend antwoord kon geven, naar den persoon van Marcus Mardalis moest informeeren. Dit was hij aan zichzelven en aan haar verplicht. Intusschen zou zij wèl doen van nu af aan hare bezoeken bij Mina te staken, ‘en ik hoop’ voegde hij er bij, ‘dat ik mij niet zal behoeven te beklagen over de vrijheid, die ik u liet om uwe vriendinnen te kiezen naar de inspraak van uw eigen hart. Ik achtte dit goed voor u, - en je weet, ik gaf je altijd je zin als dit maar eenigszins mogelijk bleek, maar

{==369==} {>>pagina-aanduiding<<}
nu je genegenheid van de zuster op den broeder overgaat, kon ik van mijn toegevendheid wel eens spijt krijgen.’
‘Och-heer, neen, Oom!’ zei Suze: ‘Hij zal u wel bevallen, hij is zoo goed - en ik heb u nu bekend dat ik hem bemin.’
‘Oom’ wist, dat Marcus candidaat-notaris was, meer niet; doch toen hij, informaties inwinnende, allereerst vernam, dat Marcus plateelbakkersjongen was geweest, achtte hij het overbodig verder te vragen. ‘Oom’ was goed, mits men hem niet in zijn zwak tastte - en Suze die, in alles haar zin kreeg, had totnogtoe geen leed ondervonden van ‘Ooms’ zwakke zijde van zijn karakter, en dus zijn trots zoo goed als voorbij gezien. - Onder de massa duivedons zijner inschikkelijkheid bleef haar het ééne schitterende pauwenveerke onontdekt - maar het was er toch en het kwam voor den dag ook.
Hij liet het 't eerst zien aan Marcus Mardalis, dien hij schriftelijk verzocht hem een bezoek te brengen; waaraan Marcus niet op de vleugelen der liefde, maar met looden voeten voldeed, omdat hij - zooals hij mij later vertelde - den toon van het epistel wat al te vormelijk beleefd vond om een gewezen plateelbakkersjongen, die bovendien weet dat hij leelijk is, veel hoop op het aanknoopen van de gewenschte familie-relatie te laten. - Doch Marcus Mardalis kwam toch ten huize van Suze's oom - al vloog hij er niet heen - en werd in het salon door hem ontvangen.
Van het begin tot het eind liet het onderhoud aan beleefdheid niets te wenschen over: Ik, mejuffrouw Suze Sinkels oom, had met de meeste belangstelling eene vertrouwelijke mededeeling aangehoord, tengevolge waarvan ik met niet minder belangstelling naar de antecedenten van mijnheer Marcus Mardalis informeerde. - Ik had veel goeds van hem vernomen en drukte mijn vertrouwen uit, dat de goede verwachtingen, die men van hem koesterde en die hij totnogtoe niet had beschaamd, ook in de toekomst zouden blijken wèl geplaatst te zijn geweest - hetgeen alleen daarvan afhing of mijnheer Marcus Mardalis met evenveel ijver en verstand zou voortgaan op den rechten weg, dien hij totnogtoe in 't publiek had hewandeld.
Ik, mejuffrouw Suze Sinkels oom, mocht van iemand met antecedenten als die van mijnheer Marcus Mardalis niet vreezen, dat hij ooit de goede verwachtingen der publieke opinie teleur zou stellen, door bijvoorbeeld in 't geheim te trachten een doel

{==370==} {>>pagina-aanduiding<<}
te bereiken, dat niet in de richting lag hem door zijn lot aangewezen. - Neen, ik verzoek u mij te laten voortgaan, mijnheer! Indien ge, in den overmoed der jeugd eigen, en die ik u daarom thans nog gaarne vergeef - er een oogenblik aan gedacht hebt, een verkeerde wending te nemen, raad ik u in uw eigen belang, die gedachte voor altoos uit het hoofd te zetten - en ik ben overtuigd, dat mijne nicht, mejuffrouw Suze Sinkel, u daarom vroeger of later te meer achten zal.
En ik, mejuffrouw Suse Sinkel's oom, maakte een alles afdoende geste met de hand, opende de deur van het salon en deed mijnheer Marcus Mardalis uitgeleide.
Daarna liet hij zijn ‘pauwenveerke’ aan Suze zien - maar op een veel vroolijker manier:
‘Maar, Suusje, ik dacht dat je beter smaak hadt!’ riep hij luid lachende: ‘Ik zou van een plateelbakkersjongen van origine althans verwacht hebben, dat hij er geglaceerder, gepolijster, porcelein-achtiger moest uitzien. Je hebt zeker een grap met hem willen hebben, en met Oom te gelijk. Enfin, daarvoor zal ik het dan ook houden. Je bent veel te mooi om met zoo'n gemeen stuk aardewerk in de porceleinkast gezet te worden, die ik je nalaat. - Neen, schrei niet. Er kan nooit iets van komen, en je zult 't me later nog dank wijten, dat ik je ditmaal je zin niet gaf.’
Het spreekt wel van zelf, dat Suze haar bezoeken bij Mina Mardalis nu moest nalaten, en dat ‘Oom’ op haar gangen begon te letten, om te voorkomen dat zij Marcus ontmoette; doch het spreekt evenzeer van zelf, dat Suze toch wel gelegenheid wist te vinden om zich, al was 't maar zeldzaam, toch nu en dan schriftelijk met hem te onderhouden en haar gelofte van trouw, die zij nooit had uitgesproken, te hernieuwen. Ook kwam zij Mina nog wel eens tegen en het onderwerp, waarover de meisjes het dan hadden, lag dicht bij de hand en werd spoedig opgevat. - Dit bleek mij onder anderen reeds kort na Marcus' bezoek aan Suze's oom, toen Mina, die een huishoudelijke hoodschap verricht had, in kennelijken staat van opgewondenheid - en erg boos ook - thuis kwam. Ik wilde mij verwijderen, om haar gelegenheid te geven in vrijheid haar gemoed te ontlasten; doch zij verzocht mij te blijven: ik kende toch de geheele geschiedenis. - Zij had Suze gesproken. - Suze had haar 't geval nog eens in al zijn kleuren verteld, maar er nu bijgevoegd,

{==371==} {>>pagina-aanduiding<<}
dat ze voor een vredebreuk begon te vreezen, want Oom liet haar geen rust. Elken dag had hij het over Marcus, die plateelbakkersjongen geweest was - nu, dit was niets, iedereen wist het en iedereen mocht het weten; maar het andere was al te erg om er elken dag mee geplaagd te worden; ‘en daar heeft Suze gelijk in,’ zei Mina, ‘want verbeeld je - Suze vertelde het met tranen in de oogen - hij durft te zeggen, dat Marcus leelijk, heel leelijk is - en hij - hij schimpt op hem; hij noemt hem - een aap! - Hoe is 't mogelijk!’ - Het was er uit: het scheldwoord, hoe beleedigend ook voor haar broeder, vloog onwillekeurig met haar verontwaardiging mee naar buiten uit haar gemoed.
Marcus glimlachte treurig.
- ‘Wel zeker,’ sprak hij toen: ‘dàt zal ook wel mee gedaan hebben om mij af te wijzen. En dan zeggen de menschen nog, dat ik aan mijn leelijkheid mijn geluk te danken heb!’
- ‘Maar je bent niet leelijk, Marcus! Niemand, dien je kent, zal het zeggen,’ riep Mina.
Marcus keek in den spiegel, die tegenover hem hing - het spiegelbeeld was ongetwijfeld een leelijke verschijning, vooral nu hij zijn gezicht in een verdrietige plooi trok, maar het spiegelbeeld was Marcus zelf niet - en Marcus zelven vond ook ik lang niet leelijk meer; doch ik kende hem, zooals hij werkelijk bestond; ik had nu menigmalen gezien, welk een prettige uitdrukking het aangezicht heeft van een mensch met een gelukkig, zacht en innemend gemoed. - De vreemden echter aanschouwden slechts het spiegelbeeld en daarom verwonderde zich de menigte, die de publieke opinie vormt, dat Suze Sinkel voor zoo'n aap als Marcus Mardalis eenige liefde koesterde; want de stille verloving en wat er uit volgde verkreeg nu eerst ruchtbaarheid in de stad, zooals veeltijds geschiedt. - Was het dan zoo'n onverklaarbaar verschijnsel, dat Suze's vriendschap voor Mina op haar broeder overging, in wiens gemoed zij in hooger mate dezelfde elementen ontdekte, die haar in Mina hadden getroffen en aangetrokken - en dat dit gevoel, de natuur volgende, van hartstochtelijker aard werd, omdat het nu een jonkman gold? - De menigte houdt vast aan haar wondergeloof, en verwondert zich nochtans maar al te dikwijls over den natuurlijken loop der dingen.
Zoo stonden de zaken toen mijn belang mij drong de stad te

{==372==} {>>pagina-aanduiding<<}
verlaten. - Mijne familie had in B. eene affaire in koloniale waren voor mij overgenomen - en ik vertrok om mijn fortuin in de koffie en thee te beproeven. Bij mijn afscheidsbezoeken vergat ik natuurlijk Marcus en Mina niet; ik verklaar gaarne, dat ik 't laatst bij hen aanging, omdat de mensch liefst uitstelt, wat hij weet dat hem pijnlijk valt - en het scheiden viel mij, in spijt van de goede zaken, die mij in B. wachtten, bitter genoeg. - We waren zulke goede vrienden voor elkander, als men ze, helaas! maar zelden vindt, mits het eigenbelang de banden niet nauwer toehaalt dan het hart ooit goedgevonden zou hebben. - Bij dat bezoek hoorde ik nog eenig nieuws omtrent Suze, zij had het bij haar oom niet langer kunnen uithouden en was in eene conditie als gezelschapsjuffer gegaan.
- ‘Tegen mijn wil!’ zei Marcus: ‘Ik heb haar gesmeekt zich niet op te offeren voor mijn geluk. Al mocht ik notaris worden - maar dat ben ik nog niet - dan kan ik haar nooit vergoeden wat ze heeft verloren; want haar oom zal haar onterven, omdat zij zijn zin niet wil doen in het eenige, dat hij ooit van haar verlangde.’

IV.

Verscheidene jaren waren verloopen. Ik had in B. goede zaken gedaan en deed ze nog. Ik was intusschen gehuwd en behoorde in B. tot de deftige burgerlui. - Marcus Mardalis en Suze Sinkel waren ook reeds lang getrouwd - met elkander getrouwd natuurlijk en ik wist dat zij, evenals ik, een paar kinderen hadden. Suze's oom was dood - en hij had zijn lieve nicht in zijn testament vergeten; want Marcus, die nog altijd candidaat-notaris was, leefde met zijn gezin op een kleinen voet. Ik moest dus de gevolgtrekking maken dat zij onterfd was; hoewel Marcus het mij niet had geschreven. Op hun bruiloft was ik niet geweest: de drukten mijner affaire verhinderden mij tot mijn spijt van hunne uitnoodiging gebruik te maken - en toen het belang mijner zaken mij noopte in het eerste jaar van hun huwelijk naar den kant mijner vroegere woonplaats op reis te gaan en ik hen bezocht, vernam ik, dat ze een zeer stille, maar nochtans gelukkige bruiloft hadden gevierd: een bruiloft en petit comité, waar-
{==373==} {>>pagina-aanduiding<<}
toe evenwel nog genoeg leden behoorden om Mina Mardalis in de gelegenheid te stellen voor eenigszins langer termijn dan het ‘Patertje langs den kant’ duurde door een der jonkmans te worden uitverkoren, aan wien zij wederkeerig haar hart en later haar hand kon schenken.
Ik vond bij mijn bezoek ten huize van Marcus zijn vrouwtje reeds in blijde verwachting - en hem en haar beiden, als ik naar den schijn mocht oordeelen, zeer gelukkig; want zij zagen er tevreden uit en de opgeruimdheid sprak uit hun toon. Trouwens dit is volstrekt geen bijzonderheid, als man en vrouw nog geen jaar getrouwd zijn en zoo men in dien tijd reeds wolken aan den huiselijken hemel kan zien, kan men gerust voorspellen, dat de koperen bruiloft - zoo deze ooit gevierd moet worden - de ellendige jubilarissen bij hun ontwaken op den morgen van dien grooten dag zal aantreffen in den onaangenamen toestand, waarin de bloemen geraken bij langdurigen mist: een toestand, waarbij de kunstbloemen nog een schitterend effect maken en om die reden dan ook in kwistigen overvloed worden aangebracht.
Veel meer dan ik hier vertelde, wist ik van Marcus en zijn vrouw niet, nadat er verscheidene jaren sinds hun huwelijk waren verloopen; want van lieverlede werd onze correspondentie minder - en dit was niet mijne schuld. Marcus liet hoe langer hoe meer tijd voorbijgaan, eer hij mij schreef; zijn brieven werden bovendien korter en tevens minder opgeruimd van toon, zonder dat hij mij daarin met een enkel woord liet vermoeden, waaraan dit te wijten was. Nu, iedereen weet, dat de correspondentie op den duur niet van één kant kan komen, en dat de vriendschappelijke toon verflauwt, zoodra men meent, dat men niet langer deelt in het vroegere vertrouwen - en men zal 't mij dus zoo heel kwalijk niet nemen als ik beken, dat omstreeks dezen tijd onze vriendschap allen schijn had van tot de oude geschiedenis te behooren: tot de geschiedenis der doode menschen en doode talen. Het speet mij wel, maar ik kon er niets aan veranderen; want ik had geen tijd, op reis te gaan, om hem te laten zien, dat ik nog leefde - en zijn vroegere genegenheid door aanschouwing en persoonlijke toespraak te prikkelen tot nieuwe kracht. Uit het oog - uit het hart, is wel geen waar spreekwoord, maar in vele omstandigheden heeft het er toch allen schijn van en de schijn heeft vele onwaarheden gezaaid.

{==374==} {>>pagina-aanduiding<<}

- ‘Welzoo - notaris Meijermeer is dood, vrouwtje,’ zei ik op zekeren morgen, toen ik aan 't ontbijt het familienieuws in de Haarlemmer doorliep.
- ‘Wie is notaris Meijermeer?’ vroeg mijn vrouw.
- ‘Wel, niemand anders dan de patroon van mijn vriend Marcus Mardalis, die je toch nog wel bij name bekend zal zijn, al is maar 't van hooren zeggen.’
- ‘Zou dat geen verandering brengen in zijn lot?’
- ‘Als hij nu geen gebruik maakt van deze gelegenheid om in Meijermeers plaats notaris te worden - wordt hij het nooit,’ zei ik.
- ‘Is het dan zoo zeker, dat hij benoemd zal worden als hij er om solliciteert?’
- ‘Me dunkt van ja - mits zijn sollicitatie ondersteund wordt door een verzoek van de ingezetenen, en zoo iets zal men Marcus, dien men jaren lang als zeer kundig in zijn vak en solide van inborst heeft gekend, toch niet weigeren. 't Is evenzeer in hun belang als in 't zijne; men koopt niet altijd goede waar voor zijn geld - en hier hebben ze puik-puik voor een paar regels schrift.’
- ‘Nu, ik hoop er het beste van voor je vriend,’ antwoordde mijn vrouw: ‘Maar je weet hoe 't in de wereld gaat. Is hij geen plateelbakkersjongen geweest in dezelfde stad, en heeft een notaris geen deftige positie?’
Als haar twijfel ieder ander had betroffen, zou ik mijn vrouw gelijk hebben gegeven; maar met Marcus moest de wereld, bij uitzondering, billijk zijn, omdat hij mijn vriend was. Ik besloot hem te schrijven: met eenigszins andere woorden te feliciteeren met den dood van notaris Meijermeer, waardoor een positie openviel, die hij kon innemen - en hem mijne verwachting te kennen te geven dat de ingezetenen hem er in zouden halen, als hij maar de moeite deed bij hen rond te gaan om hunne aanbevelingen te verzoeken. Op dezen brief ontving ik eerst eenige weken daarna antwoord - en Marcus Mardalis bracht het mij in persoon.
- ‘Ik kom u den uitslag mijner pogingen om tot notaris benoemd te worden meedeelen,’ begon hij, nadat ik hem in de huiskamer gelaten en aan mijne vrouw voorgesteld had.
- ‘Je hebt dus gedaan wat ik van je verwachtte, en gesolliciteerd.’

{==375==} {>>pagina-aanduiding<<}

- ‘Vandaag of morgen zult gij de benoeming in de courant lezen.’
- ‘Ik feliciteer je’, zei ik, hem mijn hand toestekend, ‘het kon ook niet anders uitvallen.’
‘Dankje,’ antwoordde Marcus, ‘voor de goede intentie en je vriendschappelijken handdruk; maar je felicitatie neem ik niet aan en mijn naam komt niet in de courant, hoor. - Ik heb de moeite niet eens genomen te solliciteeren.’
- ‘Is het mogelijk!’ riep ik teleurgesteld.
- ‘Wel, toen ik bij notabelen in de stad rond geweest was, had ik tien handteekeningen van adhaesie verworven - ongeveer evenveel hielden zich neutraal en de rest was openhartig genoeg mij te zeggen, dat zij een collega zouden aanbevelen. Die collega was nog niet lang in de stad als candidaat werkzaam, maar hij is van fatsoenlijken huize en gefortuneerd. Voor zoo iemand moet een voormalige plateelbakkersjongen uit dezelfde stad het onderspit wel delven.’
- ‘Het spijt me machtig,’ zei ik na een poos, ‘maar weet je zeker dat hij benoemd zal worden? Ik had toch maar gesolliciteerd.’
- ‘Dankje,’ antwoordde Marcus. ‘Ik heb het voor en na mijn trouwen dikwijls genoeg gedaan; want je weet dat ik Suze beloofde notaris te zullen worden. Nu, ik ben eens benoemd geweest ook.’
- ‘En toch bleef je candidaat bij Meijermeer?’
- ‘Ja, met goedvinden van Suze zelfs; want het was op een onaanzienlijk dorp in Drenthe, waar ik waarschijnlijk geen duizend gulden in 't jaar gemaakt zou hebben. Ik bedankte dus voor die benoeming, - en je weet, amice, als men zoo iets doet wordt men later gepasseerd, tenzij al de notabele lui met een adres van adhaesie een nieuwe sollicitatie ondersteunen, in welk geval er nog een kleine kans blijft.’
- ‘En dat heb je mij nooit geschreven, Marcus!’ riep ik.
- ‘Als ik een standplaats had gekregen, die ik had mogen aannemen, zou ik het wel gedaan hebben,’ antwoordde Marcus. ‘Zoo kom ik je nu zelf zeggen, dat ik hier in B. zal gaan wonen.’
- ‘Hier wonen? Wel, dat doet me plezier! Hoe is dat in zijn werk gegaan?’
- ‘Ik ben het antwoord nog schuldig op je vraag: of ik zeker weet dat mijn gerugsteunde collega benoemd zal worden,

{==376==} {>>pagina-aanduiding<<}
en zoo kom ik dan vanzelf tot het slot der geschiedenis. Met mijn tien aanbevelingen waagde ik het niet te solliciteeren; want een kennis van mij, een ambtenaar aan 't Ministerie, dien ik vooraf eens polsde, verklaarde mij dat ik er onmogelijk de honderd van mijn collega mee kon verslaan - vooral niet omdat deze bij den Minister reeds gunstig stond aangeschreven. Ik vernam later dat hij benoemd zou worden, en ik weet nu, dat zijn naam heden avond in de Staatscourant zal staan. Je begrijpt dat ik geen lust had om candidaat bij hem te blijven, en ik zag dus ondertusschen uit naar een ander kantoor. Notaris Bolland hier wordt oud; het was mij bekend dat hij een candidaat zocht, en ik trad met hem in correspondentie. Heden ben ik bij hem geweest om de condities vast te stellen, en ik heb mij verbonden voor hetzelfde tractement, dat ik bij mijnheer Meijermeer genoot. Nu moet ik hier een huis zien te krijgen - en ik kom meteen uw hulp inroepen om voor mij te huren; maar het mag niet duur wezen, asjeblieft.’
Het kon voor Marcus Mardalis nooit beter treffen. - Schuins tegenover het mijne stond een klein, maar net ingericht woonhuis, hetwelk ik wist dat over een paar weken te huur zou komen. Het behoorde aan den architect Kungius, met wien ik bevriend was, en toen ik van den bewoner verlof gekregen had om het met Marcus te komen kijken, beviel het hem zoo goed, dat hij het, zonder dat zijn vrouw het gezien had, van Kungius met mij ging huren. - Ook Suze was er met haar komst in B. zeer mee in haar schik, te meer, omdat zij er zich niet veel van voorgesteld had; want, zei ze, Marcus was in zijn haast om het te hebben, zoo onvoorzichtig geweest van niet eens te informeeren of de kelder vrij bleef van kwelwater, of het pompwater wel helder en zuiver van smaak was, of er genoeg kasten waren - en meer zulke zaken, waarnaar de vrouw allereerst vraagt. Had Marcus haar maar gezegd, dat niet alleen zijn vriend, maar diens vrouw het huisje kende en geprezen had, dan zou ze gerust zijn geweest - en nu dankte zij mijn vrouw, onder aanbeveling voor nadere kennismaking, allervriendelijkst voor haar lieve woning en de hulp die zij haar o.a. voor de gordijnen en de vloerkleeden had betoond.
- ‘Ik wist wel dat alles je bevallen zou,’ zei Marcus, ‘want het huis behoort een architect, en dat sluit de volkomenheid vanzelf in.’

{==377==} {>>pagina-aanduiding<<}

Zoo waren wij, Marcus en ik, dan nu overburen geworden en het duurde niet lang of de oude vriendschap hernam hare rechten. Wij zagen elkaar dikwijls en Suze en mijn vrouw verklaarden weldra, dat ze niet voornemens waren een spaak in 't wiel te steken, daar ze net zoo goed bij elkander pasten en evenveel genoegen in de conversatie vonden als wij. Het vriendschappelijk verkeer strekte zich zelfs tot onze kinderen uit. ‘Mijn vrouw had ook zulke lieve kinderen,’ zei Suze, - en ik geloof van haar wel, dat zij meende wat ze zei. - ‘En, o! Suze's kleinen waren toch zoo mooi!’ riep mijn vrouw weleens in vervoering, als zij ze voorbij zag gaan en we alleen waren. ‘Ze lijken in 't geheel niet op je vriend Marcus, hoor.’
- ‘Dat geloof ik toch wel,’ gaf ik dan ten antwoord, ‘want je zei dikwijls, dat ze zoo goed van inborst zijn.’
- ‘Dat hebben ze even goed van moeders kant,’ beweerde mijn vrouw.’
Het kon niet lang zoo duren, dacht ik somtijds, omdat het zoo heel genoeglijk was - en toch duurde het lang, jaren lang zelfs, en er is nog geen spaak in 't wiel gekomen van ons gelukkig verkeer.

V.

In de eerste weken na Marcus' vestiging in de stad ontdekte ik niets, dat den minder opgewekten toon in zijn brieven, waarvan ik vroeger sprak, eenigszins kon verklaren. Als ik er nog aan terug dacht, schreef ik nu de oorzaak er van toe aan eene langdurige, maar nochtans tijdelijk gebleken ongesteldheid, die hem in dien tijd kon gekweld hebben. - Doch toen de verhuisdrukten voorbij waren, toen de opwekkende invloed der nieuwe verschijnselen, die aan een veranderden toestand verbonden zijn, van lieverlede in den dagelijkschen loop der dingen uitsleet, zag ik allengs duidelijker dat hem iets hinderde. Hij was niet vroolijk, niet opgeruimd meer, zonder dat ik echter zeggen mag, dat dit, al was 't maar een beetje, nadeelig werkte op zijn humeur tegenover zijn vrouw en kinderen. Hij was voor hen de goedheid zelve - en toch verraste ik hem dikwijls genoeg in een toestand van blijkbare lusteloosheid, om recht te hebben tot twijfel aan zijn levensgeluk.

{==378==} {>>pagina-aanduiding<<}

Ik wachtte en hoopte, dat Marcus er te eeniger tijd toe komen mocht mij zijn gemoedsbezwaar te openbaren, maar de dagen verliepen en groeiden tot maanden aan, zonder dat hij mij in dit opzicht zijn vertrouwen schonk. - Het onderdrukte zuchten zijner vrouw, als zij hem met een verholen blik bespiedde, overtuigde mij dat zijn geheim verdriet, of wat het wezen mocht, ook door haar was opgemerkt, 't geen trouwens niet te verwonderen is, maar ik kon niet besluiten er met een enkel woord op te zinspelen, ten einde te ontdekken of zij met de oorzaak zijner droefgeestigheid bekend was; want de huisvriend vooral, wil hij dien naam verdienen, moet familie-geheimen eerbiedigen, welke men voor hem verborgen houdt. Tusschen echtgenooten en kinderen immers kunnen er confidenties bestaan, die te heilig zijn om zelfs aan den trouwsten vriend verteld te mogen worden.
Ik peinsde en overwoog wel wàt het zijn kon of niet zijn kon, dat Marcus' geluk en dat der zijnen in den weg stond, maar ik kon geen zekerheid vinden - en toen er eindelijk iets gebeurde dat mij een stap verder bracht op den weg der ontdekking, lag de oorzaak op een heel ander terrein dan waarop ik die ooit had gezocht.
Wij, mijne vrouw en ik, waren op de thee bij Suze. Marcus was, ik mag niet zeggen vroolijker, maar opgewondener dan gewoonlijk. Hij sprak op den zenuwachtigen toon van iemand, die in spanning verkeert, en als hij iets verrichtte, waren zijne bewegingen haastig, gejaagd zelfs. - Zijn vrouw sloeg hem bijwijlen gade met blijkbaar medelijden, en soms ook scheen het mij toe alsof haar eenigszins donkere oogblik en het samenpersen harer lippen te kennen moest geven, dat zij zijn gedrag afkeurde en het hem zou gezegd hebben, indien zij met hem onder vier oogen ware geweest. Zij nam echter de honneurs aan de theetafel met stiptheid in acht en antwoordde onder anderen op een complimentje mijner vrouw over het lekkere kopje, dat zij schonk:
- ‘Dan moet het aan de wijze liggen, waarop ik thee zet of dien, want de qualiteit is niet te vergelijken met die, welke ik onlangs bij je gedronken heb. Ik hield het voor Bloemthee.’
- ‘Er was ook Bloemthee onder, Suze,’ zei mijn vrouw.
- ‘Van een puik partijtje, dat ik pas heb gekocht,’ voegde ik er bij.
- ‘Mijn vrouw is opgetogen van uw Bloemthee,’ riep Mar-
{==379==} {>>pagina-aanduiding<<}
cus nu: ‘Nu, ik mag dan ook zeggen, dat ze een fijne smaak heeft - fijner dan ik, 't geen ook, de omstandigheden in aanmerking genomen, geen wonder is. 't Spijt me maar, dat ik er totnogtoe niet aan voldoen kon.’
‘Marcus!’ viel Suze in. ‘Je weet toch, dat ik naar zulke dingen niet verlang, en hoe minder je er aan dacht, om mijnentwil natuurlijk, hoe gelukkiger wij zijn zouden.’
‘Goed,’ zei Marcus, ‘maar dit neemt niet weg, dat je ze weet te waardeeren, Suze. En ik herhaal wat ik je beloofd heb: als ik door de fortuin wordt verrast, zal een pakje Bloemthee uit mijn hand de kennisgeving zijn om u daarop voor te bereiden.’
- ‘Mag ik je vrouw dan als een kleine attentie geen pakje van mijn puike Bloemthee aanbieden, omdat zij die zoo lekker vindt, Marcus?’ vroeg ik lachend; maar hij nam de zaak waarlijk ernstig genoeg op en antwoordde:
- ‘Volstrekt niet, hoor! Ik sta er op haar daarmee te verrassen, zoodra het geluk mij verrast.’
‘Je spreekt alsof het voor de deur staat,’ zei mijn vrouw.
- ‘Het geluk staat niet voor de deur - het is al binnenshuis, maar Marcus schijnt het tot mijn spijt niet te kunnen gelooven,’ sprak Suze met een zucht.
Marcus had nu in vrij duidelijke woorden gezegd, dat hij niet gelukkig was. Het ontbrak hem, of er haperde in elk geval iets aan, en hij trachtte of hoopte althans het eens vervuld te zien. In welken vorm moest het voltooid worden? - Ik meende ontdekt te hebben dat hij geldzuchtig was, en een oogenblik later kreeg ik er de zekerheid van.
De Haarlemmer Courant werd binnengebracht, en op 't gezicht van dit nieuwsblad stond Marcus zoo schielijk op om het van 't dienstmeisje over te nemen, dat hij zijn porceleinen theekopje van de tafel stiet. Hij nam er volstrekt geen notitie van, hij merkte het misschien niet eens, zooveel spanning teekende zijn gelaat.
- ‘Met je permissie, een oogenblik maar,’ zei hij en hij sloeg de courant open. Marcus bemoeide zich weinig met politiek - en, den strijd om ons ministerie te doen vallen uitgezonderd, als men dien althans houden wil voor een bijzonderheid viel er in dien tijd in de politiek niets voor, dat een gewoon lezer interesseert. Ik volgde onwillekeurig de blik van Marcus, toen hij de kolommen doorliep, en later zijn vinger,

{==380==} {>>pagina-aanduiding<<}
terwijl deze langs de effecten-noteeringen op de derde bladzijde afdaalde en aankwam en halt hield bij de trekkingslijsten der staatsloten, die in dezen tijd van 't jaar de fortuin - Marcus' geluk! - in de wereld uitstortten. Ik zag hem eensklaps verbleeken - was het van verrassing, omdat zijn ‘geluk’ nu was uitgekomen? Neen, want hij wierp de courant wrevelig op zijde en ik hoorde hem fluisteren: ‘Alweer niet.’
Zijn opgewondenheid was voorbij, hij was nu weer in zijn lusteloosheid vervallen en nam blijkbaar welstaanshalve bij tusschenpoozen deel aan 't gesprek.
Gedurende een paar dagen dacht ik over hem na en ik herinnerde mij toen, dat ik hem vroeger weleens meer in een toestand van zenuwachtige spanning had gezien; ik mocht het nu voor zeker houden, dat deze periodieke vlagen vielen in de dagen, die de trekking der premieleeningen of staatsloten waarbij Marcus belang had, voorafgingen. Deze zwakheid, deze dwaasheid liever hinderde mij in Marcus geweldig, en daar de oorzaak, die ik nu voor zijn ongeluk gevonden had: het ongeluk van zich aan een stroohalm vast te grijpen, waaraan men verwacht dat geldzakken voor ons hangen - volstrekt niet van zoodanigen aard was, dat ik een ‘familiegeheim’ konde kwetsen wanneer ik er van sprak, achtte ik mij verplicht hem er over te onderhouden. Ik deed het dienzelfden dag in een gesprek onder vier oogen.
Ik begon over onverschillige dingen, bracht het gesprek op onze laatste bijeenkomst ten zijnen huize, roerde de Bloemthee nog eens aan en zei toen:
- ‘Je zult ditmaal Suze nog niet mogen verrassen met een pakje van mijn puike Bloemthee.’
Hij keek verwonderd op - en kleurde.
- ‘Hoe weet je?....’ vroeg hij.
- ‘Dat je je fortuin met staatsloten wilt maken, wilt ge zeggen, Marcus,’ antwoordde ik, toen hij zijn vraag inhield: ‘Wel, je manier van de courant in te zien, en je houding, je toestand vóór- en nadat de courant door u werd ingekeken, heeft het mij verraden - en 't is juist hierover, dat ik je als vriend wensch te spreken; want, neem me niet kwalijk, Marcus! - van een man van verstand, als gij en met een karakter als het uwe, had ik andere, had ik beter verwachtingen.’
- ‘Je gaat recht op je doel af, amice,’ zei Marcus, ‘maar ik ken je: je spreekt uit belangstelling en daarom neem ik die

{==381==} {>>pagina-aanduiding<<}
woorden niet kwalijk, al klinken ze wel wat hard. - Je keurt het dus af, dat ik tracht naar het bezit van geld?’
- ‘Volstrekt niet, maar de wijze waarop je het tracht te verkrijgen, keur ik niet goed, omdat je er ongelukkig door wordt. Gedurende den korten tijd voor de trekking verkeert gij in een onnatuurlijken toestand, een toestand van opgewondenheid, omdat ge u met een zeer bedriegelijke, en de kansen in aanmerking genomen, zéér onverstandige hoop vleit; - na de trekking duurt de reactie maanden lang, en in al dien tijd maakt uw lusteloosheid u onvatbaar voor 't genoegen van uw huiselijken kring. Ten laatste zult ge u een ziekte op den hals halen door - uw gebrek aan energie. - Heb je meer geld noodig om gelukkig te zijn, beproef dan het op een andere manier te krijgen.’
‘Ik kan het niet bekomen op een andere manier, of ik moest het stelen, amice,’ antwoordde Marcus: ‘en dat ligt niet in mijn karakter, hoe ongunstig je er ook over denken moogt. - En toch heb ik geld noodig om gelukkig te zijn. Niet om mijnentwil echter. Denk om mijn vrouw en kinderen. Was ik notaris geworden op een goede standplaats, dan zou ik op een onbekrompen wijze voor Suze en de kleinen hebben kunnen zorgen. Ik zou haar daardoor hebben vergoed, wat haar ontviel toen ze mij trouwde. Je weet, dat Suze van jongsaf op een ruimen voet is grootgebracht en dat haar oom haar onterfde om mijnentwil. Ze heeft me lieve kinderen geschonken. Ze lijken volstrekt niet op Papa. - En wat heb ik voor haar gedaan, om haar het leven aangenaam te maken? Ik heb haar beloofd notaris te zullen worden, maar mijn belofte niet kunnen houden. Ik zal mijn kinderen moeten grootbrengen van een klein inkomen, en zij zullen veel moeten missen van 't geen Suze heel goed weet dat tot een goede opvoeding behoort. - Wat zal zij van hen zien worden? Van haar dochtertje, als 't meevalt, een schoolmademoiselle, van haar zoon op zijn best een candidaat-notaris, even als Papa, en een candidaat-notaris kan met den besten wil van de wereld en de meest mogelijke energie geen fortuin bekomen, als hij het niet uit de loterij trekt. Daarom kocht ik mijn kans in de staatsloten - maar mijn Weener lot van 39 liet mij den laatsten keer weer even hopeloos als altijd. - Ik denk, dat ik het toch maar verkoopen zal, dan zou ik Suze op haar verjaardag met een piano kunnen verrassen - en dat is toch óók wat, al is 't

{==382==} {>>pagina-aanduiding<<}
geen pakje Bloemthee, dat huis en hof aankondigt en een pianino als toegift er bij.’
- ‘Het was mij wel tien pakjes Bloemthee waart, als ik met Suze's verjaardag een piano in je huis zag, Marcus. Onder haar spel en gezang zoudt gij huis en hof vergeten en gelukkig zijn - en geloof mij, indien je op je zelven de overwinning behaalt en het Weener lot verkoopt, zal ik nooit meer twijfelen aan je energie en....je verstand.’
- ‘Ik zal er nog eens over denken.’ zei Marcus.
Ik sloeg hem gade zoo menigmalen ik er gelegenheid toe vond en ik meende te bemerken, dat hij er werkelijk ernstig over nadacht, maar tevens dat hij weifelde in den strijd; want hij was en bleef in zijn voorkomen alles behalve vastberaden. Ik duchtte dan ook dat ik op Suze's verjaardag geen piano in haar huis zou zien en vandaar dat ik mij aangenaam verrast toonde, toen dit toch het geval bleek. Ik drukte Marcus met warmte de hand en feliciteerde hem op zachten toon met zijn flink besluit.
- ‘'t Heeft me veel strijd gekost,’ zei hij, ‘maar toen ik zag, hoe gelukkig Suze met mijn cadeau was, beklaagde ik 't mij niet, dat ik er mijn Weener lot voor verkocht.’
- ‘Van dezen dag af aan zal ik u gelukkiger zien worden,’ antwoordde ik. ‘Want de mensch, die zich zelven leerde overwinnen, is op den waren weg tot geluk.’

Mijn voorspelling werd echter niet zoo aanstonds vervuld. In de eerste dagen na Suze's verjaring, toen Marcus nog onder den indruk verkeerde van de onverwachte blijdschap, die zijn vrouw over de piano liet blijken, zag hij er opgeruimd genoeg uit, maar van lieverlede scheen hij mij weder in zijn vroegere neerslachtigheid te vervallen.
Ik gaf echter de hoop niet op, dat hij die ten laatste te boven mocht komen, want hij stond immers nu tegenover het fait accompli, niets meer te bezitten, dat hem met bedriegelijke droomen op geldelijk fortuin kon vleien; en het fait accompli is in vele gevallen een uitnemend middel om den mensch zich te doen schikken in zijn lot. - Marcus' neerslachtigheid kon mijns inziens nu niets anders zijn dan een voorbijgaand uitvloeisel van spijt over 't gemis van zijn Weener lot - en tot mijn blijdschap zag ik dan ook na verloop van eenige maanden, dat hij zoo opgeruimd van humeur, zoo

{==383==} {>>pagina-aanduiding<<}
vroolijk van toon werd, als ik mij nooit had voorgesteld dat hij zou kunnen zijn. En het was geen periodiek, maar een standvastig verschijnsel, dat ten laatste het karakter van onverstoorbaren levenslust aannam, die zijn oogen deed glansen en zijn ingevallen wangen vulde en met den blos der gezondheid tooide. Wie was nu gelukkiger dan Suze!
- ‘Marcus kan mij nu het pakje Bloemthee geven, wanneer hij maar wil,’ zei ze op zekeren dag, toen we genoegelijk bij elkaar zaten.
- ‘Wat wilt ge hiermee zeggen, Suze?’ vroeg hij, eensklaps verbleekende.
- ‘Wel, niets anders dan dat we ten volle gelukkig zijn - en dit is waarlijk genoeg.’
- ‘Ontbreekt je dan niets meer? - niets?’ vroeg hij.
- ‘Ik zou niet weten wat ik zou moeten wenschen,’ gaf zij ten antwoord.
- ‘Een huis aan de zuidelijke avenuen der stad, zooals de architect Kungius daar nu laat bouwen,’ sprak ik, maar op 't zelfde oogenblik berouwden mij deze woorden; want ik zag Suze's kleur verschieten en herinnerde mij nu, dat zij meermalen hare begeerte had uitgesproken om dáár te wonen, wanneer wij er langs wandelden.
- ‘Vergeef mij,’ zei ik terstond, te meer daar ik Marcus' oogen zag fonkelen met een gloed, waarvoor ik geen anderen grond wist te vinden dan dat hij op mij verstoord werd: ‘Vergeef mij; ik had deze woorden niet gedachteloos moeten zeggen, ik had kunnen weten, dat ze u pijnlijk konden treffen, Suze.’
Ik stak haar mijn hand toe.
- ‘Wel, ik moest verstandiger zijn,’ antwoordde zij. ‘Ik wil niet ontkennen dat het daar allerliefst wonen is, en het plekje waar Kungius' huis gebouwd wordt....’
- ‘En dat haast klaar is,’ viel Marcus in.
- ‘En dat haast klaar is,’ herhaalde Suze lachende, ‘ofschoon het er voor ons weinig toe doet....Ik wil niet ontkennen, dat dat plekje mij bijzonder aantrekt. Maar wij weten immers allen, dat de mensch diep ongelukkig zou zijn, indien hem niets meer te wenschen overbleef. - Zelfs een eeuwig leven zou dan alle waarde voor hem verloren hebben.’
- ‘Hoerah!’ riep Marcus, terwijl hij opgewonden mijn hand greep en die krachtig drukte, waarbij zijn blik andermaal fon-
{==384==} {>>pagina-aanduiding<<}
kelde met een gloed, dien ik niet verklaren kon: ‘Ik ben het met mijn vrouw eens, dat huis ontbreekt haar om gelukkig te zijn.’
Wij allen zagen hem verwonderd, zelfs eenigszins ontsteld aan. Maar uit zijn verstandige gesprekken, toen en de daarop volgende dagen, bleek duidelijk, dat hij zeer wel bij 't hoofd was.

VI.

Het huis van den architect Kungius aan de zuidelijke avenuen der stad was gebouwd en voltooid; hij betrok het niet terstond, maar liet het de warme zomermaanden onbewoond en luchtte het gedurende dien tijd dag aan dag, om den schadelijken invloed van versch metselwerk weg te nemen. - Iedereen in de stad riep over het fraaie huis, dat niet alleen comfortable was ingericht, maar tot in de geringste bijzonderheid keurig werd afgewerkt, - en iedereen in de stad riep nog harder over de goede zaken, die mijnheer Kungius met de uitoefening der architectuur voor anderen nu blijkbaar ook voor zich zelven gemaakt had.
In den nazomer zou Kungius het nieuwe huis gaan bewonen, en intusschen vertelde hij aan zijne vrienden en kennissen, dat hij het op den eersten dag den beste dat hij 't betrok, wenschte in te wijden met een partijtje voor groote menschen en kleine kinderen te gelijk. - In de ruime tuinkamer, waar hij nog geen kleed liet leggen, zouden de kinderen ontvangen worden en als tegen een uur of tien de pret voor hen afgeloopen was, zouden de grooten er desverkiezende kunnen dansen tot twaalf, één uur. Omstreeks dien tijd wilde hij zich in de nieuwe woning, na er - zoo hij hoopte - zijnen vrienden een aangenamen avond bereid te hebben, voor 't eerst ter ruste begeven. Was het ernst of kortswijl, wat Kungius van de partij vertelde? Hij kon wel eens meer ‘raar voor den dag’ komen; men wist ook van hem, dat hij niet veel van praten hield, en even als bij andere menschen van stilzwijgend slag kon men geloof hechten aan het weinige dat hij sprak. Misschien bleek het dus dat hij aan geen kortswijl had gedacht. En waarlijk, toen de tijd naderde, kwamen eensklaps de uitnoodigingen. Ik behoorde onder de genoodigden, met vrouw en kinderen, en op denzelfden dag vernam ik, dat Marcus Mardalis en de zijnen mede van de partij zouden zijn. Suze was

{==385==} {>>pagina-aanduiding<<}
zeer in haar schik met de invitatie. De kring der conversatie van de Mardalissen was ook uiterst klein, want men weet, dat de conversatie zeer duur is in hare gevolgen; zij oefent een verlengenden en verhoogenden invloed uit op de rekeningen van verschillende leveranciers, - en veel geld uitgeven viel boven de begrooting van Marcus' financieel vermogen. Dat hij genoodigd werd verwonderde mij echter niet bijzonder; want Marcus en Kungius, die door hunne verhouding van huurder en huisheer elkander niet vreemd waren gebleven, schenen elkaar wel te mogen zetten en in de laatste maanden vooral trof ik Kungius nog al eens aan bij Mardalis.
De dag, voor het feest bepaald, brak aan en het uur kwam waarop de partij een aanvang nam. Ik tilde mijn kinderen in de vigilante en liet de meid met hen meerijden, om hen ten huize van Kungius af te leveren. Als het rijtuig terug was, zou mijn vrouw met haar toilet gereed zijn - terwijl ik intusschen mijne instructiën gaf aan mijn winkelbedienden; want het heeft voor een man, die altijd hij zijn zaken is, heel wat in, een welbeklante affaire als de mijne, al is 't maar voor enkele uren, aan de zorg van vreemden over te laten, Eindelijk was alles in orde en mijn vrouw en ik stapten in de vigilante, met de opmerking, dat wij zeker de eersten der gasten niet zouden wezen. - Neen, dit waren we ook niet - want Kungius zei ons, met een glimlach, dat ook goede zaken den mensch klaarblijkelijk tot het uiterste konden drijven, immers wij waren de laatsten, die verwacht werden. Hij met de heeren - zijne vrouw met de dames, kwamen juist terug van hun omgang door huis en hof, nog blozend en lachend van de felicitaties en den lof der bewonderaars van het huis, en Suze was er nog niet mee aan 't eind. Ik hoorde van haar nog eenige goed gesproken woorden over den keurigen smaak waarvan alles getuigde. - Zoo traden wij het salon binnen, waar men ons nu wachtte om ons de thee te presenteeren: een exquis merk van echte Bloemthee; niemand beter dan ik kon er het fijne van beoordeelen, want ik had ze geleverd; maar het thee schenken aan de gasten legde mij en mijne vrouw niettemin onder de verplichting, het bekijken van Kungius' huis en meubilair, dat geheel nieuw was, tot eene latere gelegenheid uittestellen - en er heerschte zooveel animo onder de gasten, zij pakten Kungius en zijn echtgenoote zoo geheel in, dat ik wel moest vreezen, dezen avond althans mijne even-
{==386==} {>>pagina-aanduiding<<}
tueele bewondering over zijne nieuwe woning cum annexis niet te zullen uitspreken. Ik kon er mij echter beter in troosten dan mijne vrouw; want zij zat kennelijk op heete kolen;
of het moest zijn, omdat uit de tuinkamer nu en dan een juichkreet van de opgewonden jeugd tot ons doordrong en zij brandende was van verlangen om haar eigen kroost aan de pret te zien deelnemen. Nu, het ging hier, Goddank! over 't algemeen niet stijf en al te complimenteus toe, en ik meende uit de prettige ongedwongenheid van den gastheer en de gastvrouw zelven te mogen opmaken, dat zij 't ons niet kwalijk zouden nemen, wanneer wij 't gezelschap der volwassenen eenige oogenblikken verlieten. Ik gaf mijn vrouw dus weldra een wenk, dien zij terstond begreep, en toen zij mevrouw Kungius eenige woorden had toegefluisterd, gingen wij naar de tuinkamer, waar wij de onzen juist verrasten in een der dolle vlagen van den Tempête, met de kleine Mardalissen als contrafiguren. Zij bemerkten ons verschijnen niet eens, en evenmin dat van Marcus en zijn vrouw, die kort na ons in de tuinkamer een kijkje kwamen nemen. Wij besloten, met een blik van verstandhouding, onze kinderen den vrijen teugel te laten vieren aan den stormachtigen dans en traden den tuin in, die groot genoeg was om op den achtergrond bij het Zwitsersch tentje buiten het bereik van het kinderlijk rumoer te komen.
Het was lichte maan en haar glansen verzilverden het groen van bloembladen en struiken, die, omdat het voor aanplanting in de volle aard te laat in den tijd was, met de potten waarin men ze kocht, in den grond waren gezet, en de bloeiende najaarsrozen, hier en daar door 't licht aan ons ontdekt, en ginds verscholen in 't duister, geurden om ons heen.
Wij genoten allen - neen toch niet; want ik hoorde Suze eensklaps een zucht slaken. Maakte zij misschien eene vergelijking tusschen haar levensgenoegen ten huize van haar oom en haar tegenwoordig lot? - en gevoelde zij 't gemis van een fraai huis en een aangenamen hof op dit oogenblik levendiger dan ooit?
- ‘Ja, dit alles ontbreekt aan je geluk, Suze,’ zei Marcus in antwoord op haar zuchten.
- ‘Maar laat mij u dan uwe woorden van onlangs herinneren,’ viel ik in: ‘Weten wij niet dat de mensch niet gelukkig zou zijn, indien hem geen enkele wensch meer overbleef?’
- ‘Die woorden hebben nog evenveel recht om gehoord en

{==387==} {>>pagina-aanduiding<<}
overwogen te worden,’ antwoordde Suze ‘maar ik ben nog even kinderachtig als toen - en ondankbaar tevens: ondankbaar jegens den gastheer, die zijn geluk verdient, omdat hij het met anderen weet te deelen. Vergeef mij, en laten wij er niet meer aan denken.’
- ‘Ja, ik denk er wel aan,’ zei Marcus.
Wij keerden nu weder tot het gezelschap terug, en Suze kwam blijkbaar haar vlaagje van verdrietelijkheid geheel te boven; want gedurende den ganschen avond gaf zij blijken eener ongeveinsde opgewektheid. Marcus evenwel was veel stiller dan ik hem in de laatste maanden gekend had - en naarmate de avond verstreek, nam dit toe. Toch lag er eene blijmoedigheid op zijn gelaat, een glans van geheim geluk in zijn oogen, die mij overtuigden dat hij zich innerlijk verheugde; de toon van zijn stem, de woorden die hij sprak, moesten wel een aangenamen indruk vestigen bij ieder, met wien hij thans kennis maakte, en ik verwachtte, dat deze avond zou meewerken om hem in de stad den naam te verwerven, dien hij als mensch verdiende.
Omstreeks tien uren kwamen de rijtuigen voor, die de kinkeren moesten thuis brengen. - Ik hielp de mijne er in, nadat ze door mijn vrouw met overkleeren goed waren verzorgd, want de avondlucht was vrij koud.
- ‘Wat komt onze vigilante laat,’ hoorde ik Suze zeggen, toen ik het salon weer intrad: ‘Er zijn haast geen kinderen meer over.’
- ‘Alles op zijn tijd, vrouwtje,’ zei Marcus. ‘Laat het nu voor hen maar eens uitkomen, dat het leste het beste is. Ze worden hier immers niet verjaagd.’
- ‘Volstrekt niet,’ stemde Kungius toe.
Maar het rijtuig kwam toch, en Suze zag haar kinderen, warm en wel tegen kou vatten beschut, van mijnheer en mevrouw Kungius afscheid nemen en ze gaf hun een nachtkus mee naar huis.
Marcus bracht hen in den gang; wij vingen kort daarop nog een juichkreet van hen op, en toen de vigilante weg reed, kwam Marcus met een blij gezicht weer binnen.
De kinderen van Kungius waren naar de slaapkamer, zei Mevrouw.
Het eerste bedrijf van de partij was afgespeeld.
Het tweede nam nu een aanvang - de tuinkamer bleef niet lang ontruimd; want nu ontwaakte de danslust bij de jonkmans

{==388==} {>>pagina-aanduiding<<}
en de maagdekens - en menig oudere van jaren mengde zich onder hen.
Suze ook maakte nog een walsje mee met den gastheer, terwijl Marcus mevrouw Kungius ten dans leidde. - De tijd vloog om; het werd twaalf, één uur eer men er aan dacht - en toen men bemerkte dat het al zoo laat was, wist men tevens dat het tijd was tot vertrek.
Dit was het derde bedrijf: de slotscène.
Wij hadden veel genoten. Mijnheer en mevrouw Kungius hadden alle eer van de partij, waarmede zij hun nieuw en fraai huis inwijdden. Het eene was in volkomen harmonie geweest met het andere.
Maar ik had het huis nog niet gezien, en ik stond er op het te kennen eer ik vertrok, al hadden dan ook de jubilarissen geen gelegenheid om mij te geleiden, daar zij druk bezig waren met de scheidende gasten. - Marcus en Suze zaten ook nog in 't salon - onze rijtuigen waren nog niet gemeld. Aan weerskanten van het huis hoorde ik er een aanrollen. Dat moesten de onze zijn, ik had dus niet veel tijd over.
Ik doorliep in allerijl de kamers van het benedenhuis, en begaf mij toen naar boven. - Van de bovenvertrekken had ik nog niets gezien en ik bekeek ze dus nauwkeuriger dan de benedenkamers. Overal waar ik kwam vond ik geen weelderig, geen vertooningmakend ameublement, maar een, dat van eenvoudigen, goeden smaak en nochtans onbekrompen middelen getuigde. Ik liep den bovengang weer terug en stond aan de trap, op 't punt om naar beneden te gaan, toen ik mij herinnerde de slaapkamer nog niet gezien te hebben. - Ik was er met een paar schreden, want het moest de achterkamer zijn, die het uitzicht had in den tuin. Er viel een schijnsel van licht in het achterste gedeelte van den gang; de deur moest dus aan staan, en ik behoefde niet te vreezen met mijn intreden eenig gerucht te maken, dat anders lichtelijk de slapende kinderen van Kungius had kunnen wekken. Ik ging de kamer in en zag dat de gordijnen van twee ledikanten halverwege open geslagen waren. Op den achtergrond, in de alcove, stond er nog een, maar geheel gesloten - dat der echtgenooten natuurlijk. Ik mag gaarne kindergezichtjes in gerusten slaap aanschouwen, en liep op mijn teenen naar de kinderledikanten, om het genoegen van dezen avond te besluiten met den gelukkigen aanblik der sluimerende kleinen.

{==389==} {>>pagina-aanduiding<<}

Bedrogen mij mijne oogen? - Mijn God, dáár sliepen niet de kinderen van den architect Kungius, maar die van mijn vriend Marcus Mardalis, en op 't zelfde oogenblik dat ik tot deze ontdekking kwam, steeg er een gedachte in mij op, die het raadsel oploste en de zonderlinge woorden van Marcus, in den laatsten tijd vernomen, tot klaarheid bracht; maar tegelijkertijd huiverde ik van angst voor Suze, die klaarblijkelijk niets van deze oplossing wist noch vermoedde.
Ik verliet ijlings de slaapkamer en vloog de trappen af. - In den gang ontmoette ik mijnheer Kungius, die haastig zijn overjas aantrok en dien ik tot zijn vrouw hoorde zeggen: ‘Al de gasten zijn weg. Ons rijtuig wacht. Laten wij ons nu stil verwijderen. - Dat zal een verrassing zijn voor Mardalis' vrouwtje.’
- ‘Neen,’ antwoordde mevrouw Kungius: ‘mevrouw Mardalis' intime vriendin is nog in 't salon - en daar is haar man.’
- ‘Met uw permissie,’ zei ik gejaagd, ‘ons rijtuig is nog niet voor - laat mij even met u meerijden - uw huis ligt toch in mijn weg. - Draal om Godswil niet lang’, voegde ik er bij, toen ik zag dat Kungius een bedenking wilde opperen.
- ‘Ik vermoed, dat mijnheer Mardalis u en uw vrouw bij de ontknooping zal willen zien; waarom wilt ge dan weggaan?’ vroeg hij toch nog, ‘want dat er iets te ontknoopen valt, schijnt ge al te weten.’
- ‘Ik weet niets, maar vermoed alles. Mijn vrouw moet vooreerst blijven en weet niet dat ik heenga. Mag ik meerijden of niet?’
- ‘Stap dan maar in,’ zei Kungius, toen wij aan de huisdeur waren. ‘En vertel mij, als ik het weten mag, in de vigilante wat je op 't gemoed drukt.’
Ik zei hem in korte woorden dat ik voor Suze vreesde, als zij onvoorbereid vernam, dat huis, tuin en meubilair haar eigendom waren.
- ‘Och kom,’ viel Kungius mij in de rede: ‘Je spreekt of ze een toeval kon krijgen - of een beroerte. En zoo iets krijgt men niet van blijdschap en geluk;’ maar zijn woorden gaven mij geen rust. Ik luisterde ter nauwernood naar 't geen hij nog vertelde van Marcus, die mij noch mijn vrouw in 't geheim had willen betrekken, vreezende dat wij het voor Suze niet verborgen hadden kunnen houden. Ik vernam tevens tot mijn verwondering - en evenzeer tot verwondering van Kungius' vrouw,

{==390==} {>>pagina-aanduiding<<}
die er ook niets van had mogen weten - dat Marcus een aanzienlijken prijs getrokken had met een buitenlandsch lot.
- ‘Hij had toch zijn Weener lot te gelde gemaakt,’ riep ik ongeloovig.
- ‘Ja maar, hij behield nog een Rus van 64,’ antwoordde Kungius met een lach: ‘en dat lot verraste hem met de 75000 Roebels. - Als men zoo fortuinlijk is, mag men zijn vrouw ook wel eens verrassen met een mooi huis, mits ik het opzicht heb over den bouw’. -
Hij was thuis en stapte met zijn vrouw uit.
- ‘Vliegensvlug nu naar mijn huis, en terug naar mijnheer Mardalis in zijn nieuwe woning’, zei ik tot den koetsier, en ik beloofde hem een goede fooi.
In minder dan een kwartier was ik weer bij Marcus en Suze terug....Onze vigilante stond nu voor de deur - en toen men mij in huis had gelaten, ontmoette ik Marcus, Suze en mijn vrouw in den gang. Mijn vrouw zag er lang niet gerust uit.
- ‘Waar ben je toch heen geweest?’ vroeg zij: ‘De vigilante staat al lang te wachten; en me dunkt, we moesten Mardalis en zijn vrouw meteen thuisbrengen, want hun rijtuig schijnt niet te komen’. -
- ‘Maar wij moeten van mijnheer Kungius en zijn vrouw nog afscheid nemen’, zei Suze. ‘Ze zijn evenwel een poosje geleden naar boven gegaan, om te zien of hun kinderen al sliepen, en me dunkt, we moesten maar zoo vrij zijn hen dáár op te zoeken; want het wordt laat en we maken wel eenigszins een mal figuur’. -
- ‘We gaan gezamenlijk naar de slaapkamer,’ sprak Marcus met fonkelend oog - en hij ging ons voor.
Ik volgde hem. Aan de deur van de slaapkamer gekomen, stiet hij die half open en wachtte onze dames. Ik wierp een blik naar de ledikanten. De beide kinderen hadden zich omgewend en hun naar het licht gekeerde blozende aangezichten konden zoo aanstonds door Suze worden ontdekt! - Het was mijn tijd om te handelen.
- ‘Hebt gij Suze het beloofde paketje Bloemthee gegeven, of zult ge het nog doen?’ vroeg ik fluisterend aan Marcus.
Hij keek mij verbaasd aan, en antwoordde toen:
- ‘Neen’. -

{==391==} {>>pagina-aanduiding<<}

Suze en mijn vrouw traden nu op de deur toe. Ik ging in de opening staan.
- ‘Vergeef mij, Suze - vergeef mij, Marcus,’ sprak ik - en mijn stem beefde van ontroering, ‘maar ik acht mij als vriend in dit oogénblik verplicht, u er aan te herinneren, dat een pakje Bloemtheede voorbode zou zijn van een groote verrassing, wanneer Marcus die te eeniger tijd aan zijn vrouw zou mogen bereiden. En sommige verrassingen kunnen zóó boven iemands verwachting uitvallen, dat ze wel een voorbereiding behoeven. Mag ik daarom het verzuim van uw man herstellen, Suze - en u dit pakje Bloemthee aanbieden?’ -
Zij keek mij verbijsterd aan en sloeg hare oogen toen op Marcus, die, nu het oogenblik gekomen was om te spreken, geen woorden scheen te kunnen vinden om zijn geluk uit te drukken.
- ‘Waar is de gastheer? - Wáár de gastvrouw?’ vroeg Suze, terwijl zij haar hand uitstak naar het pakje thee, dat ik haar nog altijd voorhield, onder gestadig knikken en telkens dringende met de woorden: - Toe dan Suze! Toe dan; - maar nu keek zij langs mij heen - en haar oog viel op haar slapende kinderen.
- ‘Mijn God! wat zie ik? - Wat moet dàt beteekenen?’ riep zij.
- ‘Alles - alles - alles het uwe,’ zei Marcus, en hij opende zijne armen om haar te omhelzen; doch - zij stortte voor zijn voeten bewusteloos neder.

Ik reed met onze vigilante uit - om den dokter. De schrik - want onverwachte vreugde kan eveneens doen schrikken als een ongeval - doodde Suze niet, doch bracht haar toch op den rand van 't graf. - Dienzelfden nacht, toen zij uit haar bewusteloosheid was ontwaakt, tastte een hevige koorts haar aan, die van uur tot uur toenam en reeds den volgenden dag, volgens de verklaring des dokters, van typheusen aard werd. Marcus zat dagen achtereen met het horloge naast zich, ten einde de medicijnen op de minuut af in te geven, op de ziekekamer, en ook de nachten doorwaakte hij grootendeels bij het krankbed zijner vrouw. - Toen zij na haar herstel voor 't eerst weer beneden kwam, zag ik hem met deernis aan. Hij was vermagerd en verbleekt, en zijn haar was grijs geworden van angst en zieleleed. Hij kwam toen tot bekentenis van 't geen in zijn gemoed

{==392==} {>>pagina-aanduiding<<}
omging, onderwijl hij wanhopig nederzat en waakte bij zijn veeltijds ijlende vrouw, die hij meende dat hem ontvallen zou.
- ‘Ik weet nu, dat ik dwaas handelde en ondankbaar was jegens God,’ zei hij met gebogen hoofd, ‘al maakte ik mijzelven in vroeger dagen diets, dat mijn dankbaarheid aan Suze alléén mij dreef tot geldzucht. - Bedierf mijn neerslachtigheid, mijn lusteloosheid, telkens wanneer de fortuin mij op nieuw teleurstelde, niet háár levensgenoegen tegelijk met het mijne? Mijn God, wat had er van ons gezin moeten komen, indien deze ellendige toestand had aangehouden. - Neen, ik was in mijn onverstandige ontevredenheid den zegen van 't bezit eener goede vrouw en lieve kinderen niet waard. - Ik zelf had hen gelukkig moeten maken, niet het geld, dat het toeval mij in den schoot wierp; het geld, waarmee ik begon mijn vrouw in doodsgevaar te brengen, omdat ik mij - zelfzuchtige die ik was! - wenschte te verlustigen in de aanschouwing harer onvoorbereide verrassing. Mijn schuld aan u, Suze! is grooter dan ooit te voren. Ik zal die schuld nimmer kunnen aflossen, ofschoon ik nu een man van geld ben: een man van geld, die zichzelven misschien heeft vervloekt toen hij u dacht te verliezen. God was mij genadiger dan ik 't verdiende.’ -
- ‘Gij hebt gedwaald, Marcus,’ antwoordde Suze zacht, terwijl zij hem de hand gaf en kuste, ‘maar ik blijf gelooven dat je uit liefde voor ons dwaaldet, en dat je het niet meer zult doen, nu uw oogen geopend werden voor de betrekkelijk geringe waarde van geld en goed. - Dàt is mijn geluk, en niet uw fortuin van 75000 Roebels.’ -
Marcus is thans notaris in onze stad. Toen mijnheer Bolland overleden was, solliciteerde hij, en bijna al de notabele ingezetenen ondersteunden zijn verzoek - misschien omdat men hem kende als een rechtschapen en kundig man. Onze vriendschap heeft niets geleden door zijn fortuin en zijn hooger standpunt in de maatschappij. De notaris en de winkelier in koloniale waren bezoeken elkander nog dikwijls - en Suze verzekert mij nog weleens, als zij aan het verledene denkt, dat zij aan mij haar leven heeft te danken, want mijn puik-puike Bloemthee had den anders waarschijnlijk doodelijken schok gebroken. -

Haarlem.


{==393==} {>>pagina-aanduiding<<}

[Wetenschap en belletrie.]

Onze stoomvloot.

Door Philalethes.

In ons vaderland, dat zijn opkomst, bloei en rijkdom dankt aan zeevaart en handel; het land waar de ondernemingsgeest van pas vrijgestreden burgers zich het eerst en krachtigst openbaarde in verre togten ‘op avontuur,’ doet zich nu het tweeledig verschijnsel voor, dat vreemde staten veel gemakkelijker beschikken kunnen over de bijeenvergaarde kapitalen van de rijk geworden kooplieden, dan nationale stoomvaart-ondernemingen dit vermogen; en, dat de zeemagt van den Staat door de meerderheid der Natie met weêrzin wordt bekostigd.
Het eerste is een gevolg van de meening, dat wij Nederlanders in het bouwen, inrigten en gebruiken van stoom-packetschepen, die toch bij uitnemendheid de koopvaarders van deze eeuw zijn geworden, ten achter zijn geraakt bij onze naburen, die door de natuur met kolen en ijzer zijn bedeeld.
Er is in die meening eene zekere mate van waarheid, ofschoon zij niet geheel waar is! Maar oorzaak en gevolg versterken hier elkaâr, en meer en meer zouden wij ten achter raken naarmate wij het minder beproefden en deden. Dit behoeft wel geen betoog! Het omgekeerde is echter ook waar, en daarom achten wij het een zeer verblijdend verschijnsel, dat op dit oogenblik, nu

{==394==} {>>pagina-aanduiding<<}
geen bankier een nieuwe Amerikaansche spoorwegleening met succes aan onze markt zou brengen, de bekwame directie van de Koninklijke Nederlandsche Stoomboot-maatschappij weder met vertrouwen - en nu niet te vergeefs - een beroep deed op het nationaal kapitaal voor de vaart op Amerika, en dat die zelfde krachtige Maatschappij meer en meer besloten schijnt ook hier te lande te laten maken wat onze fabrieken maken kunnen. De Compound-machines, die de Amsterdamsche fabriek de Atlas haar leverde, kunnen dan ook best de vergelijking doorstaan met Engelsche producten van gelijke soort.
Het andere verschijnsel, waarop wij boven doelden, hangt naauw te zamen met het eerste, en het berust ook op eene gedeeltelijk ware meening van een groot deel der natie, dat namelijk de Nederlandsche Marine iets is, dat men behoudt omdat niemand nog het initiatief durfde of wilde nemen tot geheele afschaffing, maar dat toch, ondanks de negen millioen per jaar die het kost, maar niet goed wil worden.
Eene zekere voorliefde voor de buitenlandsche producten zoowel van den geest als van de industrie, welke voorliefde hier te lande bestaat en vreemd genoeg afsteekt bij de weinige billijkheid waarmede vele buitenlanders ons beoordeelen, heeft aan het overdrijven van die laatste meening vrij wat schuld, omdat zij vaak de pen bestuurde van hen, die nu en dan het publiek wat van onze Marine vertelden. Beide verschijnsels zijn echter te betreurenswaardig om ze niet met alle eerlijke middelen te bestrijden, want, verdrongen van de zee kan Nederland niet voortleven maar slechts voortkwijnen. Het landje zelf brengt niet genoeg op om de welvaart van zijne bewoners te bestendigen; en handel en koloniën zijn daarom eene behoefte voor ons.
Men mag dus wel met nadruk er op wijzen, dat aan de Maas eene stoomvaartlijn op Amerika reeds aanvankelijk gunstige uitkomsten verkreeg; dat eene andere maatschappij aldaar menig onvoordeelig fabrieksjaar goed maakte met evenveel goede jaren van haar stoomboot-lijn op Londen; dat de Koninklijke Maatschappij te Amsterdam bloeit en de wakkere handen steeds verder uitstrekt; dat zelfs de stoomvaart Nederland-Java de eerste moeilijke jaren belooft te zullen doorworstelen, al is nog al het leergeld niet betaald. Men zal zeggen, er is geen climax in die

{==395==} {>>pagina-aanduiding<<}
feiten, want de Nederland is toch geene gelukkige zaak voor de aandeelhouders geweest, en de schepen zijn bovendien in Schotland gebouwd; zij bewijzen dus niets voor Nederlandschen scheepbouw.
Het laatste geven wij toe, en of zij nu juist voor gelukkige producten van buitenlandschen bouw kunnen gelden zullen wij eens daar laten; maar zeker is het, dat de jonge maatschappij dadelijk te concurreren had met grootere buitenlandsche lijnen, die ‘gepokt en gemazeld’ hadden, en dat zij toch, ondanks vele misslagen en vele rampen die daarmede in verband stonden, meer en meer kans krijgt tot een dragelijk resultaat te komen met betrekkelijk weinig steun van Staatswege. De aandeelhouders zullen welligt nog lager cijfers op hun balans zien, want het moeilijkst oogenblik is nog niet achter den rug, en de begane misslagen zijn zeer groot; maar toch is de Nederland een krachtig bewijs voor de mogelijkheid van Stoomvaart op lange lijnen, ook uit Nederland. Niet de meest schitterende voorbeelden zijn de meest krachtige bewijzen voor het goede in eene zaak. Een moeilijke reis, die ten slotte toch volbragt wordt, bewijst ook meer voor een goed schip, dan een snelle togt, die vóór den wind wordt afgelegd. En het is voor de toekomst van Nederland eene levenskwestie of het kapitaal zich zal laten vinden voor Stoomvaart. Weinige takken van industrie toch zijn hier mogelijk. Landbouw en veeteelt zijn onverbiddelijk beperkt binnen enge grenzen. Vischvangst is niet in staat veel meer dan droog brood te geven. Handel is daarom onmisbaar als bron van volkswelvaart; en, sloeg de balans hier te lang over naar de zijde van den effectenhandel die aan geen enkelen werkman brood geeft, er zijn gelukkig teekenen die een beter toekomst voorspellen.
Het zou voor het meest arbeidzaam en meest krachtig deel der natie niet ongelukkig zijn, indien nog een dozijn staten Oostenrijk, Spanje, Mexico en Griekenland volgden in wanbetaling en alle Amerikaansche sporen tot de werkelijke waarde terug liepen.
En aan de andere zijde moet de natie nu en dan wat hooren over de Marine; want ook daaromtrent bestaat vooroordeel, en, zoo dat vooroordeel blijft bestaan, zal het een der redenen zijn welke Nederland spoedig dwingen in Insulinde een geheel an-
{==396==} {>>pagina-aanduiding<<}
dere politiek te gaan volgen, een andere rol dan die van voogd over onmondige natiën te spelen - en dit alleen uit krachteloosheid ter zee. Krachteloosheid ter zee in de koloniën sleept kwijning van de Stoompacket-vaart mede, of liever het zijn beide uitvloeisels van een zelfde treurige oorzaak. Maar waar de natie zelve teekenen geeft van het eene te willen veranderen, behoort de Regering niet achter te blijven in hare taak, en, zoo zij dit doet, eene aansporing te krijgen door de periodieke pers.
Dat de toestand der vloot in Indië onvoldoende is, bewijzen stukken als dat hetwelk onlangs de Java-bode bevatte. (Zie Amst. Court. 30 Mei 1875).
Dat er dus aan de vloot, aan het materieel der Marine, wel iets veranderd of bijgevoegd mag worden zal men wel gelooven, al schrijven wij hier zulke stukken, die welligt waarheid, doch niet de geheele waarheid vermelden, niet af.
Wat kan nu de Regering doen in het belang van de oorlogsvloot, de schatkist en de ontwikkeling van de packetvaart van Nederland te gelijk?
Zij kon noch kan den kapitalist dwingen zijn geld beschikbaar te stellen voor stoomvaart. Zij heeft echter in deze iets gedaan door de subsidiëring van ‘de Nederland.’ Zij heeft havens gemaakt of maakt die. Hoeveel zij verder moet gaan in het afwerken van het kanaal voor Amsterdam, van de werken te Vlissingen, is een open vraagstuk, dat wij hier niet behandelen kunnen. Evenmin de vraag of zij stoombootlijnen mag subsidiëren.
Maar wat de Regering wel kan en mag, en, naar ons oordeel moet doen, is: het middel aangrijpen, dat wij in de volgende bladzijden hoofdzakelijk zullen bespreken, om de oorlogsvloot te verbeteren; omdat

1o.dit middel geen bijzondere opoffering van geld eischt;

2o.het den nederlandschen scheepshouw (van particulieren) beter in staat zal stellen met het buitenland te concurreren.

Meer ontbreekt er niet aan de omstandigheden waaronder zich een Nederlandsche stoomvaart uitbreiden kan, en de lust er toe begint toch te ontwaken.
Wij moeten nu om onze denkbeelden te ontwikkelen in de eerste en voornaamste plaats eene beschouwing geven over de oorlogs-marine.
De tegenwoordige Minister heeft aan onpartijdigen vrij alge-
{==397==} {>>pagina-aanduiding<<}
meen den indruk gegeven van een pessimist in de Marine-zaak te zijn. Zijn reeds langdurig bestuur is in hoofdzaak geweest: het bedaard voortzetten van den door een voorganger krachtiger aangevangen bouw van ijzeren gepantserde schepen van weinig diepgang voor de verdediging van het rijk in Europa. Een niet groot eindcijfer voor Marine was een wensch bij een deel van de wetgevende Magt, en hij, Minister, schijnt met overtuiging aan dien wensch te hebben kunnen toegeven. Hij heeft de uitwerking daarvan echter vooral doen drukken op de in koloniale wateren bruikbare magt der Marine, die, naar men zegt, door een vlootvoogd in Indië minder noodig genoemd was. ‘Hij geloofde niet in de Marine’ is de hypothese van 's Ministers meest billijke bestrijders, en die, men moet het erkennen, de meeste zijner daden verklaart.
Wij willen niet in details treden over het bestuur van een Minister, die welligt nog zeer hard gevallen zal worden ten gevolge van gebeurtenissen, die hij niet alleen deed ontstaan. Wij scharen ons ook niet aan de zijde zijner bestrijders, vooral niet van de zeer heftige en onbillijke, die hij heeft, gelijk elk Minister die wat lang aan het bestuur is. Maar wij moeten constateren, dat het volgende feit onder zijn bestuur weder heeft voortgeduurd, en weder zonder eene krachtige poging om het te veranderen:
De Nederlandsche Marine is zoo ingerigt, dat zij oppervlakkig meer schijnt dan zij is of wezen kan, en dat is ten koste van hare wezenlijke waarde.
Wij bezitten eene niet onaanzienlijke vloot van weinig diepgaande pantserschepen, die, het eene wat meer het andere wat minder, goed afgewerkt en onderhouden in onze havens liggen. Aan die vloot is in de laatste zes jaren het grootste deel der gelden voor het materieel besteed.
Daargelaten nu eens of die pantserschepen, die zeer geschikt zijn voor de kustverdediging in Europa, doch ook daarvoor alleen, reeds werkelijk allen raison d'être hebben; met andere woorden, of zich eene combinatie van gebeurtenissen in dit werelddeel denken laat, waarin zij van waarachtig groot nut kunnen zijn voor een land dat aan de landzijde toch niet strijdvaardig mag genoemd worden, en dat ze welligt niet zou kunnen bemannen te gelijk met een Indisch hulp-eskader; daargelaten

{==398==} {>>pagina-aanduiding<<}
dus of zij niet bijna voorstellen de pogingen om een voordeur te barrikaderen, terwijl men achterdeur en afgelegen schatkamer te zeer vergeet, - is het vrij zeker, dat de Tweede Kamer in haar geheel niet het volle bewustzijn heeft, dat die lijst van ijzeren pantserschepen is verkregen ten koste van het in Indië bruikbaar materieel, en ten koste van de dadelijke bruikbaarheid van die pantserschepen zelf. Een schip van zoo zamengestelde constructie en nieuwe onbekende eigenschappen toch is nog onbruikbaar zoolang het niet beproefd is, de details niet na opgedane ondervinding voor zooveel noodig gewijzigd zijn, en bevelhebber noch equipage het vaartuig goed kennen.
Velen, die in de Marine zijn, of meer speciaal het oog houden op dat deel van onze strijdkrachten, meenen - vooral sedert 1870 - dat er eene ongezonde verhouding bestaat tusschen eenige van de sommen die te zamen het eindcijfer vormen van Hoofdstuk VI (Marine) van de Staatsbegrooting.
Wij hebben te vele schepen en juist daardoor te weinige die zóó bruikbaar zijn als het mogelijk, maar nu ook hoog noodig is een oorlogschip te maken.
Te vele schepen hebben wij, omdat, indien het getal (van meer dan honderd) in de lijsten der vloot als bazis moest gelden, de kosten der Marine veel te groot zouden worden voor de financieele krachten van het land.
Te veel ook, omdat die lange lijst niet alleen eene (welligt niet bedoelde) misleiding van de natie en hare vertegen woordiging is, maar ook omdat die schepen, die men in oorlogstijd toch niet zou kunnen gaan repareren of afwerken, en waarvoor men ook geen volk heeft, ondanks de nietswaardigheid van sommige en de weinige bruikbaarheid van andere, geld kosten en geld representeren, zoodat daardoor zooveel te minder werkelijke strijdkracht voor eene gegevene som kan verkregen worden.
Er is naar ons oordeel slechts één middel om, zonder te groote geldelijke offers, aan Nederland eene Marine terug te geven, waarin ook de grootste pessimist gelooven moet.
Wanneer een volgend Minister van Marine als grondslag van zijn overleg met de wetgevende magt aannam de volgende leus: Waarheid niet slechts, maar de geheele waarheid moet bekend zijn; voor het geld dat de Ministerraad en Vertegenwoordiging meenen, dat Nederland aan zijne zeemagt kan en moet

{==399==} {>>pagina-aanduiding<<}
ten koste leggen, moet het zooveel mogelijk bruikbare (dat is elk oogenblik bruikbare) schepen hebben; de verhouding tusschen het voor Europeesche en voor Indische dienst bestemde deel dier schepen moet zich regelen naar de rol welke het Rijk in elk werelddeel zich voorstelt te vervullen; half bruikbare schepen zijn een te dure weelde en stellen geen strijdkracht voor; dan zoude die Minister welligt spoedig ten val worden gebragt door de velen die belang meenen te hebben bij het behoud van den bestaanden toestand, maar hij zou aan Nederland eene onberekenbare dienst gedaan hebben, omdat zijn systeem, ondanks allen tegenstand, wortel schieten zou in het gezond verstand der natie.
Waarlijk, als men geen bedrog wil, moet al wat men als strijdmiddel te boek stelt dat ook zijn; want een oud of onvoltooid schip is evenmin een oorlogswapen meer als een kanon zonder kogels, of een Fransch soldaat zonder schoenen.
Het oorlogschip, van welk bijzonder type ook, moet klaar zijn om te schieten, de kommandant om zijn schip te gebruiken. Anders volgt men in het klein Napoleon's laatste ministers na, die nog veel meer dan eene kleine natie het uitbreken van een oorlog konden vertragen of voorkomen.
Dien staat van gereedheid te onderhouden kost echter zóóveel geld voor ieder schip, dat men, genoodzaakt als men is om rekening te houden met de financieele krachten van het land, aan de eene zijde alle weelde opofferen moet, en aan de andere zijde het noodige koopen op de meest doelmatige wijze, al eischt dit reorganisatie van sommige takken van dienst.
Die reorganisatie is op menig punt van dien aard, dat die niet het meest waarschijnlijk zal worden tot stand gebragt door een zeeofficier, die de kracht der traditie van het militarisme gevoelt als een band; door geen man ook die toch wanhoopt aan de zeemagt; door geen inderdaad conservatief minister; door geen militair van gevorderden leeftijd. Er moet toch gesnoeid en gesloopt worden om jong leven te brengen in den ouden stam. De Marine heeft ook behoefte aan een organiseerend hoofd, omdat de taak moeilijk is, door dat vele verkregene regten van personen moeten worden geëerbiedigd.
Maar voor negen of zelfs tien of twaalf millioenen per jaar kan men nu eenmaal geen volle waarheid maken van eene

{==400==} {>>pagina-aanduiding<<}
‘navy-list’ die der natie meldt, dat zij bezit: ongeveer 117 oorlogschepen, 5 vlootvoogden, 60 kommandanten voor groote schepen enz. enz. En om volle waarheid is het juist te doen!
Voor negen of acht of zeven millioen echter kan men wel een paar dozijn schepen hebben, die des noods per telegram kunnen gelast worden stoom op te maken en de stukken te laden, en de orde uitvoeren ook vóór dat de brief, die het telegram bevestigt, aankomt.
Wat moet men kiezen? De lange lijst of de korte? Het is, dunkt ons, niet twijfelachtig. Iemand die dieven in zijn huis hoort, heeft meer aan één geladen revolver in zijn hand dan aan drie buksen die bij den geweermaker zijn om te repareren!
En wanneer men dat burgermans-denkbeeld van ‘één vogel in de hand, enz’ uitwerkte, en aan de eenheid van strijdkracht - het volmaakt zeeklaar en strijdbaar schip of vaartuig van elk type met kommandant en equipage incluis - geen geld spaarde, maar het door en door beproefde, verbeterde, oefende en onderhield zoolang het kon mededoen, en het kort daarna sloopte of verkocht; doch de spaarzaamheid betrachtte in het getal der schepen en de wijze van aanschaffing (waarover straks) zou het vertrouwen van den Nederlandschen zeeofficier in zijn ‘onderhebbenden bodem’ herleven, zouden geen zeeofficieren als directeuren of commissarissen van Stoomvaart-maatschappijen ter goeder trouw adviseren voor bouwen in het buitenland, geen welmeenend vorst uit het huis van Oranje argumenten ontbreken om dat elders bouwen van schepen te voorkomen; want de Marine zou de nijverheid medenemen op het pad van vooruitgang en, zelf geld besparend, in stridkracht zeer, zeer veel winnen.
De oorlogen gaan sneller dan vroeger in hun werk, en een linieschip van 20 jaren geleden kon men toen spoediger afbouwen of klaar maken dan een klein oorlogstoomschip nu; want het linieschip was, ondanks zijn groot aantal stukken geschut, een veel eenvoudiger werktuig.
Ons dunkt het een axioma, dat sneller oorlogen, met veel meer zamengestelde werktuigen te voeren, het in tijds gereed zijn veel meer noodig maken. En, in tijds beteekent voor Nederland altijd.
* * *

{==401==} {>>pagina-aanduiding<<}

Indien de algemeene waarheid: dat het beter is een paar dozijn werkelijk goede en altijd beschikbare schepen te bezitten dan een onvolledige Marine op grooter schaal, weêrklank vindt, mag men van den schrijver die het denkbeeld aangeeft, ook vragen dat hij iets verder ga, en in enkele hooofdtrekken den weg aanwijze, die tot dat doel leidt.
Daartoe overgaande, hebben wij eigenlijk aan te geven wat de taak zou zijn van den Minister, die het denkbeeld verwezenlijken wil.
Die Minister zou voor dat speciale doel moeten zijn: liefst geen zeeofficier, omdat men noodwendig het getal schepen en daarom het getal van de vlagofficieren moet verminderen, en tevens de werkkring veranderen van de hoofdofficieren en dus de hand slaan aan de organisatie (wat de hoogere rangen betreft) van het corps waartoe de zeeofficier behoort - iets dat hij zijn leven lang gewend is als iets zeer onwenschelijks te hooren voorstellen;
een man van liberale politieke beginselen, omdat de andere partij geen regeerkracht heeft en het artikel 178 van de Grondwet zóó begrijpt, dat niet alleen 's Konings bijzonder inzigt vóór alles moet worden geraadpleegd, maar op dit punt geen overleg met de wetgevende magt geoorloofd is, vergetende dat, indien die uitlegging de juiste ware, het afstemmen van een budget van Marine door de Staten-Generaal in strijd met dat artikel, en dus de Grondwet met zich zelf in strijd zoude zijn;
een man van fortuin, of althans van onafhankelijke maatschappelijke positie, opdat geen oogendienst van eene partij in de kamer eene verleiding voor hem zij;
een man die een gezond verstand, een helder organiseerend hoofd heeft, en die alle schepensoorten, die er varen, kent, zoowel als de kusten en havens van Nederland en de toestanden in Indië, het corps zeeofficieren, de werven, de Nederlandsche nijverheid en hare middelen, de Marines van Engeland en Frankrijk. Zulk een Minister is geen geheel ondenkbaar persoon, en er zouden wel een paar mannen aan te wijzen zijn, die deze beschrijving voldoende nabij kwamen; doch namen kunnen wij hier niet noemen. Kan men niet alle de opgenoemde eigenschappen vereenigen, dan vergenoege men zich met de voornaamste er van, waardoor gewaarborgd is, dat deze den be-
{==402==} {>>pagina-aanduiding<<}
zitter zullen in staat stellen om de ontbrekende aan te vullen door de keuze zijner raadslieden.
Die Minister zou zich in de eerste plaats moeten doen geven een nauwkeurig en volledig, maar vooral een in alle opzigten volkomen waar verslag van den toestand van al het materieel. De wonden, hoe diep ook, moeten dus naar waarheid gepeild worden. Om de geheele waarheid te leeren kennen zoude hij nog bijzondere maatregelen moeten nemen, om degenen, die de bouwstoffen voor het verslag moeten leveren, niet te doen verwarren de twee volgende zaken: a. het verbloemen van een treurig feit, en b. het aanvoeren van geldige redenen van verontschuldiging voor personen.
Dat verslag moet ter kennisse van de Vertegenwoordiging komen, al viel het daar ook als een bom in eene concertzaal!
Na die krachtige reveille moet geen nieuw wiegelied volgen, maar de arbeid des daags vangt aan.
De Minister dient in: òf een ontwerp van wet òf eene begrooting met nieuwe indeeling, toegelicht door eene uitgewerkte Memorie, waarbij eene beantwoording wordt voorgesteld van de vragen:

a.Welke is het doel en de werkkring van onze zeemagt?

b.Welke verhouding moet er bestaan tusschen de maten waarin aan elk der onderdeelen van dat doel of die werkkring wordt voldaan?

c.Welke algemeene beginselen kan men vaststellen tot het verkrijgen der noodige middelen van personeel en materieel op de meest doelmatige en minst kostbare wijze?

Eene afzonderlijke wet van organisatie, binnen die grenzen, komt ons wenschelijker voor, omdat daarbij beter beginselen kunnen worden besproken, geamendeerd en vastgesteld dan bij de gewone begrootings-discussie op het einde van het jaar, waarbij de cijfers te veel op den voorgrond treden.
Na het vaststellen dier algemeene grondtrekken van het plan moeten de schepen worden aangewezen, die voor elk deel van de werkkring der zeemagt voortaan uitsluitend bestemd zijn; opdat men nimmer, om een verzuim te bedekken, ten eenenmale ongeschikte schepen voor een gegeven doel aanwijze, zonder dat het verzuim evident zij voor de geheele natie zoowel als voor de enkele deskundigen, die op zulke oogenblikken niet kunnen

{==403==} {>>pagina-aanduiding<<}
spreken zonder meer nadeel dan voordeel te doen aan de publieke zaak.
De voor elk doel aangewezen schepen moeten dan, met achterstelling van alle andere werken, geheel worden afgewerkt en beproefd, verbeterd zoo het noodig is, uitgerust tot in de minste details.
Wat niet valt in de termen daartoe moet worden verkocht, gesloopt, opgeruimd, te gelde gemaakt kortom, zonder er verder eene cent, die beter gebruikt kan worden, aan te besteden; omdat men in tijden van nood - en de nood komt tegenwoordig onverwacht - er toch geen nut van hebben kan.
Als men op die wijze de activa der Marine heeft vergeleken met de eischen van het doel waaraan men moet beantwoorden; te gelde gemaakt wat volstrekt niet in het plan past; vastgesteld wat er aan ontbreekt, moet het personeel worden ingerigt naar hetzelfde beginsel. De organisatie van de korpsen moet dus worden in overeenstemming gebragt met het plan der Marine, niet meer met de vroegere toestanden van de vloot.
Dat kan niet met eene pennestreek afloopen, en men zal traktementen en pensioenen moeten herzien, om binnen zekeren beperkten tijd van den ouden tot den nieuwen toestand te komen, zonder te kort te doen aan personen, die zich jegens het vaderland verdienstelijk hebben gemaakt, en reeds als luitenant een zeker kansregt hebben op de kolonels-epaulet.
Niettegenstaande het naar billijkheid regelen der geldelijke kwestie zal er eene zekere tijdruimte noodig zijn ter bereiking van dat doel, vooral omdat er ook hier op getallen zal te bezuinigen zijn. Het is toch waarschijnlijk, dat men, het bestek goed uitzettend, hoofdofficieren, wier rang nu verbiedt hen anders dan op groote schepen te plaatsen, te veel vindt. Men zal dan òf de getallen moeten verminderen òf de werkkring der hoogere rangen uitbreiden tot eene kleinere schepensoort, waarmede men voor de subalternen het uitzicht op promotie of op voordeelige plaatsing vermindert; en hier tegenover moet iets anders gesteld en behoedzaamheid in acht genomen worden. Een land dat zijn trouwe dienaars onbillijk behandelt is zijn ondergang nabij.
De activa dus geregeld zijnde, blijft er over te voorzien in het geconstateerd te kort van sommige charters van schepen, en

{==404==} {>>pagina-aanduiding<<}
in het aanbouwen ter vervanging van die, welke door ouderdom, of door de noodzakelijkheid om tot nieuwer modellen over te gaan, afvallen.
Dit geschiedde tot nog toe hoofdzakelijk door aanbouw op Rijksetablissementen, met Rijks-werkvolk onder Rijks-ambtenaren - zegge Staatsnijverheid; en bij uitzondering bij particulieren op hunne werven, onder een toezigt, dat door de omstandigheden zelve onmogelijk in het algemeen voldoende kon zijn. Het eerste is te duur, het tweede te slecht; vooral in een klein landje waar bijna geen heilzame concurrentie is.
Wij zouden zooveel mogelijk willen bouwen door particulieren, op 's Rijks werven. Op een afgesloten etablissement zouden wij dus willen ouderhouden een goed gekozen corps inspecteurs, en daar laten werken, naar bestekken, door aannemers, die grooter concurrentie zullen hebben, aangezien tot de mededinging niet meer vereischt wordt een eigen werf en eigen groote werktuigen, maar deze volgens vaste regels beschikbaar worden gesteld; doch die tevens veel beter kunnen worden gecontroleerd dan door enkele gedetacheerde opzigters aan hun eigen fabriek of werf - kortom de wijze waarop men nu allerlei gebouwen ook maakt.
Men wijze, dit denkbeeld bestrijdend, niet op de mislukte proefneming met de geschutgieterij; want daarbij waren andere zaken in het spel, die hier niet behoeven uiteengezet te worden. Dit stelsel zou groote financieele voordeelen hebben die wij hier niet kunnen uiteenzetten en betoogen, zonder in te vele details te treden. Wij wijzen alleen op het feit dat aannemers altijd goedkooper materialen koopen, ondanks dezelfde keuring, dan de Marine. De openbare aanbesteding, waarmede men officieel alle bedenking tegen prijzen afsnijdt, is een net met groote mazen. De Staat zou ook de arbeiderskwestie niet meer zoo direct in zijn kwaliteit als werkbaas ontmoeten, want het Rijks-werkvolk zou aannemers-werkvolk worden. En de administratie der werven met de onderscheidene bureaux die elkaâr controleren kon worden vereenvoudigd; politie der Rijkswerven, het geheele vak der Magazijnen, dat op een werf van aanbouw tienduizenden kost, brandweêr der Marine, en nog veel meer, verviel grootendeels, te gelijk met een doellooze voorraad van altijd verkrijgbare bouwstoffen, die renteloos kapitaal zijn waarvoor geen strijdkracht is verkregen.

{==405==} {>>pagina-aanduiding<<}

Doch op de aangegevene wijze kunnen alleen de romp van het schip en de machine worden gemaakt - trouwens de hoofdzaak wat de kosten betreft.
Op dezelfde, of nog beter op eene andere werf, moeten, veel meer onder directen invloed van de kommandanten en officieren die het schip gebruiken moeten, de details van de aftimmering en uitrusting behandeld worden, zoowel als de kleine reparatieën, en dit wel door een klein militair corps werklieden, waarbij een ingenieur slechts als adviseur noodig is.
Men zal op die wijze de meeste voordeelen van Staats- en particuliere nijverheid verkrijgen, zonder de meeste nadeelen van beide stelsels.
Maar daardoor zou noodig worden eene andere indeeling van het Hoofdstuk VI der Staatsbegrooting, waarbij ook de contrôle van de Vertegenwoordiging winnen zoude.
Men zou namelijk moeten uittrekken de sommen aan elke schepensoort te besteden afzonderlijk; en niet, gelijk nu geschiedt zooveel voor hout, zooveel voor ijzer enz., zooveel voor arbeid, zonder verbintenis om dat tot deze of gene soort van schepen of wel zelfs ten deele niet aan schepen te gebruiken. Die indeeling en contrôle is werkelijk ondoelmatig. Zij maakt den vorm bindend - niet de zaak - gelijk elk een begrijpt die de staatsbegrooting Hoofdst. VI en met name de derde afdeeling Art. 18-25 eens inziet, en daarbij bedenkt, dat de verdeeling der sommen binnenslijns niet verbindend is.
Verder zou men alle schepen die de vloot vormen in dienst moeten hebben, zij het in vredestijd dan ook met zooveel mogelijk reductie van het getal der mindere schepelingen. Dat is het eenige middel om ten allen tijde op slag over de vloot, of elk deel er van, te kunnen beschikken. Wij zijn nu zoovele jaren bezig om te beproeven of men schepen werkelijk gereed kan houden buiten dienst, dat men nu de onvruchtbare proeven moet opgeven. De schepen behoeven daarom niet altijd buitengaats te zijn en steenkolen te verbranden, doch in stede van wachtschepen (die in dienst zijn, doch onbruikbaar) en opgelegde schepen (die onbruikbaar zijn omdat ze niet in dienst zijn) zoude de vloot altijd in dienst moeten zijn, op voet van vrede.
Achter die vloot moet voor verwisseling en reparatie eene

{==406==} {>>pagina-aanduiding<<}
reserve van materieel zijn, zoowel als van nonactieve officieren. Dit is onvermijdelijk, maar moet ook tot het onvermijdelijke worden beperkt.
Van den zeeofficier zou daardoor meer actieve dienst, doch voor een goed deel in of nabij het vaderland gevorderd worden - waartegenover zou staan het afschaffen van de veel te talrijke sedentaire betrekkingen of baantjes, waarvan de verdeeling de deur voor onbillijkheid openzet.
In details te treden, om aan te toonen, dat in de toepassing van dit stelsel veel goeds zou liggen, veel misbruiken verminderen, ligt buiten ons bestek.
Wij hebben slechts de vraag willen stellen, die ieder begrijpt: ‘Zijn in den tegenwoordigen tijd 30 of 40 goede schepen met geoefende bemanning en dadelijk beschikbaar, niet meer waard voor Nederland dan 120 schepen, waarvan een dozijn welligt aan alle eischen voldoen, doch de overige van betwistbare waarde en in elk geval grootendeels niet dadelijk bruikbaar zijn?’ Wij gelooven ja!
Veranderden de omstandigheden, en kwam men, wat nauwlijks denkbaar schijnt, later tot andere conclusiën, zoodat een grootere doch niet in allen deele zoo bruikbare vloot weder wenschelijk scheen, welnu, de terugstap zoude zeer gemakkelijk zijn en zonder bijzondere kosten geschieden. Men behoefde alleen het opruimen van de voor actieve dienst minder geschikt wordende schepen enz. eenige jaren te staken, en zoude zoodoende van zelve weder terugkomen tot een toestand als de tegenwoordige.
Doch de omstandigheden waaronder deze maatregel in het publiek belang zoude zijn kunnen wij ons niet voorstellen!
Eene vloot, zoo groot als Nederland zonder bijzondere inspanning bekostigen kan, maar voor alles goed en klaar, is naar ons inzien wat het gezond verstand voorschrijft; terwijl het bezit van die vloot, voltallig gehouden op eene wijze, welke rekening houdt met het feit, dat het Rijk nu eenmaal kostbare maritieme etablissementen bezit, doch verder niet in strijd is met de gezonde beginselen van staathuishoudkunde, gunstig zal terug werken op onze stoompacketvaart: ziedaar wat wij getracht hebben in deze regels kortelijk te betoogen.
Voor hen, die niet bekend zijn met de redenen waarom een

{==407==} {>>pagina-aanduiding<<}
Nederlandsch industrieel, die een ijzeren stoomschip of packetboot aanneemt te maken, tegen prijzen gelijk aan die van het buitenland, altijd geld verliest op dit oogenblik, nog eene opheldering!
Als men schepen bouwt met ketelmakers doet men te grof werk met te dure arbeiders, even alsof men met kastemakers timmert. De scheepsbouwmeester hier te lande is daardoor afhankelijk van een zeker vlottend personeel, dat hij na het aannemen van een schip naar zich toe moet trekken ten koste van eenige opoffering, en weder lozen als het werk ten einde loopt. Die werklieden, niet zeker zijnde dadelijk weder elders werk te krijgen, laten het laatste werk aan het schip natuurlijk zoo lang mogelijk strekken, hetgeen weder een reden van verlies is. En daar nu bijna geene enkele firma hier te lande geregeld werk heeft aan stoomschepen, kan ten slotte niemand ze maken in concurrentie met Groot-Brittanje.
Naast die kwijnende industrie heeft de Marine een groot corps vaste werklieden, waarvoor men altijd werk heeft omdat de fondsen geregeld toevloeijen uit de schatkist, en de behoefte der vloot elastiek is. Dat corps werklieden staat dus buiten de industrieele wereld en wordt naar geheel andere regels beheerd. Het hier ontwikkeld stelsel zou dat corps niet broodeloos maken, doch het teruggeven aan de industrie, te gelijk met een evenredige vraag naar arbeid van de industrie ten behoeve van de oorlogsvloot. Sluit men dan daarbij de groote landswerf met zijn overvloedig aantal hellingen, onder zekere conditiën, niet absoluut af voor den bouw van particulieren voor particulieren, dan zal men in de hoofdstad en desverkiezende aan de Maas hebben gevormd een bestaanbare gelegenheid voor den bouw van stoomschepen hier te lande, toegankelijk voor elk die met kennis en eenig kapitaal is toegerust, en dus zonder bevoorrechting van een bepaald persoon of bepaalde fabriek; want er zal zijn 1o een emplacement, en 2o eene vraag naar werk, die nu geregeld genoeg zal zijn, daar volstrekte eenparigheid geen vereischte is. En onder die omstandigheden kan men ondanks de noodzakelijkheid om materialen van elders aan te voeren hier te lande goedkooper of voor hetzelfde geld beter stoomschepen bouwen dan de Trade-Unions in Engeland dit mogelijk maakten. Men zie hierover de cijfers bijeengebragt in

{==408==} {>>pagina-aanduiding<<}
de brochure getiteld: De levensvatbaarheid van eene fabriek van stoom- en andere werktuigen enz. te Amsterdam, Amsterdam bij J.H. en G. van Heteren 1870, alsook de brochure getiteld, Stoomvaart op lange lijnen, subsidie en industrie, door B.J. Tideman Hoofd-ingenieur der Marine bij Joh. Noman en Zoon te Zalt-Bommel 1870.

Amsterdam, 1873.






{==409==} {>>pagina-aanduiding<<}

John Law en zijn tijd.

Eene historische schets.

Door J.H. Meijer.

Elke eeuw heeft hare dwaasheden en ieder geslacht zijne grillen, waarover de nakomelingschap liever glimlacht dan bloost, en met volkomen recht; want, ofschoon de ervaring ons dikwijls op treurige wijze doet gevoelen, dat wij de martelaars zijn van de verkeerdheden onzer voorouders, zijn wij toch voor hunne daden niet aansprakelijk. Wij gaan daarom rustig onzen gang, maken ons vroolijk over het domme bijgeloof, en de dwaze speculatiën van een vroeger geslacht zonder dat wij altijd bedenken, dat het, na jaar en dag, ons zal gaan, even als het hun gegaan is; en wij bouwen onze kaartenhuisjes, trekken onze luchtkasteelen op, laten onze waterbellen in de lucht stijgen en dat alles met een ernst en volharding, dikwijls eener betere zaak waardig.
Slaan wij de geschiedenis der volkeren gaande, zonder daarbij ons eigen land te vergeten, dan stuiten wij telkens op allerlei grillen en eigenaardigheden, wel dikwijls door een enkel persoon bedacht of uitgevonden, maar waarvan de invloed op de tijdgenooten zóó onwederstaanbaar was, dat zij zich gemakkelijk lieten medeslepen. Als eene besmettelijke ziekte greep het kwaad of de dwaasheid om zich henen, en maakte alle standen en alle

{==410==} {>>pagina-aanduiding<<}
leeftijden tot de slachtoffers van hun geweld en van hun betooverende magt. Geheele streken vestigen plotseling hun begeeren op één enkel doel en jagen dit dolzinnig na, duizenden en millioenen laten zich als 't ware tegelijk door 't zelfde droombeeld begoochelen, totdat zij door de koude werkelijkheid, maar al te vaak op hoogst onzachte wijze, uit hunne behagelijke rust en zoete droomerijen worden wakkergeschud, of totdat eene nog grooter dwaasheid hun de eerste als nietig of belachelijk doet verlaten. Nu eens is dorst naar roem, dan weder zucht tot navolging, meestal echter winstbejag de aanleidende oorzaak van het kwaad. In de eerste eeuwen der geschiedenis van Europa zien wij de volkeren zich met een geestdrift een beter doel waardig, wagen aan een gevaarlijken tocht naar Palestina, en al vielen ook duizenden en tienduizenden onder 't zwaard, of door honger en pest, nieuwe duizendtallen waren immer bereid hetzelfde voetspoor te betreden. Een latere eeuw offerde honderden en duizenden van slachtoffers aan de toovenarij en zoogenaamde duivelskunsten op, en ofschoon ons het zoeken naar den steen der wijzen een vreedzaam werk moge toeschijnen, werden toch bij het streven daarnaar de grootste en ongehoordste gruwelen gepleegd.
Er was zelfs een tijd waarin men het dooden door langzaam vergift voor geoorloofd hield en menigeen, die zou zijn teruggedeinsd voor het denkbeeld alleen van een mensch te vermoorden, maakte hem met de grootste koelbloedigheid en zonder aarzelen zijn giftmengsel gereed, en de giftmengerij werd zelfs meest door dames uit de hoogste standen in praktijk gebracht. Zelfs nog heden ten dage zijn alle dwaasheden niet uitgeroeid en onze hoog verlichte en bij uitstek philanthropische eeuw moge er in geslaagd zijn de doodstraf in de meeste beschaafde landen afgeschaft te krijgen als onbestaanbaar op het tegenwoordig stantpunt der beschaving, het tweegevecht mist zijn heir van verdedigers niet, en het bijgeloof zit nog te vast geworteld, ook in hoogere kringen, om met kracht en voor goed te worden uitgeroeid.
Waar geld de drijfveer der opgewondenheid was, dáár heeft men de soberste volken en de voorzichtigste berekenaars zien schipbreuk lijden op den prikkel der verzoeking om op eene gemakkelijke wijze in 't bezit van een groot vermogen te geraken, dáár heeft men hen spelers zien worden en hun geheele bestaan als het ware wagen aan 't keeren van een blad.

{==411==} {>>pagina-aanduiding<<}

Een treffend voorbeeld, aan onzen tijd ontleend, moge dit bewijzen.
Wie den 12en November van het afgeloopen jaar zich toevalligerwijze nabij de Schönfeldstrasze te München bevond, heeft dáár getuigen kunnen zijn van een vertooning, welke van het oogenblik af dat zij aanving niet alleen de stad en hare naaste omgeving maar weldra ook gansch Beijeren en zelfs het beschaafde gedeelte van de geheele wereld een onderwerp voor eene zeer levendige en zeer gemengde conversatie aanbood, maar tevens ook honderden en duizenden het angstzweet op het voorhoofd deed komen.
Zoo tegen vier uur des namiddags slenterde een persoon van reusachtige gestalte, in wien menig voorbijganger den Hoofd-Inspecteur van Politie herkende, door genoemde straat, naar 't scheen, met geen ander doel dan om zich te overtuigen of de welbekende en in den laatsten tijd zoo verbazend druk beklante bierkneipe ‘Willielm Tell’ nog steeds de welverdiende gunst van het publiek genoot, en of het daartegenover liggende heerenhuis nog immer rustig op zijn plaats stond. Toen hij zich op beide punten tevreden had gesteld, verdween hij in de richting van den daarbij gelegen engelschen tuin, waarop zich een poosje daarna in den zijvleugel van het ministerie van Oorlog eene deur opende, waaruit een kompagnie soldaten te voorschijn kwam, die, merkwaardiger wijze, niemand daarin had zien trekken. Deze soldaten deelden zich links en rechts en zetten daarop de Schönfeldstrasze naar alle richtingen af.
Nieuwsgierigen werden verzocht zich ijlings uit de voeten te maken en den bewoners van de straat en vooral den bezoekers van het bierhuis overviel een panische schrik, terwijl de portier van het hôtel Spitzeder daartegenover als aan den grond genageld bleef staan, toen hij een zestal gensd'armes zijn plaats zag innemen, en hem den toegang tot zijn eigen deur ontzeggen. Middelerwijl opende zich de keten van militairen om toegang te verleenen tot eenige rijtuigen welke vóór genoemd hôtel stil hielden, en waaruit de voornaamste vertegenwoordigers van de münchener politie en het beijersch gerecht traden, benevens een procuratiehouder van eene aanzienlijke handelsfirma, wien men als deskundige den last gegeven had de boeken te onderzoeken van 't bankiershuis, dat in dit hôtel gehouden werd door een vrij befaamde dame, Fraulein Adèle

{==412==} {>>pagina-aanduiding<<}
Spitzeder, die onder den schijn van vroomheid, en onder de vlag der ultramontaansche pers een roovershol dirigeerde, dat totnogtoe ongemoeid moest blijven omdat alles daar tot dusverre geschiedde binnen grenzen, welke zelfs de justitie het recht mist te overschrijden.
De bedriegster dreef haar afzettings- en uitzuigings-systeem op eene wijze, welke, nu zij openbaar geworden is, tot een vernieuwd, maar wellicht daarom nog niet afdoend waarschuwend voorbeeld kan strekken voor degenen, die van hun zuurverdiende spaarpenningen een buitengewonen en onmogelijken interest genieten willen.
Niet afgeschrikt door de ontzettende massa gezinnen en personen, die met ziende oogen blind, hun eigen ongeluk berokkend hadden, door te gereede te luisteren naar de verlokkende stem van de welbekende spaarkas Langrand-Dumonceau, lieten duizenden zich vangen in de netten van Adèle Spitzeder, die de lokspijs echter op zóó onhandig verleidelijke wijze had aangebracht, dat men waarlijk geneigd zoude wezen te gelooven dat de wereld met blindheid geslagen was.
Nadat zij in hare vaderstad München, evenals te Zurich, te vergeefs beproefd had carrière te maken op het tooneel, dat zoowel haar vader als hare moeder éénmaal onder zijne lichtende sterren geteld had, maar waarvoor hare weinig innemende gelaatsvorm en meer grof mannelijke dan fijn vrouwelijke lichaamsbouw onoverkomelijke hinderpalen bleken te zijn, kwam Adèle op de gedachte om een onbepaalde som tegen hooge rente ter leen te vragen. Een commissionair in den nedrigsten zin des woords, Wagner genaamd, gevoelde zich, gelijk hij later verzekerde, op het lezen dier advertentie als geïnspireerd en offerde vijfhonderd gulden, waarvoor hem zulk een hooge interest bij vooruitbetaling werd toegewezen, dat zijn voorbeeld spoedig navolging vond en Adèle zich weldra niet alleen in het bezit zag van twintig duizend gulden, maar tevens den weg gevonden had om fortuin te maken, want het geld stroomde haar in massa's toe, daar zij het zoodanig overlegde, dat zij niet alleen de hooge interesten vooruit vergoeden, maar tevens gereedelijk die sommen terugbetalen kon, welke men uit voorzichtigheid of om de soliediteit van de bank te beproeven willekeurig opvroeg. De bescheiden woning in een eenvoudige herberg, waar zich veel boerenvolk uit Bruck en Dachau placht op te houden, waarom hare onderneming

{==413==} {>>pagina-aanduiding<<}
dan ook al spoedig den naam van ‘Dachauer bank’ verkreeg, werd spoedig te klein, waarop zij zich vestigde in het huis dat wij zoo even zagen bestormen, en tevens voor hare rekening de daartegenoverliggende bierkneipe liet exploiteeren, welke, wat kelder en keuken betreft, niets te wenschen overliet. De reusachtige portier had bevel, ten einde ‘Wilhelm Tell’ te begunstigen, nooit meer dan drie of vier personen tegelijk den wondertempel binnen te laten, en in 't bierhuis ontbrak het nimmer aan bezoldigde handlangers en agenten, die hoog opgaven van de voordeelen, en sterk waren in 't bijbrengen van verdichte verhalen over de soliediteit van de bank en de edelmoedige vrijgevigheid van haar, die aan 't hoofd daarvan stond.
Een boer b.v. uit de omstreken van Fraunstein had vijfhonderd gulden in een varkensblaas gepakt om die den volgenden dag aan de Bank toetevertrouwen, maar zijne achterdochtige wederhelft, die 10 pCt. interest maandelijks wat al te ruim betaald vond, nam er honderd af, zonder iets daarvan te zeggen. Toen de boer met zijne specie bij de bank kwam werd hem eenvoudig naar het bedrag gevraagd en toen dit, naar zijne vaste meening, als f 500 was aangegeven, werd de inhoud van de blaas eenvoudig in een mand geschud, en hem voor het bedrag een wissel ter hand gesteld van f 550, zijnde de hoofdsom vermeerderd met eene maand interest. De boerin, den wissel ziende, gevoelt echter gewetenswroeging en bekent haren man, wat zij gedaan heeft, waarop deze naar München terugkeert, om het ontbrekende als eerlijk man aan te vullen, maar hij vindt Adèle nu zoozeer getroffen door deze proef van goede trouw, dat zij van de terugbetaling niet alleen niets weten wil, maar den boer nog bovendien een handvol daalders voor zijne vrouw medegeeft.
De bank breidde intusschen hare zaken bij den dag uit. Op een tijd, dat men voor 4½ pCt. overal hypotheken krijgen kon, en geen soliede inrichting meer dan 5 pCt. op jaarrekening vergoedde, gaf de Dachauer bank 10 pCt. maandelijks. Wie dáár f 100 voor één jaar kwam storten, die kreeg terstond f 30 als driemaanden interest vooruit, voorts drie maanden daarna hetzelfde bedrag, en had derhalve na verloop van één jaar zijn kapitaal niet alleen met 20 pCt. verhooging terug, maar nog bovendien een wissel voor het oorspronkelijk bedrag, wanneer men den interest niet daarbij had laten voegen, op Fräulein Spitzeder, welken men zeker kon zijn dat prompt zoude gehonoreerd wor-
{==414==} {>>pagina-aanduiding<<}
den, maar welken de directrice de voorzichtigheid had alleen op zichzelve aftegeven, en die niet mocht geëndosseerd worden. Dat nu de namen op die wissels zelden volkomen goed gespeld waren, en er veelal eene kleine vergissing of omzetting in de voorletters op te bemerken was, moest aan de haast worden toegeschreven, waarmede de stortingen en de inschrijvingen altijd plaats hadden; in de plaatsnamen vergiste men zich daarentegen nimmer.
De leefwijze van Adèle mocht recht zonderling heeten; hare equipages behoorden onder de meest smaakvolle van München, en toch placht zij dikwijls met een cigaar in den mond op en neer voor hare woning te wandelen, met een knijper op de aardappelvormige neus, bij welke vertooning de gasten van de ‘Wilhelm Tell’ nimmer nalieten haar hunne gehuichelde of welgemeende hulde te komen brengen in den vorm van een handkus, hetwelk zij zich genadig liet welgevallen, terwijl geen boer zich zoude vermeten hebben het hoofd in hare tegenwoordigheid bedekt te houden.
Als zij uitreed droeg zij een tot aan den hals gesloten donker kleed met een klein, liggend wit boordje, en een tweemaal omgeslagen, massief gouden ketting met kruis, waarover geen aartsbisschop zich zouden behoeven te schamen. Zij maakte nu eens godsdienstige en dan weder wereldsche uitstapjes met een grooten stoet geloovigen in het eene en van industrieridders in 't andere geval, bij welke eerste het aan rijke aalmoezen evenmin faalde als van stroomen champagne bij de laatste.
Al hare dwaasheden en zonderlingheden, haar uiterlijke vertooning van vroomheid en de lof, welke de door haar betaalde bladen haar persoon en der soliditeit harer bank voortdurend toezwaaiden, konden evenwel den rasschen val niet beletten van een inrichting wier demoraliseerend karakter een allerverderfelijksten invloed op allen uitoefende, die daarmede in aanraking kwamen; en dat waren niet weinigen, want vier dagen na de gevangenneming van Adèle, in wier vorstelijk slaapvertrek men voor meer dan een millioen gulden aan Staatspapieren en massa's zilver- en goudgeld vond, was reeds voor een bedrag van bijna drie millioen aan wissels uit München en de omstreken gepresenteerd geworden, en hoeveel zal daarbij nog uit schaamte, uit vrees en wegens andere omstandigheden verzwegen zijn?

{==415==} {>>pagina-aanduiding<<}

En zal nu dat voorbeeld voldoende zijn om den koortsachtigen speculatiegeest tegen te gaan, waardoor onze eeuw zich naar veler oordeel zoo onheilspellend kenmerkt? Ik durf het, ook met het oog op hetgeen wij juist thans zien gebeuren, en de duizenden en millioenen, die verloren werden door de ongelukkige speculaties in vele onbetrouwbare Amerikaansche Spoorwegmaatschappijen veilig betwijfelen. De zucht naar winst is den mensch als aangeboren, en voor enkelen, die onder een gelukkig gesternte geboren schijnen te zijn, vermenigvuldigen zich de gelegenheden om zonder inspanning tot een zekere mate van welvaart, tot fabelachtige fortuinen of groote bezittingen te geraken onder allerlei uitlokkende vormen zóó sterk, dat niet weinigen daarvan dagelijks de slachtoffers worden. Dat men evenwel onze eeuw op dat punt met geen al te zwarte kool teekenen en het tegenwoordig geslacht niet als bij uitnemendheid zoo verdorven en gedemoraliseerd moet voorstellen, daartoe wilde ik pogen een schets te geven van de speculatiewoede, welke in Frankrijk gekweekt, zich over de meest beschaafde deelen van Europa verbreidde, en waaraan onze eerzame voorvaderen zoo weinig onschuldig bleven, dat men in een curieus boek vol geestige platen ‘tot waarschouwinge voor de Nakomelingen, in 't noodlottige jaar voor veel zotten en wijzen in 1720, te Amsterdam gedrukt en uitgegeven onder den titel van ‘Het groote Tafreel der dwaasheid, vertoonende de opkomst, voortgang en ondergang der actie, bubbel en windnegotie in Frankrijk, Engeland en de Nederlanden, gepleegd in den jare 1720’ onder meer bijzonderheden, welker vermelding mij te verre van mijn onderwerp zouden afleiden het volgende aangeteekend vindt.
‘De speculatiewoede bepaalde zich niet tot Frankrijk alleen maar vond in Engeland en vooral ook in Nederland gereeden weerklank. In eerstgenoemd land hadden de oorlogen, door Koning Willem en onder Koningin Anna gevoerd, groote offers van de schatkist gevergd, en toen laatstgenoemde eene wijziging in haar ministerie maakte, en de Whigs den nieuw benoemden geen geld wilden schieten, terwijl zij ook het Parlement niet op hunne zijde hadden, konden zij geen geld bekomen om een parlement naar hunnen zin te koopen, waarom men aldaar een Zuid-zee compagnie’ oprichtte, waarvan de acties even ‘kunstmatig werden opgevoerd als de fransche bank-aandeelen. Zoo stegen zij in het jaar 1817 reeds tot 10 en 17 pCt. boven

{==416==} {>>pagina-aanduiding<<}
pari, en vonden zij bij millioenen gretige koopers, zoodat daarin op de Amsterdamsche en Rotterdamsche beurs groote handel ontstond, en iedereen op het aas komende aanschieten, de acties al hooger en hooger liepen en hoofd-negotie werden, terwijl alle dagen expressen uit Londen kwamen met den prijs der acties. De beurs voor de kooplui gemaakt werd te klein, de tijd daartoe gewoon op den middag te gebruiken, te kort, dus werd het fransche koffiehuis, staande in de Kalverstraat, daartoe 's avonds van omtrent zes ure af gebruikt; daar was 't geraas en getier den nacht door tot 's morgens 2, 3, ja somtijds 4 uur; doch het huis te klein zijnde, werd de gansche straat van den Dam tot aan de Gapersteeg daartoe gebruikt. De voornaamste spelers van de commedie zaten in het fransche koffiehuis, als prinsen bij elkander, en al wat dáár werd gezegd, gold voor orakeltaal; het andere gedeelte in de herberg “de Kersenboom”; het gemeen in een kamer apart, en de heeren van fatsoen insgelijks boven op een kamer; anderen van nog grooter fatsoen zaten in de herberg, genaamd “de Graaf van Holland.” Uit deze drie huizen kwamen de orders te voorschijn, dan aan het schreeuwen tot dolwordens toe, van Makelaars en Beunhazen. Deze rol werd alle dagen gespeeld, alleen waren de joden nog Zaterdag daar niet bij, maar als het omtrent avond was, kwamen die met hun geheele leger schreeuwende aan, en haalden dan hun schade weder in. Door dit geweld raakt ieder in dit spel met winst; elk droomt van grooten rijkdom gewonnen te hebben, koopt huizen en pleizier-plaatsen, koetsen en paarden en dit geheele spel is uit in minder dan twee maand.
Deze tragedie dus uitgespeeld zijnde is het over al vol klachten en ellenden; vrouw en kinderen bedorven. De wissels uit Engeland keeren met protest terug, en de een gaat bankroet, doet weer anderen springen en dus is hier alle vertrouwen uit.’
Zoo zien wij, dat onze voorzichtige vaderen even onvoorzichtig waren in 1720, als hun voorgeslacht roekeloos was geweest in 1637, en dat de droeve ervaring van eerstgenoemden even weinig effect had op de windhandelaars van 1720, als de rampzalige gevolgen van het misplaatst vertrouwen in de beruchte inrichting ‘Langrand-Dumonceau’ in de Dachauer bank en van zoo veel andere veel belovende, maar weinig soliede inrichtingen, Maatschappijen en vereenigingen van onzen tijd, onze tijdgenooten en wellicht ook ons zelven tot ernstig nadenken of tot meer

{==417==} {>>pagina-aanduiding<<}
dan tijdelijke voorzichtigheid zullen stemmen. 'k Heb dan ook volstrekt geen plan daarover met den lezer te moraliseeren en zonder te willen doordringen in al de nuances, waarin zich de opgewondenheid der verschillende volken in de verschillende eeuwen heeft geopenbaard, en de goede en kwade gevolgen, welke dit op den toestand der maatschappij heeft uitgeoefend; zonder te willen onderzoeken in hoeverre zij tot heil of ten verderve van het menschdom hebben gewerkt of bijgedragen, stel ik mij voor in een kort bestek het leven en de lotgevallen te schetsen van een man, dien men langzamerhand van een geheel ander standpunt begint te beschouwen dan zulks vroeger het geval was; een man, die in vele boeken over staathuishoudkunde aangehaald en zoo vaak genoemd wordt, dat hij wel een nadere kennismaking van onze zijde verdient.
Een der eerste helden dan, die zich in 't begin der voorgaande eeuw op finantieel gebied, op in het oogvallende wijze, op den voorgrond plaatsten, is John Law, een Schot, die onmiskenbare talenten bezat en stellig in onzen tijd een niet minder groote en waarschijnlijk zelfs veel schitterender rol zoude gespeeld hebben. Reeds zijne tijdgenooten hebben hem recht willen doen wedervaren, in welk pogen zij echter op onoverkomelijke bezwaren zijn gestuit, daar zij niet hebben kunnen uitmaken of de benaming van schelm, dan wel die van gek het best op hem van toepassing was. Gedurende zijn leven en nog lang daarna, toen de ongelukkige wonden door zijne plannen veroorzaakt nog verre van genezen waren, werden hem beide benamingen met milde hand toegedeeld. Maar de nakomelingschap heeft meer onbevooroordeeld over zijn leven en zijne daden kunnen oordeelen, en deze heeft grond om de juistheid of billijkheid van beide benamingen in twijfel te trekken en te erkennen, dat John Law noch schelm, noch krankzinnige was, dat hij meer de bedrogene dan de bedrieger, meer, om zoo te zeggen, de zondebok dan de zondaar was. Hij was door en door bekend met de theorie en de wezenlijke grondslagen van het crediet. Hij verstond beter dan eenig man van zijnen tijd het openbaar finantie-wezen; en dat zijn stelsel met zulk een hevigen slag gevallen is, daarvan ligt de schuld meer aan de natie, welke hij voor de verwezenlijking zijner plannen had uitgekozen dan aan hemzelven. Hij had niet gerekend op de geldgierige razernij van een geheel volk; hij was van gevoelen dat het vertrouwen, even als

{==418==} {>>pagina-aanduiding<<}
het mistrouwen in het oneindige kan uitgebreid worden, en dat de hoop even buitensporig is als de vrees. Hoe kon hij voorzien dat het fransche volk in zijne dolzinnige gretigheid, even als de man in de fabel de hen, zoude doodslaan, welke hij gezorgd had, dat hun zooveel gouden eijeren gelegd had! Zijn lot was gelijk aan dat, hetwelk men vooronderstellen kan dat den eersten koenen schipper getroffen heeft, die van 't meer Erie naar 't meer Ontario voer. Breed en effen was de rivier, waarop hij zich inscheepte, snel en aangenaam voer hij daar henen, en wie zoude hem zijn vaart stuiten? Arme man, de waterval was nabij. Hij zag, toen het te laat was, dat de stroom, die hem zoo lustig voorwaarts dreef, een stroom der verwoesting was; en toen hij beproefde om te keeren bevond hij dat de stroom te sterk was voor zijne zwakke krachten, te machtig om daartegen op te varen en dat hij elk oogenblik den verschrikkelijken val nader bij kwam. Zoo vloog hij naar beneden over de scherpe rotsen, en de stroom met hem! Hij werd verbrijzeld met zijn ranke vaartuig; maar het water siste en bruischte door den snellen val, kookte en schuimde voor een oogenblik en vloeide daarna even rustig als te voren 1). Zoo ging het ook met Law en de fransche natie. Hij was de schipper en zij waren de wateren.
Maar laat ons 't leven van den man zelven aandachtig nagaan en wij zullen bemerken, dat veel van 't geen hij in den loop daarvan verricht heeft een gevolg is van den tijd waarin hij werkzaam was.
John Law was in 1671 te Edinburg geboren. Zijn vader was de jongere zoon van een oud geslacht te Fife en oefende het beroep van goudsmit en bankier uit. Die beide zaken, welke toen meer gemeenschappelijk gedreven werden, schijnen zeer winstgevend geweest te zijn; althans Law, de vader, verdiende daarmede zóó veel, dat hij den algemeenen wensch van dien tijd bevredigen, een stuk grond koopen en den naam daarvan bij zijn' familie-naam voegen kon; zoo werd hij bekend als ‘Law van Lauriston.’ Van dezen nu was John Law de oudste zoon, en kwam op 14jarigen leeftijd bij zijnen vader op het kantoor, waar hij in den loop van drie jaren eene grondige kennis opdeed van het bankier-stelsel, zóó als het toen in Schotland ge-
{==419==} {>>pagina-aanduiding<<}
dreven werd. Met cijfers te werken was altijd een lievelingsbezigheid van hem geweest, en zijne grondige kennis van de wiskunde werd als iets buitengewoons beschouwd voor een jongeling van zijne jaren. - Op den leeftijd van 17 jaar was hij lang, sterk en welgebouwd en hoewel zijn gelaat sterk geschonden was door de kinderpokken, was zijn voorkomen innemend en schrander. - Al vroeg echter begon hij zijne zaken te verwaarloozen, hij werd daarbij ijdel en maakte meer dan gewoon werk van zijne kleeding. Na den dood van zijn' vader in 1688 gaf hij de kantoorzaken voor goed op en ging te Londen leven van de inkomsten van het vaderlijk goed van Lauriston.
Het was geen wonder dat Law, aldus toegerust met al den aanleg daartoe, in groote buitensporigheden verviel. Hij werd spoedig een geregeld bezoeker van alle speelhuizen en de fortuin scheen zijne afgetrokken kansberekeningen te begunstigen, zoodat alle spelers hem zijn geluk henijdden, velen zijn spel volgden, en met hem waagden. Ook in de gunst der vrouwen stond hij hoog aangeschreven - jeugd, rijkdom, geestigheid alles glimlachte bevallig tegen den jongen Schot. Maar al die voorspoed baande slechts den weg voor tegenspoed. Nadat hij negen jaar lustig geleefd had, werd zijne liefhebberij voor het spel, welke tot heden steeds binnen de bepaalde grenzen was gebleven, gaandeweg hartstocht; en naar mate die drift sterker begon te worden, nam ook zijne voorzichtigheid af. Hoe meer hij verloor, des te meer waagde hij, altijd - zoo als gewoonlijk - in de telkens teleurgestelde hoop van daardoor het verlorene te herwinnen. Op een ongelukkigen dag verloor hij meer dan hij kon betalen, zonder zijn vaste goederen te bezwaren. En ook daartoe moest hij overgaan. Eene kleine liefdesgeschiedenis met eene Miss Villiers haalde hem het ongenoegen op den hals van een zekeren heer Wilson, die hem op een duel uitdaagde. Law nam het aan met het ongelukkig gevolg dat zijn tegenpartij op de plaats dood bleef. Hij zelf werd denzelfden dag gearresteerd en door de betrekkingen van den Heer Wilson wegens moord aangeklaagd. Later schuldig bevonden, werd hij ter dood veroordeeld, welke straf evenwel in eene boete werd veranderd op grond, dat het alleen manslag was, eene misdaad, waarmede men het toen zoo nauw niet nam. Een broeder van den overledene kwam echter hiertegen op; Law werd in de King's Bench gevangen gehouden maar ontsnapte op eene onverklaarbare wijze.

{==420==} {>>pagina-aanduiding<<}
Toen hierop de sherifs beschuldigd werden van die ontsnapping in de hand gewerkt te hebben, werd zijn signalement verspreid en eene belooning aan zijne aanhouding verbonden. Hij bereikte echter het vaste land, waar hij drie jaar reisde, terwijl hij in alle landen, welke hij bezocht, bank- en geldzaken tot zijn studie maakte. - Een maand of wat vertoefde hij te Amsterdam, waar hij vrij sterk in de fondsen speculeerde, terwijl hij de gewoonte van des avonds te spelen niet opgaf. Hij schijnt omstreeks het jaar 1700 naar Edinburg teruggekeerd te zijn; zooveel is althans zeker, dat hij in die stad zijne ‘Proposals and Reasons for constituting a council of Trade’ uitgaf, een geschrift, dat evenwel weinig aandacht trok.
Niet lang daarna gaf hij eene tweede brochure uit, nu met het doel om de oprichting eener Land-bank of Maatschappij voor Grond-Crediet aan te raden, die nooit papier zoude uitgeven tot een hooger bedrag, dan werkelijk door den grond van den staat vertegenwoordigd werd, terwijl de houders daarvan op zekeren tijd het recht kregen, dien grond in bezit te nemen. De zaak werd in het Schotsche parlement werkelijk besproken en door eene partij, welke Law tot zijn belang had weten over te halen, werd de oprichting van zulk eene bank voorgesteld. Het parlement evenwel vaardigde een besluit uit waarbij de bevordering van elke soort van papieren crediet, en het aannemen van papierengeld als wettig betaalmiddel, als nadeelig en verderfelijk voor de natie werd voorgesteld.
Toen aldus zijne plannen mislukten en zijne pogingen, om ontheffing van straf voor den dood van Wilson te verkrijgen, met geen beteren uitslag bekroond werden, zoodat hij zich in Engeland en vooral te Londen niet weder durfde vertoonen, ging Law naar het vasteland terug, om dáár zijn lust voor het spel bot te vieren. Gedurende veertien jaar zwierf hij door Vlaanderen, Nederland, Duitschland, Hongarije, Italie en Frankrijk. Hij werd spoedig bekend met de uitgebreidheid van den handel en de hulpbronnen van ieder dier landen en dagelijks wortelde zich de overtuiging bij hem vaster, dat geen land bloeien kan zonder papierengeld. Hij zelf schijnt ondertusschen van de gunst der fortuin geleefd te hebben. Hij stond aan alle speelbanken in de voornaamste hoofdsteden van Europa bekend als een groot kansrekenaar. De Biographie Universelle vermeldt dat hij eerst uit Venetie, later ook uit Genua verbannen

{==421==} {>>pagina-aanduiding<<}
werd, omdat de overheden van die plaatsen hem een te gevaarlijk man achtten voor de jeugd in die steden. Te Parijs gebood hem de luitenant-generaal der policie D'Argenson insgelijks de stad te verlaten. Hij had intusschen gelegenheid gevonden in de salons van den hertog van Vendôme, den prins de Conti en den lustigen hertog van Orleans te leeren kennen, welke laatste bestemd was om op staatkundig gebied zulk een groote rol in Frankrijks geschiedenis te spelen. Deze was dan ook bijzonder ingenomen met den levendigen en bedreven Schotschen gelukzoeker, die, op zijne beurt, hoog weg liep met de geestigheid en heminnelijkheid van een prins, die gaarne naar zijne finantieele theoriën luisterde.
Kort vóór den dood van Lodewijk XIV (anderen zeggen in 1696) bood Law den controleur der finantiën Desmaret een voorstel tot hervormtng der Rijks-geldmiddelen aan. Men zegt dat Lodewijk daarop gevraagd heeft of de voorsteller Roomsch was, en dat hij niets van het plan heeft willen weten toen hij hoorde dat de ontwerper den protestantschen godsdienst beleed 1).
Na deze nederlaag bezocht Law Italie en stelde aan Victor Amadéus, hertog van Savoye voor, zijne ontworpen Land-bank in diens staten op te richten. De hertog verwierp zijn plan, zeggende: dat zijn rijk te klein van omvang was voor de uitvoering van zulk een grootsche onderneming, en dat hij een te arm vorst was om geruïneerd te worden. Hij raadde hem aan het plan den koning van Frankrijk nog eens voor te stellen, daar de hertog zich overtuigd bield, dat het gansche volk een zoo nieuw en aannemelijk voorstel moest goedkeuren.
De dood van koning Lodewijk XIV in 1715 bracht ongezocht eene gunstige wending in het lot van Law. De achterkleinzoon van den grijzen vorst, die hem moest opvolgen, was slechts zeven jaar oud, waarom aan den hertog van Orleans als regent, gedu-
{==422==} {>>pagina-aanduiding<<}
rende de minderjarigheid van den koning, de teugels van het bewind werden toevertrouwd. Deze omstandigheid baarde aan Law den weg tot fortuin. De regent was zijn vriend, bekend met zijne theoriën en verwachtingen en daarenboven zelf begeerig naar een middel om het geschokte crediet van Frankrijk, te verbeteren, zoo mogelijk te herstellen. De geldmiddelen van Frankrijk waren echter in een allerbedroevensten staat. Het voorbeeld van verkwisting en bedorvenheid, door den koning gegeven, en bijna door iederen hoogen of minderen ambtenaar nagevolgd, had Frankrijk aan den rand van den ondergang gebracht. De nationale schuld bedroeg 3000 millioen livres, tegen een ontvangst van 145 millioen en een jaarlijksche uitgaaf van 142 millioen; zoodat er 3 millioen overbleef om den interest van 3000 millioen te betalen. Een der eerste zorgen van den regent moest wel wezen, om hierin verandering te brengen, en hij benoemde dan ook dadelijk eene commissie om dienaangaande een voorstel te doen. De hertog de St. Simon hield maar één stout en gevaarlijk middel voor mogelijk om het land te redden, en het te behoeden voor omwenteling. Hij raadde den regent aan de algemeene staten bijeen te doen komen en het land bankroet te verklaren. De hertog de Novilles verzette zich met al zijnen invloed daar tegen, en stelde het middel voor als oneerlijk en verderfelijk. De regent was van het zelfde gevoelen en het wanhopige middel was daarmede gevallen.
Doch daarmede was de staat niet geholpen, noch het kwaad weggenomen en de middelen, welke men eindelijk daartoe in praktijk bracht, hoe schoon zij ook schenen, vermeerderden slechts de ellende. Er werd eene hermunting der geldspeciën voorgeschreven, waarbij het geld een vijfde van zijne waarde verloor; wie duizend stuks gouden of zilveren muntspeciën aan de munt bracht ontving een bedrag van dezelfde nominale waarde terug, maar slechts vier vijfde van het gewicht aan metaal. Door dit middel won de schatkist twee en zeventig millioen livres maar werd aan den handel een gevoelige slag toegebracht.
Toen het volk zijn ongenoegen over den maatregel begon te kennen te geven, zocht men, door een onbeduidende vermindering van belasting, hen tot zwijgen te brengen en bij de kleine tegemoetkoming voor 't oogenblik, vergat men het groote kwaad waarmede de toekomst dreigde.
Er werd vervolgens een rechtbank ingesteld, die onderzoek had

{==423==} {>>pagina-aanduiding<<}
te doen naar de kwade praktijken van de rijkspachters en geldschieters. Dit was een betere maatregel, want de rijks-ontvangers van die dagen verdienden al den afschuw, waarmede zij overladen werden. Zoodra de algemeene belasting-pachters (fermiers généraux) met hun gevreesd gevolg van ondergeschikte ambtenaren, maltôtiers genoemd, ter verantwoording van hunne knevelarijen geroepen werden, heerschte er eene buitengewone vreugde onder de natie. Het gerechtshof, voornamelijk met dit doel opgericht, had de uitgebreidste macht.
Het bestond uit de presidenten en raadsleden van het parlement, de rechters van de accijnskantoren en der kamers van verzoekschriften, benevens de ambtenaren der algemeene rekenkamer, onder het algemeen voorzitterschap van den minister van financiën. Aanbrengers werden aangemoedigd door eene belofte van een vijfde deel der boeten en verbeurdverklaringen. Een tiende van alle verborgen goederen aan de schuldigen toebehoorende, werd dengenen toegezegd, die de middelen zouden aanwijzen om ze te ontdekken.
Het besluit waarbij deze rechtbank werd ingesteld, veroorzaakte eene ontzettende ontsteltenis onder degenen wier geweten hen van grove oneerlijkheid, van verduistering van 'slands penningen niet vrijsprak. Weldra kon de Bastille 't aantal gevangenen niet meer bevatten, die van alle kanten toestroomden, al de gevangenissen van het land geraakten overbevolkt. Zooveel zulks doenlijk was, werd door gepaste maatregelen het ontsnappen der schuldigen voorkomen, terwijl niemand hen herbergen mocht. Enkelen werden veroordeeld tot de pijnbank, anderen tot de galeien en de meeste schuldigen tot gevangenisstraf en boete. Als bewijs hoeveel zij, in hun onrechtvaardig rentmeesterschap, hun eigen beurs te goed hadden gedaan, kan dienen, dat toen een zekeren Samuel Bernard ter dood was veroordeeld, hij zes millioen livres, of circa drie millioen Ned. guldens aanbood, wanneer men hem de gelegenheid tot ontsnapping wilde openstellen. Zoo verre echter zijn gebied reikte, werd hij beschouwd als een dwingeland en verdrukker; zijn aanbod werd dan ook van de hand gewezen en hij onderging de doodstraf. In 't algemeen bracht de verbeurtverklaring hunner goederen, in welk geval de schuldigen hunne schatten verborgen, minder op dan eene opgelegde boete. 't Goevernement nam dan ook meestal zijn toevlucht tot het laatstgenoemde middel; maar alle deelen

{==424==} {>>pagina-aanduiding<<}
van het bestuur waren zoodanig eerloos, dat het land weinig voordeel trok uit al de groote sommen, welke op deze wijze gestadig in de schatkist vloeiden. Hovelingen, met hunne vrouwen en dames, gingen met den grootsten buit strijken. Een zeker pachter b.v. was, zijn schuld en rijkdom in aanmerking genomen, beboet voor een bedrag van twaalf millioen livres. Een graaf die hoog stond aangeschreven en grooten invloed had bij de regeering, beloofde hem kwijtschelding van de boete, wanneer hij dezen honderd duizend kronen wilde uitbetalen. ‘Vous êtes trop tard, mon ami’; antwoordde hem de belastingpachter; ‘ik ben het reeds met uwe vrouw voor de helft dier som eens geworden 1).
Het volk begon evenwel medelijden te krijgen met de zwaar gestraften. Nadat er op deze wijze honderd en tachtig millioen livres waren ontvangen, waarvan meer dan de helft in de zakken der hovelingen bleef hangen, zag men de noodzakelijkheid er niet langer van in, om ééne helft der schelmen uit te kleeden, ten einde met den buit daarvan de andere helft rijk te maken. Het lokaas voor de aanbrengers was echter te groot om er niet af te halen, wat zij konden; en toen daarom binnen weinige maanden de schuldigen onder de aanzienlijksten allen gestraft waren, richten zij hunne blikken op eerlijke kooplieden, die genoodzaakt werden hunne boeken open te leggen voor de rechtbank om hunne onschuld te bewijzen. Van alle kanten gingen dan ook luide klachten op, en, nadat zij één jaar bestaan had, werd de nieuwe rechtbank opgeheven en eene algemeene amnestie uitgevaardigd.
Te midden van deze financieele verwarring verscheen Law op het tooneel; en hij had voor zijne grootsche plannen geen gunstiger oogenblik kunnen kiezen; want ofschoon niemand den treurigen toestand van het land beter inzag dan de regent, niemand kon meer afkeerig zijn dan hij, om de handen tot verbetering van dien toestand aan den ploeg te slaan. Hij had integendeel een afkeer van werken; hij teekende staatsstukken zonder ze gelezen te hebben, en vertrouwde aan anderen toe wat hij zelf had behooren te doen. De zorgen, aan zijne hooge betrekking verbonden, en onafscheidelijk daarvan, waren hem tot

{==425==} {>>pagina-aanduiding<<}
last. Waar hij aan den éénen kant inzag, dat een flinke greep gedaan moest worden, dáár ontbrak hem aan den anderen kant de wilskracht om zulk een greep te doen, terwijl hij geen vaderlandsliefde genoeg bezat om gemak en rust aan de belangen des volks ten offer te brengen. Was het te verwonderen, dat hij met zulk een karakter gretig luisterde naar de groote plannen, welker uitvoering zoo gemakkelijk scheen, en dat hij vertrouwen stelde in den bekwamen gelukszoeker, dien hij vroeger gekend en wiens groote talenten hij had leeren waardeeren!
Law bood den regent twee vertoogen aan, waarin hij de rampen uiteen zette, welke Frankrijk getroffen hadden en waarvan hij als eenige oorzaak aangaf: eene onvoldoende munt, welke op verschillende tijden in waarde verminderd was. Volgens hem was klinkende munt zonder papierengeld ontoereikend voor de behoeften van een handeldrijvend volk, en hij haalde in het bijzonder de voorbeelden aan van Groot-Brittanje en van onze eigene republiek om de in het oog vallende voordeelen van papierengeldswaarde duidelijk te maken. Hij spreekt in die vertoogen met zeer veel oordeel over het openbaar crediet en stelde als middel, om het zwaar geschokte crediet van Frankrijk te herstellen, de oprichting voor eener bank, die kassier zoude zijn van de rijksmiddelen en banknoten uitgeven op de inkomsten des lands en op landerijen. Die bank moest bestuurd worden in naam des konings, maar onder het toezicht staan van commissarissen, door de algemeene Staten te benoemen.
Ondertusschen vertaalde Law zijn vroeger uitgegeven vlugschrift over geld en handel in het fransch, en stelde alle middelen in het werk om het volk te doen gelooven dat hij een doorkneed financier was. Als zoodanig werd hij ook spoedig veel besproken en de vertrouwelingen van den regent waren overdadig in hunnen lof over Monsieur Lass 1), gelijk zij hem noemden, van wien iedereen groote dingen verwachtte.
Zijne vertoogen bleven niet zonder gevolg, want den 5den Mei 1716 werd een koninklijk besluit uitgevaardigd waarbij Law met zijnen broeder gemachtigd werd tot de oprichting onder de firma

{==426==} {>>pagina-aanduiding<<}
van Law en Compagnie, van eene bank, welker papieren geldswaarde bij het voldoen van de belastingen in betaling zoude worden aangenomen. Het kapitaal werd bepaald op zes millioen livres, verdeeld in twaalf duizend aandeelen van vijf honderd livres elk, verkrijgbaar tegen eene storting van een vierde in specie, en het overige in billets d'état. Men had goedgevonden hem al de verlangde voorrechten eerst dan toetestaan, wanneer de ondervinding het veilige en voordeelige van zijne onderneming zoude hebben aangetoond en bewezen.
Law was dus eindelijk in de gelegenheid gesteld om zijne dertigjarige theorie in praktijk te brengen en hij begon met een meesterlijken zet. Hij maakte al zijne banknoten betaalbaar op zicht, en in de munt, welke geldig was, toen zij werden uitgegeven. Deze maatregel alleen gaf aan zijn papieren geld hooger waarde dan het edele metaal had. Dit laatste toch was gedurig onderhevig aan de onverstandige besnoeiing van het gouvernement. Duizend livres konden den eenen dag hunne nominale waarde bezitten, en den volgenden dag een zesde hunner waarde verloren hebben, terwijl eene banknoot van Law hare oorspronkelijke waarde behield. Hij verklaarde tevens openlijk dat een bankier den dood verdiende, indien hij biljetten uitgaf tot een hooger bedrag, dan zijne wezenlijke bezitting dekken kon. Zijne banknoten stonden spoedig daarop één percent hooger dan specie, en de kooplieden ondervonden weldra al het gemak en de voordeelen daarvan. Langzaam doch zeker begon de handel zijn hoofd weder te verheffen; de belastingen werden meer geregeld en zonder veel morren betaald, en er vestigde zich weder een soort van vertrouwen, dat bij meerder uitbreiding, nog grooter voordeelen zoude afwerpen. - Binnen een jaar tijds stonden Law's banknoten op 115%, terwijl de billets d'état welke de regeering had uitgegeven als borgstelling voor de schulden, door de buitensporigheden van Lodewijk XIV noodzakelijk gemaakt, tot 78½% terugliepen. Dit groote verschil, ten voordeele van Law, maakte dat zijn crediet zich elken dag uitbreidde en dat de algemeene aandacht op hem gevestigd was. Bijna gelijktijdig richtte men te Lyon, Rochelle, Tours, Amiens en Orleans hulpbanken op.
Verbaasd over dezen onverwacht gunstigen uitslag kwam de regent allengs tot de zeer verkeerde gevolgtrekking, dat papier, hetwelk met zoo veel voordeel, naast het gemunte geld kon

{==427==} {>>pagina-aanduiding<<}
gebruikt worden, dit laatste wel geheel vervangen kon, en deze valsche stelling bracht hij werkelijk later tot uitvoering. Law vormde ondertusschen het vermaarde plan, waardoor zijn naam eigenlijk zoo algemeen is bekend geworden. Hij stelde namenlijk aan den Regent voor (en wat kon deze hem weigeren!) om eene maatschappij op te richten, welke het uitsluitend voorrecht zoude hebben van te handelen op de groote rivier de Mississippi, en het gewest Louisiana aan den westelijken oever daarvan gelegen. - Men vooronderstelde namelijk dat die landstreek overvloed had van kostbare metalen; en de maatschappij, gerugsteund door de voordeelen van haar monopolie, zoude alleen de belastingen pachten, en de munt slaan. - In 1717 werd werkelijk deze maatschappij bij koninklijk besluit opgericht. Het kapitaal werd verdeeld in twee honderd duizend aandeelen van 500 livres elk, waarvan het geheele bedrag kon gestort worden in billets d'état, tegen hun nominaal bedrag, ofschoon zij feitelijk niet meer dan 160 livres waarde hadden.
Hiermede was de speculatiegeest van de fransche natie gaande gemaakt. Law had met zijne bank zooveel goeds uitgericht, dat men een onbepaald vertrouwen in hem stelde en al zijne toezeggingen voor de toekomst onvoorwaardelijk geloofde. Ondertusschen kreeg de bank allengs grooter voordeelen en privilegiën. Zij verkreeg b.v. het monopolie van den tabakshandel, het recht om goud en zilver te zuiveren en men verleende haar eindelijk den titel van Koninklijke Fransche Bank.
Law bleef intusschen zijne aanvankelijk zoo luide verkondigde grondstelling niet getrouw. Zoodra de Bank eene openbare instelling was geworden liet de Regent voor een bedrag van duizend millioen livres aan banknoten vervaardigen. Dat was zeker een zeer onverstandige maatregel, waarvoor Law evenwel billijkerwijze niet te berispen valt, want zoo lang hij de bank onder zijn beheer had gehad, was er nimmer voor meer dan zestig millioen aan papier uitgegeven. 't Is niet bekend of Law er zich thans tegen verzette, doch daar de bank nu eene koninklijke instelling was, komt de schuld van de verandering van systeem voor den regent.
Law maakte de treurige ervaring, dat hij onder een despotisch bestuur leefde, maar hij zou later eerst tot zijne schade leeren, welk een allernoodlottigsten invloed zulk een bestuur kan en moet uitoefenen op het nauw luisterend crediet. Met eene zeer

{==428==} {>>pagina-aanduiding<<}
schuldige zwakheid leende hij er de hand toe, dat het land overstroomd werd door papieren geld, 't welk op geen solieden grondslag gebaseerd was, en daarom vroeg of laat zijne waarde verliezen moest. De leden van het parlement waren van den beginne af naijverig op zijn geluk geweest, vooral omdat hij een vreemdeling was, en zij hadden altijd de degelijkheid van zijne plannen mistrouwd. - D'Aguesseau, die zich als rechtschapen man verzet had tegen het onmatig toenemen van papieren geld en het gestadig besnoeien der rijks gouden en zilveren munten, werd zonder onderzoek afgezet van zijne waardigheid als Rijks-Kanselier, welke betrekking werd opgedragen aan d'Argenson, een blind aanhanger van den Regent, die hem nog daarenboven minister van financiën maakte. Deze willekeurige handelwijze stemde natuurlijk het parlement nog ongunstiger, daar men van den nieuwen minister niets goeds durfde verwachten. - Al spoedig bleek het dat zij goed hadden geoordeeld, of liever dat hunne vrees gegrond was geweest, want de eerste maatregel van d'Argenson was eene nieuwe vermindering van de waarde van het geld. Ten einde de billets d'état buiten omloop te brengen, werd er bevolen, dat personen, die vier duizend livres in specie, en duizend livres in billets d'état naar de munt brachten voor vijf duizend livres aan geld terug zouden ontvangen. d'Argenson beroemde er zich niet weinig op, dat hij op die wijze vijfduizend nieuwe en kleinere livres uit de vier duizend oude en grootere gemaakt had; hij was echter te weinig bekend met de ware grondbeginselen van handel en crediet om volkomen in te zien het groote kwaad, dat hij daardoor aan beide toebracht.
Doch het parlement zag het des te beter in en beklaagde er zich gedurig over bij den regent, en toen deze op hunne dringende vertoogen geen acht sloeg, ontwikkelden zij eene zeldzame machtsvertooning, door te gebieden dat geen ander geld in betaling zoude genomen worden, dan dat van den ouden standaard. De regent riep een lit de justice te zamen en vernietigde het besluit. Het parlement verzette zich daarentegen en vaardigde een nieuw besluit uit. Weder oefende de regent zijn privilegie uit en vernietigde dit tweede besluit, totdat het parlement, tot heviger tegenstand opgewekt, een nieuw besluit uitvaardigde, in dato 12 Aug. 1718, waarbij aan de bank van Law geboden werd zich volstrekt te onthouden van alle rechtstreeksche en zijde-
{==429==} {>>pagina-aanduiding<<}
lingsche bemoeiingen met de administratie der rijks-middelen, terwijl tevens in het algemeen alle vreemdelingen gewaarschuwd werden zich noch in hunnen eigen naam, noch op dien van anderen met het beheer der staatsmiddelen te bemoeien. De reregeering beschouwde Law als de oorzaak van al het kwaad, en eenige leden van het parlement, die het hevigst verbitterd waren, stelden voor dat Law voor den rechter zoude gesteld, zijn gedrag onderzocht worden en dat, wanneer hij schuldig bevonden werd, hij aan de deur van het gerechtshof moest worden opgehangen.
Voor Law was goede raad duur. Hij ijlde in grooten angst naar het Palais Royal om zich onder bescherming van den regent te stellen en te verzoeken dat maatregelen mochten genomen worden, om het parlement tot gehoorzaamheid te dwingen. De regent verlangde niets beter, zoowel om de zaak, als om de legitimatie van den hertog van Maine en den graaf van Toulouse, zonen van den overleden koning. Het parlement kroop dan ook weldra in zijne schelp na de inhechtenisneming van zijn' president en twee van zijne leden, die naar verafgelegen gevangenissen gezonden werden.
Zoo dreef gelukkig de eerste wolk over Law's plannen voorbij; bevrijd van de vrees voor persoonlijk gevaar, wijdde hij zijn aandacht aan zijn groote Mississippi plan, waarvan de aandeelen snel opliepen ondanks den tegenstand van het parlement. - In het begin van het jaar 1719 werd een besluit uitgevaardigd, waarbij aan de Mississippi maatschappij het uitsluitend recht werd toegekend om te handelen op Oost-Indië, China, en de Zuid-zee en op al de bezittingen van de fransche Oost-Indische maatschappij, gesticht door Colbert. Tengevolge van de uitbreiding harer zaken, nam de maatschappij den naam aan van Indische maatschappij en gaf zij vijftig duizend nieuwe aandeelen uit. De voordeelen, thans door Law voorgespiegeld, waren allerschitterendst. Hij beloofde een jaarlijksch dividend van twee honderd livres, op elk aandeel van vijf honderd, en daar men de aandeelen betaalde in billets d'état, tegen hunne nominale waarde, ofschoon zij wezenlijk maar 160 livres vertegenwoordigden, leverden dit een voordeel op van ongeveer 120 percent.
De algemeene geestdrift, welke steeds klimmende was geweest, kon zulk een aanbod niet wederstaan. Er werden ten minste driemaal honderd duizend aanvragen gedaan voor de. vijftig dui-
{==430==} {>>pagina-aanduiding<<}
zend nieuwe aandeelen en Law's huis in de Rue de Quincampoix werd letterlijk van den morgen tot den avond bestormd door gretige vragers. 't Was natuurlijk onmogelijk om allen te voldoen en het duurde zelfs verscheidene weken eer eene lijst van de gelukkige nieuwe aandeelhebbers kon worden opgemaakt, gedurende welk tijdsverloop het ongeduld van het publiek bijna tot razernij oversloeg. Law's deur werd als 't ware belegerd door hertogen, markiezen, graven en hunne respectieve gemalinnen, terwijl zij zich niet ontzagen uren lang in de straat te staan wachten, om den uitslag te vernemen. Daar ze evenwel in de straat op den duur niet konden blijven, wegens den toevloed der nieuwsgierigen en hun belang toch medebracht dat zij gedurig op de hoogte der zaken bleven, huurden zij vertrekken in de aangrenzende woningen om op die wijze gestadig nabij den tempel te wezen, waaruit de nieuwe Plutus de volheid van zijnen zegen verspreidde. Dagelijks vermeerderde de waarde van de oude aandeelen, en de vraag naar nieuwe was zóó groot, dat men het raadzaam oordeelde om niet minder dan drie maal honderd duizend aandeelen van vijfduizend livres elk uit te geven, opdat de regent op die wijze voordeel kon trekken uit de algemeene geestdrift en de nationale schuld afdoen. Daarvoor waren vijftien honderd millioen livres noodig en de dolzinnige woede van het publiek was zóó groot, dat men driemaal dat bedrag zoude volteekend hebben, indien het bestuur daartoe machtiging verleend had.
Zoo naderde Law het toppunt van zijnen voorspoed: maar tegelijk zoude weldra het volk het toppunt zijner opgewondenheid bereikt hebben, want recatie kon hier niet uitblijven. - Ondertusschen zagen nog altijd alle klassen der maatschappij verlangend naar rijkdom uit en de speculatiegeest verspreidde zich over alle rangen en standen. De hertog de St. Simon en de maarschalk Villars, die consequent bleven, en na de verwerping van het voorstel des eersten, van geene andere hulpmiddelen wilden weten, waren de eenigen, om zoo te zeggen, die in 't oog liepen, door dat hunne namen op de koop- en verkooplijsten nimmer voorkwamen. De Rue de Quincampoix was de groote verzamelplaats van al de speculanten, en daar 't eene nauwe, ongeschikte straat was voor drukke beweging, gebeurden daarin telkens ongelukken. Maar de bewoners daarvan wisten er partij van te trekken. Huizen, welke in gewone tijden

{==431==} {>>pagina-aanduiding<<}
duizend livres huur deden, brachten nu twaalf à zestien duizend op. Een schoenlapper, die er een kraampje in had, verdiende dagelijks ongeveer twee honderd livres met het verhuren daarvan, en door het leveren van schrijfbenoodigdheden aan makelaars en hunne clienten. Charles Nodier geeft in zijn ‘Paris’ een duidelijke voorstelling van de opgewonden woede dier dagen. Hij biedt in eene gravure een duidelijk en daarbij historisch beeld aan van hetgeen er in die straat omging. Men verhaalt namelijk dat een gebocheld persoon, welke in die straat woonde aanzienlijke sommen verdiende met het uitleenen van zijn hoogen rug als schrijflessenaar. De groote toeloop van personen, die dáár kwamen om zaken te doen, brachten, zooals dit trouwens altijd en overal het geval is, een nog grooter toevloed van nieuwsgierigen op de been. Dezen lokten op hunne beurt dieven en ander gespuis naar die plaats en gedurige vechtpartijen en ongeregeldheden waren van een en ander het onvermijdelijk gevolg. Dikwijls kon de straat des avonds niet dan met gewapende macht ontruimd worden.
Law gevoelde voor zich het hinderlijke en onveilige van zijne tegenwoordige woning en trok naar de Place-Vendôme, waar 't gewoel der agioteurs hem dadelijk volgde, zoodat dit ruime plein, weldra even vol was als de enge Rue de Quincampoix. Ja, 't werd hier nog veel erger; wat men in de nauwe straat niet had kunnen doen, dat werd hier spoedig in praktijk gebracht: van den morgen tot den avond bood het plein 't volkomen beeld eener geanimeerde kermis aan. Men vond er kramen en tenten opgeslagen, waarin zaken afgehandeld of ververschingen verkocht werden, terwijl spelers met hunne roulettetafels zich midden op het plein plaatsten en een gouden of liever papieren oogst van de tallooze menigte verzamelden. De boulevards en openbare tuinen werden niet meer bezocht, terwijl de Place-Vendôme de deftige verzamelplaats was, waar zoo wel de leêgloopers als de ijverigen elkaâr rendez-vous gaven. Hij, die in de gelegenheid is geweest zich te verlustigen in de eigenaardige drukte van dat gedeelte eener Beurs, waar de effectenhandel zijnen zetel houdt, kan zich 't best een denkbeeld vormen van het geraas en getier dat den geheelen dag op de Place-Vendôme heerschte; en de rijkskanselier die dáár zijne rechtspraak hield, zag zich verplicht den regent in de stadsregeering te verzoeken een einde aan de ongeregeldheden en het luidruch-
{==432==} {>>pagina-aanduiding<<}
tig geschreeuw te maken, daar hij de advocaten niet verstaan kon. Toen dé betrokken partijen Law zelven om raad vroegen, toonde hij zich volkomen bereid om aan de lastige drukten op die plaats een einde te helpen maken, en hij trad daartoe in onderhandeling met den toenmaligen eigenaar van het Hôtel de Soissons, den prins van Carignan. Voor eenen verbazenden prijs werd Law werkelijk bezitter van het vorstelijke hôtel,
waarachter een tuin lag van verscheidene bunders in oppervlakte. Dezen tuin behield de prins evenwel voor zich, en ook deze toonde hierdoor een uitmuntend speculant te zijn, want naauwelijks was Law in zijne vorstelijke woning geïnstalleerd, of een besluit werd uitgevaardigd, waarbij de tuinen van het hôtel de Soissons als de eenige plaats werden aangewezen, waar de effecten-handelaars hunne zaken verrichten en effecten mochten gekocht of verkocht worden. Dadelijk werden er ten gerieve van die personen, te midden van de heerlijke standbeelden en schoone fonteinen (want de tuinen waren met den meesten smaak aangelegd), kleine tenten en paviljoenen opgeslagen. Hunne verschillende kleuren, de vroolijke vlaggen en wimpels, welke daarop wapperden, de drukke menigte, die er gestadig in en uitging - het onophoudelijk gegons der stemmen, het geraas en getier, de muzijk, het vreemde mengsel van drukke bezigheid en vermaak, dat op aller gelaat te lezen stond, dat alles werkte te zamen om aan de plaats een uiterlijk van bekoorlijkheid te verleenen, dat den Parijzenaar verrukte. Zoo lang de begoocheling duurde trok de prins van Carignan aanzienlijke sommen uit zijn grondgebied; waarvan men zich een denkbeeld maken kan, wanneer men weet, dat elke tent verhuurd werd voor vijfhonderd livres in de maand; en, daar er ten minste vijfhonderd waren, trok de prins daaruit alleen een maandelijksch inkomen van 250.000 livres of meer dan 120.000 gulden nederlandsch.
Maar zooals wij straks reeds opmerkten, niet allen lieten zich medeslepen door de speculatie-koorts. De eerlijke, oude krijgsman, maarschalk Villars, was zóó boos over de uitgelaten dwaasheid zijner landgenooten, dat hij niet bedaard over de zaak spreken kon. Eens dat hij met zijn rijtuig de Place Vendôme overging, werd de driftige man zoo boos over de zotheid zijner landgenooten, dat hij zijnen koetsier deed ophouden en, zijn hoofd uit het portier stekende, hun een half uur lang kapittelde over

{==433==} {>>pagina-aanduiding<<}
hunne ‘walgelijke geldzucht’. 't Was evenwel geene verstandige handelwijze van hem. Men floot, schreeuwde en lachte van alle kanten; hij werd, met al zijnen ijver, 't voorwerp van den bittersten spot, en zag zich zelfs verplicht zich in allerijl te verwijderen, toen iets meer substantieels dan scherts hem naar 't hoofd werd geworpen. - De proef werd trouwens niet herhaald.
Men verhaalt, als voorbeeld, hoe onwederstaanbaar aanstekelijk de speculatiewoede was, het volgende aardige voorval. - Twee eenvoudige, rustige en wijsgeerige letterkundigen, de la Motte en de abt Ferrason, wenschten elkander geluk, dat zij ten minste vrij waren van de koortsachtige zotheid. Weinige dagen daarna, toen de eerwaarde abt uit het hôtel de Soissons kwam, waar hij aandeelen in de Mississippi-maatschappij was gaan koopen, ontmoette hij zijnen getrouwen vriend de la Motte, die er met hetzelfde doel inging. -
‘Ha!’ zeide de abt glimlachende, ‘zijt gij dat?’
‘Ja,’ zeide de la Motte, hem, zoo schielijk als hij kon, voorbij schuivende; ‘en kunt gij dat zijn?’ Toen de beide geleerden elkander weder ontmoetten spraken zij over wijsbegeerte, wetenschap of godsdienst, maar geen van beiden had langen tijd den moed om met een woord over de Mississippi te spreken. Toen zij ten laatste het onderwerp aanroerden, waren zij 't met elkander eens, dat een mensch nooit moest zweren, dat hij 't een of ander niet doen zoude, en dat er eene soort van buitensporigheid is, waartegen zelfs een wijs man niet altijd bestand kon blijven.
Law was ondertusschen de gewichtigste persoon van den staat geworden. Bij den regent kwam niemand meer zijne opwachting maken, terwijl daarentegen pairs, rechters en bisschoppen in het hôtel de Soisons elkaar verdrongen; officieren van leger en vloot, dames van aanzien en smaak, iedereen die zich door erfelijken rang of door zijn openbaar ambt aanzienlijk geloofde, vond men verzameld in de anti-chambres van den gelukzoeker om deel te vragen in zijne indische goudmijnen. Hij werd zóó lastig gevallen, dat hij geen tiende gedeelte kon te woord staan van degenen, die hem wilden spreken, en men allerlei listen en kunsten in het werk moest stellen om te trachten toegang tot hem te krijgen. Pairs, die zich in hunne waardigheid zouden gekrenkt geacht hebben, wanneer de regent hun een half uur had doen

{==434==} {>>pagina-aanduiding<<}
wachten, getroostten het zich zes uren antichambre te maken, wanneer hun daarmede de kans slechts gegeven werd van Law te spreken. - Ontzaglijke fooien werden aan zijne bedienden gegeven, wanneer die slechts hunne namen wilden aandienen. - Wanneer Law hier of daar eene uitnoodiging aannam, was hij somtijds zoodanig omringd door dames, die hem allen verzochten hare namen als aandeelhouders op zijne lijsten te zetten, dat hij ondanks zijne bekende galanterie, zich dikwijls genoodzaakt zag zich half met geweld los te scheuren. Ook de schoone sexe moest daarom hare toevlucht nemen tot de belachelijkste listen om eene gelegenheid te vinden den afgod te spreken. - Eene dame, die herhaaldelijk vergeefsche pogingen daartoe had aangewend, gebood haren koetsier naauwkeurig toetezien, wanneer het toeval wilde dat hij Monsieur Law zoude ontmoeten en gaf hem vervolgens in last om dan dadelijk tegen een paal of boom te rijden en het rijtuig te doen omslaan.
Drie dagen lang doorkruiste de koetsier de stad in alle richtingen om aan de begeerte van zijne meesteres te gehoorzamen, maar nog altijd te vergeefs. Eindelijk zag zij in de verte den gevierden man, trok dadelijk aan de koord en riep haren koetsier toe; ‘Werp ons nu omver! in Gods naam, werp ons nu omver’. De koetsier stuurde tegen een paal, de koets viel om, en Law, die het ongeluk had zien aankomen, haastte zich naar de plaats des onheils om zijne hulp aan te bieden. De listige dame werd naar het hôtel de Soissons geleid, waar zij weldra van haren schrik bekwam en aan Monsieur Law eerlijk hare list bekende. De dame prijkte weldra in zijn boek met een mooie som achter haren naam. Een zekere mevrouw de Boucha, den goeden afloop van deze list vernomen hebbende, verzon eene andere. - Te weten gekomen zijnde dat Law in zeker huis dineerde, ging zij daar henen in haar rijtuig en gaf den alarmkreet van brand. Het gezelschap sprong verschrikt van tafel op, en Law natuurlijk ook; maar eene dame naar hem toe ziende komen en 't huis indringen, terwijl iedereen zich haastte om er uit te komen, vermoedde hij de list en liep eenen anderen weg op 1).
De regent zeide eens, in tegenwoordigheid van d'Argenson,

{==435==} {>>pagina-aanduiding<<}
van den abt Dubois en van andere personen, dat hij eene dame, doch minstens met den rang van hertogin, wenschte te vinden, die hij als hofdame naar zijne dochter te Modena kon zenden, maar dat hij niet wist, waar zulk eene te vinden. - ‘Niet,’ zeide een der tegenwoordigen, ik zal u zeggen waar elke hertogin van Frankrijk te vinden is: gij behoeft slechts naar het hôtel de Soissons te gaan, daar zult gij ze allen in de anti-chambre vinden.
M. de Chirac, een zeer beroemd geneesheer in die dagen, had op een ongelukkig tijdstip papieren gekocht, en wilde ze gaarne weder verkoopen, maar tot zijn schrik bleven zij steeds dalende. Geheel met deze zaak vervuld, wordt hij bij eene dame geroepen, die zich ongesteld gevoelt. Hij gaat naar hare woning, wordt naar hare kamer geleid en begint met haren pols te voelen. ‘Hij valt! hij valt! goede God! hij valt altijd door!’ zeide hij in zijne afgetrokkenheid van geest, terwijl de dame hem angstig aanzag om zijn gevoelen over haren pols te vernemen. ‘O! mijnheer de Chirac’, zeide zij, opspringende en om hulp roepende; ‘Ik sterf! ik sterf! hij valt! hij valt! hij valt!’ ‘Wat valt? vroeg de dokter verwonderd. “mijn pols! mijn pols! zeide de dame; ik moet sterven.” - “Bedaar, mijn beste mevrouw”, zeide M. de Chirac; ik spreek slechts van de fondsen en daar ik daarin een aanmerkelijk verlies geleden heb, weet ik bijna niet wat ik zeg of doe.’
Er zijn nog veel meer anecdoten van dien aard bewaard gebleven en al zijn zij ook wat overdreven, zij hebben in zoo verre hare waarde, dat zij de vreemde opgewondenheid van dien tijd duidelijk maken.
De waarde der aandeelen steeg somtijds tien of twintig percent in weinige uren en velen uit de lagere klasse der maatschappij, die arm waren opgestaan, gingen rijk naar bed. - Iemand, die eene groote waarde aan papieren had, werd ziek en beval zijnen knecht twee honderd en vijftig aandeelen te verkoopen van acht duizend livres 't stuk; tegen den prijs van den oogenblik. De knecht ging er mede naar den tuin van het hôtel de Soissons en bevond, dat de prijs was gestegen tot tien duizend. Het verschil van twee duizend livres, op de twee honderd en vijftig aandeelen, en dus juist 500.000 livres of 240.000 gld. Ned. bedragende, behield hij zeer bedaard voor eigen gebruik, en het overschot aan zijnen meester ter hand stellende, vertrok hij nog

{==436==} {>>pagina-aanduiding<<}
dienzelfden avond naar een ander land. Law's koetsier verdiende in korten tijd zooveel, dat hij zelf rijtuig kon houden en om ontslag uit zijne dienst verzocht. Law, die veel van hem hield, verzocht den man hem vóór zijn vertrek een anderen koetsier te bezorgen, die even goed was als hij zelf steeds geweest was. De koetsier nam dit op zich en bracht in den avond twee van zijne vroegere kameraden bij Law met verzoek uit deze beiden eenen te kiezen. Hij deed zulks en de gewezen koetsier behield den anderen voor zich. Dergelijke groote omkeeringen van toestanden waren geene zeldzaamheden; men hoorde dagelijks van keukenmeiden en lakeien, die fortuin gemaakt hadden, en de bespottelijkste geschiedenissen en tooneelen waren daarvan dikwijls het gevolg; want had het geld voor hen die gewoon waren daarmede om te gaan en voor wien het bezit niets vreemds was, veel van zijne waarde verloren, deze plotseling rijk geworden lieden kenden de waarde daarvan volstrekt niet; zij behielden taal en gewoonte van hunnen vroegeren stand en boden daardoor, in den opschik van hunnen tegenwoordigen staat, een gedurig onderwerp aan van medelijden voor den gevoelige, van verachting voor den matige en van gelach voor iedereen. En toch waren de dwaasheid en de laagheid der hoogere standen nog afschuwelijker. De hertog de St. Simon verhaalt daarvan een voorbeeld, dat voldoende is om ons over den geest van den tijd te laten oordeelen. Een zeker persoon, André genaamd, had door gelukkige speculaties in de Mississippi-papieren in een ongeloofelijk kort tijdsbestek verbazenden rijkdom verworven; hij had, om zoo te zeggen, bergen gouds verzameld. Maar toen hij rijk werd, begon hij zich over zijne lage geboorte te schamen en zocht hij een middel om zich aan een adelijk geslacht te vermaagschappen. Hij had eene dochter, een kind van slechts drie jaar oud en hij begon nu te onderhandelen met de aristocratische maar behoeftige familie D'Oyse, om een
huwelijk tot stand te brengen tusschen dit kind en een lid van die familie. De markies D'Oyse gaf tot zijne schande zijne toestemming en verbond zich om het meisje zelf te huwen, zoodra zij den leeftijd van 12 jaar zoude bereikt hebben, wanneer de vader hem namelijk honderd duizend kronen dadelijk, en jaarlijks twintig duizend livres wilde uitbetalen tot aan de viering van het huwelijk. De markies zelf was toen drie en dertig jaar oud. Dit schandelijk contract werd behoorlijk geteekend en gezegeld; ter-
{==437==} {>>pagina-aanduiding<<}
wijl de vader zich nog bovendien verbond aan zijne dochter een bruidschat van verscheidene millioenen mede te geven. - De hertog van Brancas, het hoofd van dit adellijk geslacht, was bij de geheele onderhandeling tegenwoordig en deelde in al de voordeelen. - St. Simon, die de zaak behandelt met al de luimige scherts, welke, zoo als hij zich uitdrukt ‘eene dwaze geschiedenis’ verdient, voegt er bij, ‘dat het volk niet zuinig was met zijne opmerkingen over dit schoone huwelijk’, en deelt verder mede, dat het plan mislukte door den val van Law, welke eenige maanden later plaats vond, en waardoor de eerzuchtige monsieur André zelf geruïneerd werd.
Er gebeurden ook ernstiger tooneelen. Aanrandingen en oplichterijen op de openbare straat hadden er dagelijks plaats wegens de zeer groote sommen, welke de menschen bij zich droegen. Er hadden zelfs vaak moorden plaats. Een voorval in het bijzonder trok de aandacht van geheel Frankrijk tot zich, niet alleen om de grootheid van de misdaad, maar wegens den rang en de hooge betrekkingen van den schuldige.
De graaf van Horn, een jongere broeder van den prins van Horn, en vermaagschapt aan de edele huizen van Aremberg, de Ligne en de Montmorency was een jongeling van losse zeden, zeer buitensporig en even gewetenloos als lichtzinnig. In vereeniging met twee andere jongelieden, Mille, een Piemontees, en een' zekeren Destampes of Lestang, een Vlaming, even roekeloos als hij zelf, smeedde hij het plan, om een' zeker zeer rijk makelaar te berooven, die men wist, dat groote sommen bij zich droeg. De graaf gaf voor een aantal aandeelen in de Indische Compagnie van hem te willen koopen, en bepaalde daarom eene samenkomst in een cabaret, of soort van kroeg nabij de Place-Vendôme. De niets kwaads vermoedende makelaar was stipt op het bepaalde uur present; en evenzoo de graaf van Horn en zijne twee eedgenooten, die hij voorstelde als zijne bijzondere vrienden. Na eenige minuten onderhouds wierp de graaf van Horn zich plotseling op zijn slachtoffer en stak hem met een' dolk drie maal in de borst. - De arme man viel zwaar gewond op den grond en terwijl de graaf zijn zakboek beroofde van een bedrag van honderd duizend kronen, aan Mississippi aandeelen en Indische effecten, doorstak Mille het ongelukkig slachtoffer nog verscheidene malen, om zich van zijnen dood ten volle verzekerd te kunnen houden. - Maar de makelaar was niet

{==438==} {>>pagina-aanduiding<<}
zonder strijd gevallen en zijn geschreeuw had de lieden in de cabaret bijeen gebracht.
Lestang, de andere moordenaar, die op een trap was geplaatst om de wacht te houden, sprong uit een raam en ontsnapte; maar Mille en de graaf van Horn werden op heeter daad betrapt en ter dood gebracht.
Deze snelle executie beviel aan het Parijsche gemeen. Zelfs M. Quincampoix, zooals men Law noemde, deelde in hun lof, omdat hij den regent had overgehaald ook aan eenen patriciër geene genade te bewijzen, maar 't aantal moorden en doodslagen werd er niet kleiner door. De algemeene onzedelijkheid, welke reeds eenen tamelijk hoogen trap bereikt had, nam nog toe door de snelle opkomst der middelklasse; en juist deze klasse was betrekkelijk zuiver gebleven van de openbare ondeugden der hoogere en van de verborgen misdaden der lagere standen. De afschuwelijke liefde en hartstocht voor het spel drong in alle standen door, vernietigde alle openbare en verstikte bijna elke persoonlijke deugd.
Een tijd lang, zoolang het vertrouwen duurde, werd door dit alles een zekere impulsie aan den handel gegeven, die natuurlijk heilzaam werkte. Dit bespeurde men vooral te Parijs. Vreemdelingen kwamen dáár te zamen uit alle deelen des lands, niet om er geld te verdienen, maar om het met kwistige handen te verspillen. Men schat de bevolking van Parijs te dien tijde op 305000 zielen. Er werden op zolders ja zelfs in keukens en stallen bedden opgeslagen, om de massa bezoekers te gerieven, en de stad was zóó vol rijtuigen en andere middelen van vervoer, dat zij in de groote straten stapvoets moesten rijden uit vrees voor ongelukken. Allerwege waren de weefgetouwen in beweging om prachtige kanten, linten en kostbare zijden en fluweelen stoffen te vervaardigen, die met overvloedig papier betaald en daarom voor wel viermaal den oorspronkelijken prijs verkocht werden. De levensmiddelen deelden in denzelfden voorspoed; de artikelen van dagelijksch verbruik brachten hooger prijzen op, dan men in tijden van de grootste schaarschte ooit besteed had. In diezelfde verhouding stegen ook natuurlijk de arbeidsloonen. De werkman, die vroeger 15 sous per dag verdiende bedong er nu gemakkelijk zestig. Overal werden nieuwe huizen gebouwd, eene schijnbare welvaart lag over 't geheele land verspreid, en verblindde de oogen der geheele natie, zoodat niemand de donkere

{==439==} {>>pagina-aanduiding<<}
wolk kon zien, welke zich aan den horizont vertoonde, en die den storm aankondigde, welke met rassche schreden naderde.
Law zelf, wiens wonderhand dit alles had gewrocht, deelde natuurlijk in den algemeenen voorspoed. Zijne vrouw en dochter werden gevleid en aangehaald door den deftigsten adel en haar omgang gezocht door de erfgenamen van hertogelijke en vorstelijke huizen. Hij kocht zelf twee prachtige goederen in verschillende streken van 't land en trad in onderhandeling met den hertog de Sully over den afstand van 't markgraafschap van Rosny. Zijn godsdienst was evenwel een hinderpaal voor zijne persoonlijke bevordering; doch de regent beloofde hem controleur-generaal der financiën te maken, wanneer hij tot de heerschende kerk wilde overgaan. Law, die evenmin godsdienst had als eenig speler van beroep, was daartoe dadelijk bereid en werd in de hoofdkerk te Melun openbaar als lidmaat der R. kerk opgenomen, in het bijzijn van een toevloed van nieuwsgierigen. De abt Tencin, die de plechtigheid verrichtte, werd daardoor zelfs 't voorwerp der spotternij, want men maakte bij die gelegenheid het volgende versje:

Foin de ton zèle séraphique 
Malheureux Abbé de Tencin! 
Depuis que Law est catholique 
Tout le royaume est capucin. 

Den volgenden dag reeds werd Law benoemd tot honorair kerkmeester van St. Roch te Parijs, voor welke eer hij aan die kerk de som van vijf maal honderd duizend livres, of een millioen van onze munt ten geschenke gaf. Law was over 't algemeen een goedhartig mensch en zelden hadden zijne weldaden een zóó openbaar karakter, terwijl daarentegen geen verhaal van wezenlijken nood of dringende armoede bij hem vruchteloos bleef. Zoo was hij ook volstrekt niet trotsch of ijdel; wanneer hij die ondeugden ooit liet blijken, geschiedde het werkelijk meer uit ondeugendheid, vooral namelijk om de voornamen te plagen en te zien hoe veel geduld zij wel oefenden om eene gunst van hem te verwerven. Wanneer zijne eigene landgenooten - Parijs bezoekende - beproefden hem te spreken, was hij daarentegen de beleefdheid en voorkomendheid zelf. Eens liet zich Archibald Campbell, graaf van Islay, later hertog van

{==440==} {>>pagina-aanduiding<<}
Argyle aandienen. Hij moest door eene anti-chambre gaan opgevuld met aanzienlijke personen en hooge ambtenaren, allen begeerig om den grooten financier te spreken om met hunne namen op zijne inschrijvings-lijsten te prijken. Law zelf zat intusschen doodbedaard in zijne bibliotheek een brief te schrijven aan den tuinman van zijn vaderlijk goed te Lauriston over het poten van eenige koolplanten. De graaf bleef geruimen tijd bij hem, speelde een partijtje piquet met zijnen landgenoot en verliet hem opgetogen over zijne wellevendheid, zijn verstand en zijne goede manieren.
Onder de edelen, die ten gevolge van de lichtgeloovigheid van het algemeen, gelegenheid vonden om hunne geschokte fortuinen of hun verward vermogen te herstellen en die gelegenheid gretig aangrepen, behooren de hertogen de Bourbon, de Guiche, de la Force (welke laatste ook bovendien in porcelein en kruiderijen speculeerde) de Chaulnes, d'Antin, de maarschalk d'Estrées, de prinsen de Rohan, de Poix en de Léon. De hertog van Bourbon, de zoon van Lodewijk XIV en Madame de Montespan, was vooral buitengewoon gelukkig in zijne speculatie in de Mississippi papieren. Hij bouwde het koninklijk slot te Chantilly, dat geheel vervallen was, allerprachtigst weder op, en daar hij een zeer groot liefhebber van schoone paarden was, bouwde hij daarbij eene reeks van stallen, die lang in geheel Europa zijn beroemd gebleven; hij kocht daarop 150 van de edelste ren-paarden in Engeland om daarmede het ras in Frankrijk te veredelen. Hij kocht vele landerijen in Picardie en bijna de geheele streek tusschen de Oise en de Somme.
Was het wonder, wanneer zulke fortuinen konden gewonnen worden, dat Law de afgod van de natie werd, dat dichters en letterkundigen zich om strijd beijverden hem met een vloed van vleijerij in allerlei vormen te overladen! Als men hen maar gelooven wilde, dan was om dezen tijd John Law de redder des vaderlands de beschermheilige van Frankrijk; dan was er geest in elk zijner woorden, goedheid in ieder zijner blikken en wijsheid in al zijne daden. De drom, welke zich om zijn rijtuig verdrong, telkens wanneer hij zich in het openbaar vertoonde was dan ook zóó groot, dat de regent eene afdeeling ruiterij te zijner beschikking stelde, die hem overal escorteerde om de straten voor hem toegankelijk te maken.
Nooit had men te Parijs zoo veel weelde en bevalligheid ge-
{==441==} {>>pagina-aanduiding<<}
zien. Standbeelden, schilderijen en tapijten werden in menigte uit andere landen ingevoerd en vonden eene zeer willige markt, meer nog zelfs onder den middelstand die ze in den regel niet bezat, dan onder de aristocratie. Juweelen vooral vonden zeer gereeden aftrek, en iedereen kent bij naam de monsterjuweel ‘de regent’ genaamd, welke lang de fransche kroon versierde.
Al die schijnbare voorspoed bleef voortduren tot het jaar 1720. De waarschuwing van het parlement dat er te veel papieren geld in omloop was en nog steeds werd gebracht, sloeg men in den wind, al werd ook op een staatsbankroet als 't onvermijdelijk einde gewezen. De regent die van financieele zaken geen flaauw begrip had, dacht dat een systeem, dat reeds zulke goede resultaten had opgeleverd, niet te hoog opgevoerd kon worden. Hadden 500 millioen aan papier zoo veel voordeel aangebracht, 500 nieuwe millioenen zouden nog grootere winsten opleveren! Dit was de groote dwaling van den regent en Law bracht hem dit niet aan 't verstand, ofschoon hij voor de waarheid niet blind kan geweest zijn. De buitengewone gretigheid van het publiek hield het geheel in zijne schijngestalte en hoe hooger de prijzen der Indische en Mississippi aandeelen liepen, hoe meer billets de banque er werden uitgegeven om gelijken tred daarmede te houden. Het gebouw dat aldus werd opgetrokken zoude men gevoegelijk kunnen vergelijken bij dat hetwelk Potemkin, die vorstelijke barbaar in Rusland liet oprichten om zijne keizerlijke geliefde te verrassen en te behagen: hooge blokken ijs liet hij daartoe opeenstapelen, Jonische zuilen van de zuiverste bewerking, insgelijks uit ijs gehouwen vormden een allerprachtigst portaal, terwijl een dom van dezelfde stof in de zon scheen, die juist kracht genoeg had om 't geheel te vergulden, om in die hoekige ijsblokken de kleuren van den regenboog te doen spelen en van 't geheel een prachtige prisma te maken. Het schitterde dan ook van verre als een tooverpaleis van kristal en diamanten, maar daar kwam een zoel windje uit het zuiden, en het statige gebouw smolt in elkander, tot dat men zelfs de fragmenten daarvan niet terug kon vinden. Zóó ging het ook Law en zijn papieren systeem. Naauwelijks was de adem van 't wantrouwen daarover henen gegaan, of 't viel in duigen en niemand kon het weder opheffen.
De eerste schok welke de bank ondervond werd in 1720 ge-
{==442==} {>>pagina-aanduiding<<}
voeld. De prins de Conti, boos geworden op Law omdat deze hem geene nieuwe Indische aandeelen wilde geven tegen een door hem zelven te bepalen prijs, zond naar zijne bank om betaling en klinkende munt te eischen, en dat wel voor zulk eene ontzaglijke hoeveelheid papier, dat drie groote wagens voor het vervoeren daarvan noodig waren. Law beklaagde zich bij den regent en toonde hem aan hoe nadeelig zulks werken kon, indien dit kwade voorbeeld eens door anderen gevolgd werd. De regent, zulks inziende, liet den prins de Conti bij zich komen, en beval hem, onder straffe van zijn hoog misnoegen, twee derden der opgevraagde som terug te doen brengen en - zoo groot was toen in Frankrijk het despotismus, dat aan dit bevel onmiddelijk gehoorzaamd werd. Gelukkig voor Law's crediet was deze prins de Conti een impopulair mensch: iedereen veroordeelde dan ook zijne lage handelwijze, gelijk men haar noemde, en men was het algemeen eens, dat Law hard behandeld was geworden. - 't Is evenwel vreemd dat dit voorspel van het gevreesde drama Law en den regent geene voorzichtigheid geleerd heeft, maar 't voorbeeld van de Conti vond vele stille navolgers. De oordeelkundige speculanten zagen zeer goed in dat de prijzen niet immer konden blijven stijgen. Bourdon en La Rechardière, twee Franschen, beroemd wegens hunne kolossale speculatiën, converteerden in stilte en bij kleine hoeveelheden hunne actiën in specie en zonden deze laatste naar 't buitenland. Zij kochten voorts goud, juweelen, zilverwerk en wat zij slechts meester konden worden op en zonden dit heimelijk naar Holland. Vermalet, een speculant, die den storm zag aankomen, wisselde goud- en zilvergeld in, tot een bedrag van bijna een millioen livres, laadde dit op een boerenkar, bedekte het met een laag mest, verkleedde zich zelf in eene blaauwe kiel, waaronder hij een oud
dagloonerspak aantrok en zoo reed hij zijn eigen kostbare vracht naar België, van waar hij haar in veiligheid naar Amsterdam wist te krijgen.
Men had tot hiertoe altijd gereed geld genoeg gehad voor dagelijksch gebruik, maar men gevoelde dat daaraan weldra gebrek moest komen. Van alle kanten begonnen klachten daarover op te gaan, en wanneer men dan naar de oorzaak onderzoek deed was die spoedig gevonden. Goede raad was duur, men vroeg Law naar zijn gevoelen, en deze was van oordeel dat men de waarde van het geld 5 pCt. onder die van 't papier moest zet-
{==443==} {>>pagina-aanduiding<<}
ten. Laws uitspraak was een orakel; zij werd niet alleen dadelijk opgevolgd, maar toen men zag dat het niet het gewenschte uitwerksel had, reduceerde een nieuw besluit de waarde van 't gemunte geld tot 10% beneden het papier, en werd de betaling aan de bank tegelijk beperkt tot honderd livres in goud en tien in zilver te gelijk. - Al deze maatregelen konden evenwel het vertrouwen in 't papieren geld niet herstellen, al hield de beperkende bepaling van inwisseling ook het crediet van de bank op. - Het kostbaar metaal bleef men, om zoo te zeggen, met scheepsladingen naar Engeland en Holland uitvoeren. De pasmunt werd zóó zorgvuldig bewaard of weggestopt, dat de schaarschte zóó groot werd dat geen handel meer kon gedreven worden. Nu waagde Law de sloute proef, om 't gebruik van alle gemunt geld te verbieden. Er werd een wet afgekondigd die, wel verre van het crediet van 't papier te herstellen, het land aan den rand der revolutie bracht. Niemand, zoo heette het, mocht meer dan vijfhonderd livres (240 gld. Nederl.) in zijn bezit hebben onder zware boete en verbeurdverklaring der gevonden sommen. Evenmin mocht men juweelen, goud- of zilverwerk opkoopen, terwijl aan de aanwijzers van verborgen goederen de helft van het bedrag en geheimhouding werd toegezegd. Het geheele land was verontwaardigd over deze ongehoorde dwingelandij. Dagelijks hadden de afschuwelijkste vervolgingen plaats. Het familie-leven werd verbroken door de gedurige bezoeken van gerechtsdienaren of hunne agenten. De braafste en eerlijkste menschen
werden aangeklaagd omdat men hen een Louis d'or had zien hebben. Dienstboden verraadden hunne meesters, de eene burger werd een spion van den anderen en de gevangennemingen en verbeurdverklaringen werden zóó menigvuldig, dat de gerechtshoven er verlegen mede werden.
Elke scheldnaam, die den volkshaat maar uitdrukken kon, werd aan den regent en den ongelukkigen Law gegeven. Geld te bezitten meer dan 500 livres was eene misdaad, waarvoor de straf niet achterbleef, en 't papier had op eenmaal alle aanlokkelijkheid verloren! Niemand wist immers wat die papieren morgen zouden waard zijn. Er heeft nimmer grilliger gouvernement, nooit dolzinniger dwingelandij bestaan dan die van den regent, en zwakker handen hebben nimmer de teugels van eenig bewind gevoerd. 't Is onbegrijpelijk, dat geene hevige revolutie is uitgebroken - dat men Law en den regent beiden niet heeft

{==444==} {>>pagina-aanduiding<<}
van kant gemaakt. Wel werden zij verfoeid en gehaat, maar 't volk bepaalde zich tot klagen; eene sombere en bedeesde wanhoop, eene domme vrees had zich van allen meester gemaakt en 't scheen dat aller gemoederen, door de kunstmatig opgedreven speculatie moede, zóó ontzenuwd waren dat zij zelfs geen moedige misdaad meer durfden wagen. Ééne poging daartoe werd in 't werk gesteld. Op zekeren morgen zag men tegen de muren en op de hoeken der straten oproerige geschriften aangeplakt, en deze werden in den vorm van kleine briefjes aan de huizen der meest beruchte personen bezorgd. ‘Mijnheer of Mevrouw’! - zoo was hun inhoud - ‘Deze dient om u kennis te geven dat een nieuwe Bartholomeusnacht zal plaats hebben op Zaturdag of Zondag, wanneer de zaken geen keer nemen. Gij wordt verzocht uw huis niet te verlaten, noch een der uwen zulks toe te staan. God beware u voor de vlammen! Waarschuw uwe buren.’ De menigte spionnen, die overal rondliepen, maakte het volk evenwel wantrouwig en belette elke vereeniging, zoodat de orde dan ook bijna niet gestoord werd.
Het kwaad woedde intusschen voort. Tusschen 1 Feb. en 't einde van Mei waren voor 720 millioen Ned. Guld. aan banknoten uitgegeven; maar 't volk had er geen vertrouwen meer in, omdat zij niet tegen klinkende munt konden worden ingewisseld en die munt zelve, welke de regent in waarde zocht te verminderen, steeg daarentegen bij elke nieuwe poging om haar te verkleinen. De bank moest dan ook weldra hare betalingen in specie geheel staken, terwijl Law en d'Aregenson beiden uit het ministerie ontslagen werden. De zwakke, weifelende en laffe regent wierp de geheele schuld op Law, en toen deze zich naar 't Palais Royal begaf, waar de regent zijne residentie hield, werd hem openlijk de toegang ontzegd; maar in stilte werd hij ontboden, door een geheime deur binnengelaten, en toen maakte de regent duizend verontschuldigingen wegens de gestrengheid, waarmede het publiek hem genoodzaakt had Law te behandelen. Twee dagen daarna nam hij hem mede naar de opera, waar hij in de koninklijke loge naast den regent zat, die hem ten aanzien van 't geheele publiek met veel onderscheiding behandelde. - maar 't gemeen had hem zonder eene behendige wending van zijnen koetsier op straat bijna vermoord en, al gaf de regent hem ook eene zwitsersche lijfwacht, om zijn persoon, zijn gezin en zijne goederen te bewaken en te verdedigen, men

{==445==} {>>pagina-aanduiding<<}
maakte het Law zoo bang, dat hij zijn toevlucht op 't Palais Royal in de vertrekken van den regent moest zoeken.
De kanselier d'Aguesseau, in 1718 ontslagen wegens zijne oppositie tegen Law, en sedert op zijne landgoederen levende, werd nu verzocht maatregelen te beramen om het land uit zijne verlegenheid te redden en hij was edeldenkend genoeg zich daartoe te laten vinden. Alle dwaze en onbillijke besluiten werden ingetrokken. Iedereen mocht dus weder zooveel geld bezitten als hij goedvond, en om de banknoten buiten omloop te stellen werden er 25 millioen nieuwe uitgegeven, rentende 2½ pCt., waarvoor de opbrengsten van de stad Parijs in pand gesteld werden. De ingetrokken banknoten werden openlijk voor 't Stadhuis verbrand en de bank werd heropend met een genoegzamen voorraad van zilveren munt, ter inwisseling indien zulks verlangd werd. Deze verstandige maatregelen hadden het gewenschte gevolg, al was de aanvraag ter inwisseling in de eerste dagen ook zóó groot dat het bedrag weldra in koper moest uitbetaald worden en de arme menschen hijgden en zwoegden in de straten onder 't gewicht van eene waarde van f 25.
De 25 millioen, waarvoor de stedelijke inkomsten van Parijs verpand waren tegen de lage rente van 2½ pCt., werden intusschen niet zwaar gezocht door de aandeelhouders in de Mississippi-Maatschappij en vele bezitters daarvan behielden ze rustig, zoodat de Conversie geene gemakkelijke zaak was. Om haar te bevorderen werd er daarom een besluit uitgevaardigd dat alle aandeelen van 1 - 10.000 livres waarde alleen konden gebruikt worden tot aankoop van lijfrenten en bank-actiën, alsmede voor storting op nieuw ontvangen aandeelen in bank. Kort daarop volgde een nieuw besluit, waarbij aan diezelfde aandeelen alle waarde ontzegd werd na November van 't loopende jaar. Het munten van geld, het pachten der Staats-inkomsten, en alle andere voordeelen en voorrechten van de Indische- en Mississippi-Maatschappij werden tevens aan de bank van Law ontnomen, waardoor haar de doodsteek werd toegebracht. Law had bovendien allen invloed verloren, en nu aan zijne bank alle vroeger verleende privilegiën ontzegd en daarenboven allerlei bezwarende bepalingen uitgedacht werden om de aandeelhouders bitter te doen boeten voor vroeger genoten voordeelen (zoo moest b.v. ieder aandeelhouder, die zijne aandeelen niet geheel vol gefourneerd had, het ontbrekende aanvullen tegen 13.500 livres voor

{==446==} {>>pagina-aanduiding<<}
elk aandeel van 500 livres) besloot ook hij 't voorbeeld van zoo vele anderen te volgen en een land te verlaten, waar zijn leven niet langer veilig was. De regent juichte zijn besluit zeer toe, toen het hem door Law zelven werd medegedeeld, en toonde zich zeer teleurgesteld over den loop, welken de gebeurtenissen genomen hadden. Bij zijn laatste onderhoud met den regent verklaarde Law, dat hij vele fouten begaan had, doch ‘voegde hij er bij, ‘ik beging ze omdat ik mensch ben, en als zoodanig niet onfeilbaar, maar ik verklaar ze plechtig dat geene enkele dier misgrepen uit oneerlijke bedoelingen geschiedde en dat geene slechte bedoeling in mijn geheele gedrag zal gevonden worden.’
Twee of drie dagen na zijn vertrek zond de regent eenen zeer beleefden brief met het verlof om Frankrijk te verlaten wanneer hij slechts verkoos. Aanvankelijk had hij slechts verlof gevraagd om Parijs te verlaten en zich naar zijne landgoederen te begeven waarvoor hij de noodige papieren in gereedheid had doen brengen. In dien brief bood hij hem tevens zoo veel geld aan, als hij maar mocht begeeren of zoude kunnen noodig hebben. Law bedankte eerbiedig voor het geld en vertrok naar Brussel, en ging van dáár naar Venetie, waar men hem maanden lang voor millionair hield en als eene curiositeit aangaapte; toch was deze meening verkeerd. Hij zelf had nimmer gewanhoopt of getwijfeld aan de juistheid zijner berekeningen en hij had steeds gemeend Frankrijk tot de rijkste en machtigste natie van Europa te verheffen. Hij belegde ook al zijne winsten in grondbezit in Frankrijk. Hij had geen zilver noch juweelen opgekocht, en evenmin geld naar vreemde landen gezonden. Zijn geheele bezitting met uitzondering van een enkelen diamant van 70 à 75 duizend gulden had hij in fransch grondbezit gestoken, en toen hij dat land verliet, bleef zijne bezitting bijna geheel dáár achter. Men heeft Law soms van schelmerij beschuldigd, doch dit feit pleit voldoende daartegen. Dadelijk na zijn vertrek werden evenwel al zijne goederen en zijne kostbare boekerij verbeurd verklaard. Bovendien werd eene lijfrente van 96 duizend gulden op 't leven zijner vrouw en kinderen, welke hij voor 5 millioen livres gekocht had vernietigd, ofschoon een bijzonder besluit, in de dagen van zijnen voorspoed opgemaakt en genomen, bepaalde dat dit onder geene voorwaarde immer kon geconfisceerd worden. Het volk was daarbij woedend dat men Law had laten ontsnappen, 't gemeen en ook 't parlement had-
{==447==} {>>pagina-aanduiding<<}
den hem gaarne zien hangen, maar de meer verstandige, die onder de plotselinge omkeer leden, en die overtuigd waren van zijn helderen blik in financieele zaken betreurden
het, dat zijn scherpziend oog geen middel had weten aan de hand te geven om het kwaad te verhelpen.
Toen de zaken onderzocht werden bleek het dat er vooraf 1700 millioen aan banknoten in circulatie gebracht was, maar tevens dat de datums van uitgifte verschilden van die der besluiten, waarbij zij gewettigd werden. De regent, die de blaam daarvoor alleen niet wilde dragen, verklaarde dat Law eigendunkelijk 1200 millioen daarvan had uitgegeven en dat de regent, dit bespeurende, en de zaak niet ongedaan kunnende maken, Law gedekt had, door de besluiten van den financie-raad vroeger te dateeren, waarbij de vermeerdering werd toegestaan. Hij had beter gedaan met de waarheid te zeggen en te bekennen dat Law, in verlegenheid gebracht door de onzinnige buitensporigheden en het ongeduld van den regent, verleid was geworden om de gestelde grenzen te overschrijden. Men vond tegelijk, dat de nationale schuld, den 1en Januari 1721 meer dan 1448 millioen Nederl. bedroeg, waarvan de interest alleen bijna 48 millioen beliep. Law hoopte in den eersten tijd dat men zijne hulp nogmaals zoude inroepen om Frankrijk te redden en haar crediet op beter grondslagen te vestigen. De dood van den regent, die plotseling stierf in 1723, terwijl hij met de hertogin de Phalaris bij den haard zat te praten, verijdelde die hoop ten eenen male, en noodzaakte hem zijn oude spelersleven weder op te vatten. Meer dan eens werd hij verplicht zijn diamant, zijne eenige bezitting, te verpanden, maar een gelukkig spel verschafte hem gewoonlijk de middelen weder om hem terug te nemen. Toen hij te Rome door zijne schuldeischers vervolgd werd, nam hij de wijk naar Copenhagen, waar hij verlof kreeg van 't Engelsch ministerie om in zijn geboorteland terug te keeren, terwijl hem de vergiffenis voor den moord van den heer Wilson reeds in 1719 was toegezonden geworden. Hij werd overgebracht in een Admiraalschip, 't welk zelfs aanleiding gaf tot eene kleine woordenstrijd in 't huis der Lords; daar graaf Coningsby er tegen op kwam, dat een man, die zijn vaderland en zijnen godsdienst verzaakt
had, met zooveel onderscheiding behandeld werd. Law bleef evenwel slechts vier jaar in Engeland, toen hij naar Venetie ging, waar hij in 1729 in kommerlijke omstandigheden overleed.

{==448==} {>>pagina-aanduiding<<}
Men maakte het volgende grafschrift op hem, dat algemeen bekend is geworden,

Ci-gît cet Ecossais célèbre 
Ce calculateur sans égal, 
Qui par les règles de l'algèbre 
A mis la France à l'hôpital. 

Zijn broeder William Law, die de administratie over de bank en de Louisiana-Maatschappij met hem gevoerd had, werd in de Bastille opgesloten als beschuldigd van gelden verduisterd te hebben, maar men heeft hem nimmer van schuld kunnen overtuigen. Hij werd na 15 maanden op vrije voeten gesteld en werd de stamvader eener familie, die onder den naam van Markiezen van Laureston in Frankrijk nog bestaat en bekend is.
Ziedaar, wat ik wilde mededeelen over Law den grooten Schotschen financier. Zijne geschiedenis is die van de meeste professioneele speculanten, maar, gelijk ik in den aanvang reeds opmerkte, zijne eeuw heeft hem niet begrepen, hij is voor zijne theoriën te vroeg op 't wereldtooneel verschenen. Vele van zijne plannen toenmaals en vooral na zijnen val als onzinnig uitgekreten, zijn later hooggeroemd geworden, en de nakomelingschap heeft hem recht doen wedervaren. Wie weet, als hij eens in onzen tijd en onder de tegenwoordige omstandigheden in Frankrijk ware opgestaan, hoe men van zijne financieele combinatiën meesterlijk partij had weten te trekken.

Deventer, 3 Januari 1873.





{==449==} {>>pagina-aanduiding<<}

Voltaire als dichter.

Door J.J. Schot.

Hoezeer Voltaire zich door zijne dichtwerken een groot deel van zijnen roem verworven en onder de Fransche dichters eene eervolle plaats ingenomen heeft, die hem nog tegenwoordig door zijne landgenooten gaarne wordt toegekend, is hij echter buiten Frankrijk, en met name in ons land, als dichter wel het minst bekend en gewaardeerd. Het schijnt daarom wel de moeite waardig de werkzaamheid van dit schier alles omvattende genie, ook op het gebied der dichtkunst voor het Nederlandsche publiek te schetsen. Dit gedeelte van de taak, wier volvoering wij ons hebben voorgesteld, is geenszins het minst belangrijke, maar tevens misschien wel het moeijelijkste. Immers, het is onmogelijk van den arbeid eens kunstenaars, en voornamelijk van die eens dichters eene even zuiver en streng objectieve voorstelling te geven als van eenige werkzaamheid op een ander gebied, b.v. van een geleerde, van een wijsgeer, van een staatsman. Zelfs wanneer men er naar streeft enkel historisch te vermelden wat de dichter heeft voortgebragt dan moet dat overzigt, zoo men zich althans voorstelt iets anders te leveren dan eene anthologie of slechts eene bloote opsomming, noodwendig afhankelijk zijn van het oordeel dat men over het werk des dichters velt, welk oordeel dan weder afhangt van de opvatting der kunst in het al-
{==450==} {>>pagina-aanduiding<<}
gemeen die men huldigt. Iedere voorstelling, die men kan geven, moet hier noodzakelijk tevens eene beoordeeling zijn, gegrond op een zeker begrip van het wezen en de vereischten der kunst in het algemeen en van elk kunstvak in het bijzonder. Men heeft hier niet iets mede te deelen zooals het stellig is en zich aan ieder voordoet, maar men moet, volgens eigen opvatting en waardeering, iets voorstellen dat zeer verschillend opgevat, gewaardeerd en voorgesteld kan worden. Wat een timmerman is en wat hij te doen heeft: daarover is ieder het eenparig eens en het is dus gemakkelijk te zeggen wat en hoe hij heeft gewerkt. Maar wanneer men vraagt wat
eigenlijk een dichter is en wat wij van hem verlangen, dan kan men daarop meer dan een antwoord hooren geven. Wanneer hij bijv. een treurspel heeft gemaakt, dan is de indruk, welken wij daarvan zelf verkrijgen en bijgevolg de voorstelling die wij er van kunnen geven, afhankelijk van het begrip, dat wij ons van het wezen van het treurspel maken, welk begrip geenszins algemeen en niet bij iedereen hetzelfde is. Hetzelfde geldt ook voor ieder ander kunstvak en zelfs ten aanzien der geheele kunst in het algemeen. Wanneer men het dus onderneemt een denkbeeld te geven van den arbeid eens kunstenaars, moet daarbij onvermijdelijk eene bijzondere subjectieve opvatting in het spel komen, waarvan men genoodzaakt is uit te gaan, en die aan de geheele voorstelling der zaak haren vorm geeft. Daarin nu is eene eigenaardige moeijelijkheid van die taak gelegen, die wel eenige aarzeling verklaarbaar zou kunnen maken. En die moeijelijkheid wordt zeker niet geringer, wanneer men niet de dichterlijke voortbrengselen van den dag, die algemeen bekend zijn, te bespreken heeft, maar de werken van een dichter uit eene vroegere eeuw, die de kunst heeft beoefend in een geest en in een vorm, zeer afwijkende van datgene, waaraan men tegenwoordig gewoon is.
Het schijnt op grond van dit een en ander, geenszins overbodig, het standpunt en de algemeene denkbeelden, waarvan wij bij de beschouwing van Voltaire's werkzaamheid als dichter zullen uitgaan en waarop wij onze voorstelling er van gronden zullen, vooraf kortelijk uiteen te zetten.

Iedereen kent het gedicht van Schiller, hetwelk getiteld is: ‘De verdeeling der aarde.’ Wanneer Jupiter aan ieder zijn deel heeft toegewezen, kan komt ook de Dichter om het zijne te ont-
{==451==} {>>pagina-aanduiding<<}
vangen, maar hij komt te laat, want de god heeft alles reeds weggegeven. Maar deze troost hem: ‘Wanneer gij met mij in mijnen hemel wilt leven, zal hij voor u openstaan zoo dikwijls gij komt’ 1).
Maar de dichter - en in het algemeen de kunstenaar - mag niet enkel zelf in den hemel verwijlen; hij kan er de gewone stervelingen ook voor een oogenblik binnenleiden. Niet alleen hij, die zelf de kunst beoefent, maar ook ieder die in staat is om haar te begrijpen en te genieten, wordt telkens uit de wereld der werkelijkheid voor eene wijle overgebragt in den hemel van het ideale. Zoo strekt de kunst ter bevrediging van eene behoefte die den mensch van nature schier niet minder eigen is dan die aan spijs en drank, zoodat men, tegelijk met de beginselen der burgerlijke beschaving, tevens ook die der schoone kunsten ziet ontstaan.
Het menschelijk leven is eene aaneenschakeling van afwisselende indrukken, die nu eens aangenaam, dan weder smartelijk zijn; de mensch gevoelt zich somtijds gelukkig, zeer dikwijls onbehagelijk en somtijds rampzalig. De ondervinding der wereldsche zaken, gelijk zij zijn, moet hem telkens aanleiding geven om te overdenken dat er aan de werkelijkheid veel ontbreekt wat hem aangenaam zou zijn en dat er daarentegen veel in is wat hij gaarne zou zien verdwijnen. Door zich het laatste weg te denken en zich het eerste voor te stellen doet hij voor zijnen geest het beeld verschijnen van eene wereld die hem bevredigt en waarbij zijne verbeelding dus met welgevallen verwijlt, en hij geeft zich gaarne over aan dien droom, die de minder aangename werkelijkheid afwisselt en voor een oogenblik doet vergeten. De mensch gevoelt zich ook getroffen door de schoonheden der hem omringende stoffelijke natuur. Maar ook die gewaarwording is niet onvermengd. Even als het vermogen om te genieten in het algemeen niet denkbaar is zonder de noodwendigheid van ontbering en smart, zoo is ook het vermogen om het schoone te gevoelen niet denkbaar zonder de noodzakelijkheid om het leelijke te moeten gewaar worden. Het leven is niet volmaakt goed, en de natuur is niet volmaakt schoon. Maar de mensch

{==452==} {>>pagina-aanduiding<<}
moet noodwendig die volmaaktheid verlangen, en, zoo hij haar al niet werkelijk kan bereiken, dan kan hij haar zich toch denken en dat denkbeeld uitdrukken. Gelijk hij zich het menschelijk leven, naar zijne neigingen, volkomen bevredigend kan denken, evenzoo kan hij zich ook de stoffelijke natuur, naar zijn smaak, volkomen schoon voorstellen, door weg te nemen wat hem mishaagt en aan te vullen wat hem toeschijnt te ontbreken.
Bij den mensch zoo sterke en zoo bevredigende indrukken als mogelijk is van het ideale op te wekken en ze zoolang noodig levendig te houden, dat is het doel van de kunst in het algemeen, en van de poësie, de plastiek en de schilderkunst in het bijzonder, welke kunsten men de imitatieve zou kunnen noemen omdat zij slechts navolgingen van het werkelijk bestaande kunnen en moeten geven, in tegenstelling met de bouwkunst en de muziek, die aan de wereld onzer gewaarwordingen geheel nieuwe elementen toevoegen.
De kunst verwezenlijkt dan ons ideaal; zoo al niet in de werkelijkheid dan toch in onze voorstelling, hetgeen voor den mensch reeds een der grootste weldaden en vertroostingen is, die de natuur hem heeft vergund, en, met de kennis der waarheid, het grootste, edelste en duurzaamste goed, waarnaar hij kan streven. Maar het ideaal kan nooit iets zijn dan het ideaal der werkelijkheid, daar het immers uit die werkelijkheid afgeleid en als het ware geboren is. Een ander ideaal is niet mogelijk. De mensch is geen god: hij kan zich geene zelfstandige wereld scheppen, die van de bestaande geheel los is; hij kan geene andere denkbeelden en voorstellingen hebben dan die, welke hij door de waarneming van het bestaande verkrijgt en door nadenken daaruit afleidt. Aan hem en aan zijne kunst zijn dus perken gesteld die hij onmogelijk overschrijden kan. Wanneer hij dat poogt te doen dan komt hij tot voorstellingen, waarin niemand behagen kan scheppen omdat niemand er zich in kan verplaatsen; het eerste en grootste vereischte der kunst is altijd de illusie. Het is daarom dat de grootste kunst daarin bestaat, de kunst te verbergen en dat men steeds aandringt op natuurlijkheid in de kunst. Maar die natuurlijkheid nu kan enkel bestaan in het vermogen van het kunstwerk om illusie op te wekken, om ons werkelijk in de wereld der kunst te verplaatsen, er ons in te doen leven en onze voorstelling er van levendig en onvermengd te doen zijn, opdat wij er ons geheel aan kunnen overgeven en het volkomen

{==453==} {>>pagina-aanduiding<<}
kunnen genieten. Deze opvatting van de natuurlijkheid in de kunst is betrekkelijk en zeer ruim; maar zij is van groot gewigt, want de miskenning er van leidt dikwijls tot de grootste afdwalingen in de kunst en tot de veroordeeling der verdienstelijkste kunstwerken, die als onnatuurlijk worden verworpen omdat men aan de natuurlijkheid geen ander begrip meer hecht dan dat van het platste realisme. Wat blijft er van de kunst over, wanneer zij ons niet meer aan het alledaagsche leven ontvoeren mag?
Wat de mensch, de kunstenaar vermag is zich uit de deelen der werkelijke wereld eene ideale wereld op te bouwen; wat hij daartoe in zich zelf heeft is zijn talent, zijn genie zijn smaak, zijne kunstvaardigheid; maar dat alles baat hem op zichzelf niets wanneer de werkelijkheid, en wel de diep doordachte werkelijkheid hem de materialen niet levert. Wat hij kan doen is vereenigen en scheiden; wat hem niet dient verwijderen; wat hij niet vindt, waar hij het begeert, aanbrengen; hij kan hier versterken, daar temperen; hij kan het verspreide bijeenbrengen en het vereenigde scheiden en alles groeperen, het een op den voorgrond en het ander op den achtergrond plaatsen en licht en schaduw verdeelen. Wat hij in de werkelijkheid onvolkomen vindt en wat ons daar onaangenaam treft, kan, onder zijne hand, zoo worden herschapen, dat het, zonder dat iemand bemerkt hoe, een bevredigenden indruk geeft en nalaat. Zeer fraai is dit uitgedrukt in de volgende dichtregels van Boileau, waarin een plaats uit het 4de Hoofdstuk der ‘Poetica’ van Aristoteles is nagevolgd, en die wij bij Voltaire vinden aangehaald:

‘Il n'est point de serpent ni de monstre odieux 
Qui par l'art imité ne puissse plaire aux yeux; 
D'un pinceau délicat l'artifice agréable 
Du plus affreux objet fait un objet aimable; 
Ainsi, pour nous charmer, la Tragédie en pleurs, 
D'Oedipe tout sanglant fit parler les douleurs’ 1). 

Daar de geheele wereld en geheel het leven tot het gebied

{==454==} {>>pagina-aanduiding<<}
der kunst behoort, kan ook de smart, het lijden, de verschrikking aldus worden geïdealiseerd. De kunstenaar kan en mag bij ons gemoedsbewegingen opwekken, ons roeren, ons tranen doen storten, ja ons met ontzetting vervullen, en veeltijds is dat juist zijn doel, dat hij niet mag missen. Maar die gemoedsbeweging moet geheel iets anders zijn dan die van het werkelijk leven; zij mag niets pijnlijks en vooral niets verlagends hebben. Gelijk Laharpe zeer wel heeft aangemerkt, bestaat de groote moeijelijkheid en de groote verdienste daarin, den graad van ontroering te vinden, waarbij het hart gaarne blijft stilstaan, en het medelijden of den schrik slechts op te wekken tot op die hoogte, waarop zij een genot zijn 1). In de wereld der kunst blijven wij niet kalm; wij zoeken er sterke emoties, en even als het genot moet ook de smart er ons door illusie medeslepen; maar toch moet het kunst, - moet het ideaal zijn en blijven. Alles wat in de werkelijkheid daartoe onbruikbaar is moet door den kunstenaar onaangeroerd worden gelaten.
Maar wat en hoe moet de kunstenaar nu doen om zijn doel te bereiken? Wat moet hij opvatten en wat verwerpen? Hoe moet hij het opvatten en in welken vorm moet hij het weêrgeven? Op geene van die vragen is een algemeen antwoord te geven dat altijd en overal zou kunnen gelden. Ieder kunstenaar beantwoordt ze voor zichzelf, somtijds onbewust en zonder ze eigenlijk zich ooit gesteld te hebben. De beginselen die bij de kunstbeoefening met goed gevolg zijn toegepast vat men zamen onder den naam van smaak, en de smaak van den kunstenaar die als zoodanig wordt erkend is natuurlijk altijd de smaak van zijn tijd en van het publiek waarvoor hij werkt. Hij kan dien smaak wel leiden en wijzigen, maar hij kan er onmogelijk geheel van afwijken, al wilde hij dat; maar hij zal het zelden of nooit willen. Want ook de kunstenaar is een kind van zijn tijd en gevormd onder den invloed zijner omgeving. Hij kan tot nieu we inzigten komen en die doen gelden, maar zelfs voor het grootste genie is de mogelijkheid daartoe beperkt en afhankelijk van bepaalde, zoo al niet steeds stellig aan te wijzen oorzaken. Niemand kan, in welk vak dan ook, een sprong doen over eeuwen

{==455==} {>>pagina-aanduiding<<}
heen; niemand kan zoo maar een inval hebben waartoe geene aanleiding bestaat, terwijl dat trouwens ook tot niets leiden en door anderen niet begrepen worden zou.
Het gaat met het schoone als met het goede: ieder mensch streeft min of meer, al naar zijne ontwikkeling, naar het schoone, gelijk niemand ook geheel verstoken is van zedelijk gevoel. Maar wat nu de een of ander in het bijzonder schoon vindt is even af hankelijk van tallooze omstandigheden als wat hij voor zijne pligt erkent. Wel zijn er handelingen die altijd en overal als goed of als slecht erkend worden, en zoo bestaan er ook kunstwerken die in alle landen en tijden schoon of leelijk gevonden moeten worden, maar dat is eene uitzondering en daarbij blijft het. Buiten zoodanige gevallen is alleen dàn een stellig oordeel te vellen wanneer het wezen der kunst in het algemeen of van eenig kunstvak in het bijzonder is miskend of wanneer er ongerijmdheid is aan te wijzen in de gevolgde kunsttheorie, - technische fouten natuurlijk daargelaten. Maar overigens gaat het niet aan, aan eenig kunstproduct of genre regt van bestaan te ontzeggen.
Deze betrekkelijkheid van het begrip van schoonheid is door Voltaire niet onaardig aldus uitgedrukt: ‘Vraag aan een pad wat de schoonheid, de schoonheid bij uitnemendheid, to kalon is? Hij zal u antwoorden dat het zijn wijfje is, met twee groote, ronde oogen, die buiten haar klein hoofd uitpuilen, een breede en platte muil, een gele buik en een bruine rug. Vraag het aan een neger uit Guinea: Schoon is voor hem eene zwarte, olieachtige huid, ingezonken oogen en een platte neus. Ondervraag den duivel en hij zal u zeggen dat het schoone bestaat in een paar horens, vier klaauwen en een staart. Raadpleeg eindelijk de wijsgeeren en zij zullen u met onzin antwoorden’ 1). Men kan hieruit opmaken dat Voltaire met de speculatieve en universele aesthetica van onzen tijd en vooral met die van vele Duitschers, weinig zou hebben opgehad. Elders intusschen heeft hij gezegd: ‘Bestaat er dan een goede en een slechte smaak? Ja, ongetwijfeld; hoezeer de menschen in denkbeelden, zeden en gewoonten verschillen. De beste smaak in ieder genre is, de natuur met de meeste getrouwheid, bevalligheid en kracht na te volgen.

{==456==} {>>pagina-aanduiding<<}
Maar is dan die bevalligheid niet iets willekeurigs? Neen: omdat zij daarin bestaat, aan de zaken die men voorstelt levendigheid en zachtheid bij te zetten. Als er twee menschen zijn, waarvan de een ruw en de ander fijngevoelig is, dan is men het er vrij wel over eens, dat de een meer smaak heeft dan de ander 1).’ Men zou het er dus voor kunnen houden dat men de volkomen schoonheid in de kunst bij uitnemendheid bij het beschaafdste volk en in de beschaafdste eeuw te zoeken heeft. Maar daarmede is men nog niet veel verder, want ieder volk en elke eeuw houdt zich zelf voor oneindig veel beschaafder dan alle andere.
Daar het ideaal der kunst is afgeleid uit de werkelijkheid, moet daaruit reeds volgen dat de aard er van, voor ieder bijzonder geval, moet afhangen van den aard der werkelijkheid, waarin men leeft. Even als ieder volk zich den hemel, waarop zijn godsdienst uitzigt geeft, op zijn eigen manier voorstelt, die afhangt van elks levensomstandigheden, zoo gaat het ook met den hemel, welke door de kunst wordt geopend. De noordsche volkeren der oudheid stelden zich voor zich hier namaals te bedrinken aan bier uit de schedels hunner verslagen vijanden, en hunne poësie schijnt in denzelfden goeden smaak geweest te zijn.
De algemeene beschaving, de zeden, de godsdienst, de regeringsvorm van een volk, de natuur en het klimaat van het land dat het bewoont, zijne geschiedenis, het doorgaand volkskarakter: ziedaar het voornaamste waarvan de tijdelijke en plaatselijke kunstsmaak afhankelijk is en waardoor de gang van diens ontwikkeling wordt bepaald. Het is dus noodig zich in dat alles in te denken, er zich in te verplaatsen, het in zich op te nemen, wanneer men over de kunstvoortbrengselen van een vreemd volk en van een verleden tijd een oordeel wil vellen. Wanneer men dat verzuimt moet men er noodzakelijk toe komen om alles te toetsen aan den smaak van zijn eigen land en van zijn eigen eeuw en alles, wat daarmede niet overeen te brengen is, te verwerpen. Zoo vervalt men dan tot een exclusivisme dat even oppervlakkig als bekrompen en onregtvaardig is en waardoor men zich zelf en zijn eigen eeuw en vaderland van groote voordeelen berooft. Want zoodoende vermindert men zijn eigen genot en men werpt negen tienden van hetgeen men zou kunnen genieten weg,

{==457==} {>>pagina-aanduiding<<}
terwijl ook niets zoo geschikt is om eigen kunstbeoefening te bevorderen en uit te breiden als de studie en de waardering van vreemden arbeid, die nieuwe stof en inzigten aan de hand doet en ook niet zelden strekt om overdreven ingenomenheid met hetgeen men zelf doet en met al wat slechts nieuw is te matigen; - iets wat nooit zonder gunstig gevolg blijven kan.
Doch het gebeurt maar al te dikwijls dat men, zich onverzettelijk op het uitsluitend en eenzijdig standpunt van een zeker tijdvak plaatsende, alles met een en dezelfde maat meet en enkele beginsels tot eene stellige, algemeen geldende theorie verheft. Enkelen dweepen aldus met het verledene en uitheemsche, velen met het tegenwoordige en nationale, en de ijverzucht van geheele volkeren tegen elkander en hunne onderlinge antipathieën versterken niet zelden dien geest van exclusivisme nog aanmerkelijk en verblinden ook het oordeel van hen, wier geleerdheid en wier roem als kenners en beoefenaars der kunst aan hunne uitspraken het grootste gezag geeft. Zoo komt het dat de eeuwen en de natiën elkander, ook op het gebied der kunst, zoo dikwijls niet begrijpen.
Aan hetgeen men dagelijks hoort en ziet geraakt men gewoon en men komt er dikwijls toe om niets anders meer te verlangen, - vooral wanneer men telkens verneemt en het er op goed geloof voor houdt, dat men niets beters verlangen kan. De kennismaking met vreemde kunstproducten is een uitmuntend rectificatief daarvoor. Bij voorbeeld: iemand die aanhoudend hedendaagsche en vooral engelsche romans gelezen heeft, waarin de menschelijke natuur op de subtielste wijze wordt ontleed, en waarin doorgaans de mensch niet geïdeäliseerd, maar nog slechter en bespottelijker voorgesteld wordt dan hij zich in de werkelijkheid voordoet, omdat de gebreken en de zwakheden van zijn karakter en van zijn hart, die in de werkelijkheid verborgen blijven of zich slechts nu en dan vertoonen, door die hedendaagsche realistische kunst onthuld en geaccumuleerd, zoo al niet overdreven worden: - Zoo iemand kan niet beter doen dan b.v. ‘Gil Blas’ van Le Sage eens te lezen. Hij kan dan den indruk van zijne gewone lectuur met dien van deze nieuwe vergelijken; het eene uiterste met het andere; en ik denk dat hij dan zal moeten erkennen dat er in het genre van Le Sage, ondanks zeer wezenlijke gebreken, iets goeds is dat hij in zijne engelsche romans mist, en dat eene meer dramatische dan epi-
{==458==} {>>pagina-aanduiding<<}
sche behandeling van de stof eens romans - de meer vlugtige schildering van de handelingen der menschen - hare voordeelen heeft boven het uitspinnen tot in het oneindige toe, van de drijfveeren dier handelingen, waardoor men ten slotte geen kunstwerk maar een zedekundige of psychologische verhandeling of eene satyre verkrijgt. Hoogstwaarschijnlijk zal hij ten slotte tot de conclusie komen dat men van de eene overdrijving in de andere vervallen is, en dat men nu wel zou doen zoo men het juiste midden tusschen beide weder zocht te bereiken. - Ik geef hier slechts een voorbeeld, op een
bepaalde genre toepasselijk; maar hetzelfde geldt algemeen voor al wat men maar wil.

Wanneer wij nu van de kunst in het algemeen tot de poësie in het bijzonder overgaan, dan hebben wij in de eerste plaats op te merken dat deze kunst zich van de overige onderscheidt door de uitgestrektheid van haar gebied en door de onzekerheid van hare grenzen. Het eerste kan een voordeel zijn, waartegen echter de minder volkomen middelen overstaan, waarover de dichter, in vergelijking met den beeldenden kunstenaar, te beschikken heeft om indruk te maken. En in de praktijk ontaardt dat voordeel zeer dikwijls in nadeel. Immers dat groote gebied is niet overal vruchtbaar: aan menig gedeelte er van wordt alle moeite verspild. Men meende er eene onuitputtelijke goudmijn te vinden, maar weldra blijkt er niets meer uit te halen te zijn dan verveling. Wat schijnt meer stof te kunnen geven dan het gewone dagelijksche leven van burgerlieden, vooral wanneer men geneigd is om zelfs het onbeduidendste en kleingeestigste voor lief te nemen? Maar inderdaad heeft het genre der familieromans en novelles niet meer levenskracht dan menig ander, en mogelijk nog minder. Het loopt thans, na het bestaan van nog geene eeuw, blijkbaar reeds op zijn einde: de eentoonigheid en de verveling van die pennevruchten is zoo groot dat zij zich bijna nooit zonder de eene of andere onaesthetische bijbedoeling kunnen staande houden.
Nu men het geheele terrein mag ontginnen en de heerschende smaak daarvan geen verboden gedeelte meer uitsluit, is het aantal van hen, die er zich mede bezig houden, zeer toegenomen, en er wordt dus zeer veel voortgebragt: maar het uitstekende is altijd zeldzaam en in onzen tijd niet minder zeldzaam dan weleer. De volstrekte vrijheid van de keus der onderwerpen,

{==459==} {>>pagina-aanduiding<<}
gepaard met de bandeloosheid, die door het verwerpen van schier elken technischen regel is veroorzaakt, heeft ten gevolge dat zeer vele lieden zich aan de dichtkunst en aan hetgeen men de belletrie noemt wijden, die er voorzeker niet aan zouden kunnen denken om eenige andere kunst bij de hand te nemen. Wat zij in de hunne leveren kan men zich voorstellen. En nu wil het noodlot dat die geheel onervaren beoefenaars der kunst zich bij voorkeur werpen op dat vak dat hun het gemakkelijkste schijnt maar dat inderdaad het moeijelijkste is. Juist dat dagelijksch leven vereischt, als stof voor een kunstwerk, wel de meeste studie, het grootste overleg, de zuiverste teekening en kleur - in een woord de volkomenste oefening en kunstvaardigheid, - zoo men ten minste niet, gelijk Dickens, begaafd is met een geheel bijzonderen aanleg en een ongewoon natuurlijk talent, waardoor zeer veel, wat van het andere ontbreekt, kan worden vergoed. Maar dat begrijpt men vaak niet; men meent het wel èn buiten het een èn buiten het andere te kunnen stellen, en daaruit ontstaat dan menige slechte roman en menig jammerlijk vers.
Alzoo is de uitgestrektheid van het gebied der dichtkunst slechts een zeer voorwaardelijk voordeel te achten, maar een stellig nadeel is gelegen in de onzekerheid van de grenzen dier kunst. Wanneer een beeldhouwer, een schilder, de grenzen van de zijne overschrijdt, dan bemerkt men dat aanstonds, men wijst het aan en het werk wordt eenparig veroordeeld. Maar een dichter komt gestadig in de verzoeking om die grenzen - die toch ergens gelegen moeten zijn - te buiten te gaan, en veeltijds vindt hij dan, in plaats van afkeuring, toejuiching, terwijl het moeijelijk is hem te bewijzen dat hij ongelijk heeft 1).
Er is een punt, waar de poësie met de rhetoriek als het ware ineen loopt: die lyriek, die de uiting is van eenig bijzonder, subjectief denkbeeld van den dichter zelf, is eigenlijk reeds geene poësie meer, maar reeds welsprekendheid, die zich van de mid-
{==460==} {>>pagina-aanduiding<<}
delen en de techniek der poësie bedient 1). Maar men is er zoover vandaan, dit algemeen te erkennen dat er vele menschen zijn die zich geen denkbeeld kunnen maken van poësie die geen rhetoriek is. Die welsprekendheid nu heeft natuurlijk altijd eenig bepaald doel: zij, die haar als een onmisbaar element der kunst of zelfs wel als identisch met deze beschouwen, eischen derhalve dat de kunst zal strekken ter bereiking van een doel, buiten haar eigen wezen en gebied gelegen. Zoo verkrijgt men dan dichtwerken met zedelijke, godsdienstige, politieke, sociale en zelfs wetenschappelijke strekking. Hierbij nu is het onnoodig lang stil te staan: dat onderwerp is uitgeput en er valt niets nieuws meer over te zeggen. Wie nog niet overtuigd is dat dit begrip van het doel der kunst geheel valsch en onhoudbaar en met het wezen en het werkelijk doel der kunst geheel in strijd is, die zal waarschijnlijk nooit overtuigd worden. Alleen dit wil ik hem vragen: Beproef uw stelsel
eens op eene andere kunst dan op de poësie: op de schilderkunst, b.v., en zie dan wat er van komt....Maar die proef is reeds genomen. Wij hebben de platen van Hogarth, om niet te spreken van dat meesterstuk ‘De Flesch’, van Cruickshank, naar ik meen. Wie dat nu schoon vindt, en wel schoon om en niets ondanks de strekking, is waarlijk niet moeijelijk te voldoen. En nog eene vraag: Is er onder de meesterstukken, die de eene eeuw aan de andere nalaat, zonder dat de menschheid er ooit van verzadigd wordt, wel een dat deze onderscheiding aan eene zedelijke of andere onaesthetische strekking te danken heeft? Wie bekommert zich nog om de strekking van Don Quichotte?
De kunst kan geene andere strekking hebben dan die, waarin wij hierboven zagen dat haar oorsprong ligt; zij heeft slechts te voldoen aan de behoefte die haar heeft doen geboren worden. Iedere andere strekking is haar noodlottig, maar het meest de

{==461==} {>>pagina-aanduiding<<}
vulgaire zedelijke strekking. Men kan er nog genoegen mede nemen wanneer een verheven en grootsch doel wordt beoogd, maar zedepreêken voor de groote menigte in den vorm van verhalen en tooneelstukken zijn altijd platitudes. Men beloont zelden de deugd en men straft schaars de misdaad in een roman of op de planken zonder zijn werk reddeloos te bederven, want men is genoodzaakt het te doen op eene wijze die op de menigte indruk maakt, door duchtig in den loop der gebeurtenissen in te grijpen, en het met de waarschijnlijkheid zoo naauw niet te nemen. Dat oordeel, die waarschuwing, die juist in het uitblijven van de straf en in het ontbreken van wroeging en berouw gelegen kan zijn, is voor het gewone publiek der moraliserende kunstenaars te fijn.
Zoo de kunst dan geene dienares van de moraal mag worden, de dienares der ondeugd kan zij niet zijn. Want al wat slecht, laag, gemeen is, stuit ons in het werkelijk leven, en het moet ons dus nog meer stuiten in de kunst. Een onzedelijk kunstwerk is een slecht kunstwerk, eenvoudig omdat het ook een doel en wel een slecht doel, een strekking en wel een misdadige strekking heeft. Menschelijke zwakheid kan somtijds nog geïdealiseerd worden, maar menschelijke slechtheid en verdorvenheid nimmer. Wanneer Dickens ons behagen doet scheppen in den ellendeling Pecksniff, dan is dat enkel - gelijk ergens door iemand zeer juist is aangemerkt - omdat hij ons Pecksniff meestal niet in zijn karakter als ellendeling vertoont en dat karakter - naar zijne gewoonte - eigenlijk niet volhoudt en uitwerkt. Een gemeene misdadiger kan in een kunstwerk te pas komen als nevenfiguur, om mede te werken tot het effect van het geheel, maar de hoofdpersoon en het middelpunt der handeling kan hij niet zijn, en wij kunnen hem ten slotte niet in vrede en gelukkig zien, zonder dat het ons hindert en het ons onvoldaan laat. Dat is alles, maar het is genoeg.
Een dichtstuk, dat de aard en de beteekenis heeft van een zuiver kunstwerk, behoort alzoo vrijgehouden te worden van iedere andere strekking. Maar nu merken wij op dat de poësie nog eene andere beteekenis heeft. Ook in betrekking tot haar bestaat, om zoo te zeggen, eene kunstindustrie, even als in betrekking tot de beeldende kunsten. Bijna iedereen kan, in zijn eigen vak, kunstenaar, dichter zijn. Van een zuiver kunstwerk is niets anders te maken, zoo men het niet wil bederven; maar

{==462==} {>>pagina-aanduiding<<}
het omgekeerde is niet waar: men kan van zeer vele zaken van een anderen aard wèl kunstwerken maken: daarop komt het alleen aan dat ieder in zijn eigen genre blijft, en er zich voor wacht het een met het ander te verwarren. Ongelukkig heeft die verwarring gedurig plaats: omdat men aan het een of ander met goed gevolg een artistieken vorm gegeven heeft, verbeeldt men zich dat men er een werk uit het genre der zuivere kunst voor in de plaats zou kunnen stellen; omdat men eenig huisraad heeft vervaardigd, waarbij de beeldhouwkunst is te pas gebragt, denkt men dat een antiek beeld ook wel voor het een of ander te gebruiken zou zijn en men is zeer ontevreden wanneer het blijkt dat dit niet aangaat.
Wij merkten hierboven reeds op, dat de welsprekendheid zich van de vormen en van de techniek der eigenlijke dichtkunst bedient: dat is haar regt, want daarmede kan zij het hoogste effect bereiken. Toen ik zoo even zeide dat de lyriek meestal eigenlijk geen zuivere poësie is, bedoelde ik dus geenszins daarmede haar regt van bestaan of haren rang onder de schoone kunsten te betwisten. En zoo is het ook met het leerdicht, want waarom zou ook de wetenschap de taal der poësie niet mogen spreken? Ook ten aanzien van het hekeldicht geldt hetzelfde: ook bij polemiek tegen menschen en zaken kan men de kunst aanwenden en hare vormen in acht nemen. In de Lyriek, het Leerdicht, de Satyre nu is de poëtische vorm geheel behouden, maar dat is niet altijd het geval en geen noodzakelijk vereischte. Een geschiedschrijver, die ons weet te verplaatsen in de wereld van het verledene, is ook een kunstenaar: zijn werk kan waarlijk een kunstwerk zijn, - maar hij blijve geschiedschrijver en hij levere ons een geschiedverhaal in den behoorlijken vorm en geen historischen roman, waarvan het regt van bestaan, wat men ook zegge, althans hoogst twijfelachtig blijft. Zoo kan ook een prediker, even als ieder redenaar, een kunstenaar worden; de kracht en zuiverheid van uitdrukking, het plastische en dramatische der poësie staan hem ten dienste. Maar ook hij blijve wat hij is: een prediker op den kansel en hij wringe zijne vermaningen niet in den hoogst ongeschikten vorm van een roman of van een tooneelstuk. Ook de geleerde kan zijne wetenschap zoo voordragen, dat hij zijne hoorders of lezers medesleept, treft en bezielt; ook hij wordt dan een dichter. Zelfs tot de geneeskunde toe is, in den mond van een geniaal man, voor zulk eene

{==463==} {>>pagina-aanduiding<<}
voordragt vatbaar; maar ziektebeschrijvingen en gezondheidsregelen in den vorm van novellen, die tegenwoordig ook al in de mode schijnen te komen, zijn in een geheel valsch genre. Bij dit alles nu moet men natuurlijk in het oog houden, dat de poësie niet in declameren, overdrijven en verdichten bestaat. Ware dat zoo, dan zou voorzeker elke niet kurk-drooge voordragt van geschiedenis, zedeleer en wetenschap hoogst verdacht moeten zijn. Maar zoo is het niet. De grootste naauwkeurigheid is met eene meer kunstmatige voordragt, - de strengste wetenschappelijkheid met een bevalligen vorm zeer wel te vereenigen. Vele voorbeelden zijn daar om dat te bewijzen.
Alzoo is dan de kunst, en hier voornamelijk de dichtkunst, naauw met andere zaken vereenigd; maar het juiste begrip van den aard dier vereeniging is dringend noodzakelijk om verwarring te vermijden en de zuivere kunst in hare regten te handhaven. Die kunst bestaat zelfstandig: zij staat in niemands dienst, maar zij biedt aan velen hare hulpmiddelen ten gebruike aan en zij kan alles bezielen en verlevendigen. Geboren uit 's menschen behoefte om zich een ideaal voor den geest te stellen, kan zij dien zuiveren oorsprong nooit verloochenen. Het ideaal kan nooit iets anders zijn dan goed en daarom is het goede en het schoone één. Zuiver en conscientieus opgevat kan de kunst nooit misbruikt worden: wie dat poogt te doen is den naam van kunstenaar onwaardig. Maar aan hetgeen waar en goed is kan zij hare bekoorlijkheid leenen en zij vraagt daarvoor niets dan dat men haar wezen niet miskenne en hare waardigheid handhave.

I.

Wij beginnen ons overzigt van Voltaires dichterlijke werkzaamheid met de bespreking van hetgeen hij in het vak van het Heldendicht heeft geleverd. Daarbij hebben wij ons in de eerste en voornaamste plaats bezig te houden met de ‘Henriade’, welk gedicht tevens ook tot de eerste werken van Voltaire behoort. Hij begon er aan in 1717, toen hij voor de eerstemaal in de Bastille zat, en, bij gebrek aan papier en inkt, schreef hij het met potlood op de kanten en tusschen de regels van een boek. Hij zelf verhaalde later dat hij den geheelen tweeden zang in

{==464==} {>>pagina-aanduiding<<}
een droom had vervaardigd 1), hetgeen voorzeker slechts onder eenig voorbehoud geloof verdient 2); het is juist die tweede zang alleen, waarin hij later nooit iets heeft veranderd. Het gedicht was oorspronkelijk getiteld: ‘La Ligue’ en het bestond toen slechts uit negen fragmentarische zangen; eerst later heeft het allengs de tegenwoordige uitbreiding en den vorm verkregen waaronder wij het thans bezitten. De uitgave er van werd door veel bezwaar vertraagd en bemoeijelijkt: de dichter had, om kwanswijs zijne argeloosheid te toonen, gedaan alsof hij het werk aan Lodewijk XV wilde opdragen 3), maar het gelukte hem niet daardoor zijne tegenstanders te ontwapenen; het privilegie werd geweigerd en de verkoop van het werk zelfs verboden. Toen, in 1724, deed Voltaire het heimelijk te Rouaan drukken en te Parijs binnensmokkelen. Deze eerste uitgave werd in 1728 door eene tweede, die te Londen bij inteekening verscheen, en sedert door ontelbare andere gevolgd.
De Henriade maakte aanvankelijk den grootsten opgang: niet enkel omdat men het gedicht op zichzelf bewonderde, maar ook omdat het eene tot dusverre bestaande leemte in de Fransche letterkunde aanvulde. De eeuw van Lodewijk XIV had vele kunstvakken tot de hoogste ontwikkeling zien komen, voornamelijk de dramatiek en de lyriek, maar een heldendicht, en wel een nationaal heldendicht, dat waardig was om nevens de meesterstukken van Racine en Boileau zijne plaats in te nemen, ontbrak nog: wat men in het episch genre geleverd had was minder dan middelmatig 4). Maar nu zag men door Voltaire in dat gemis voorzien; en het onderwerp, dat hij gekozen had, beviel evenzeer als de wijze waarop hij het had behandeld. Koning Hendrik IV was in de 18e eeuw voor alle Franschen de meest populaire held uit hunne geschiedenis: het volk had zijne nagedachtenis lief als die van den vriend en den weldoener der

{==465==} {>>pagina-aanduiding<<}
menigte, en zijn naam was als het ware de leus van het liberaal royalisme. Misschien heeft het min gunstige licht, door latere geschiedschrijvers over dezen vorst verspreid, medegewerkt om ook den roem van Voltaire's gedicht te doen dalen. Maar reeds lang voor men er aan dacht om Hendrik IV onderhanden te nemen, reeds bij het leven van Voltaire, begon men de Henriade te critiseren: persoonlijke vijanden van den dichter, als Desfontaines, Sabatier en - om ook den minstverdachten van die bende te noemen - Clément, deden dit met de uiterste en onredelijkste partijdigheid. Maar vooral in later tijd en in onze eeuw is de bewondering voor de ‘Henriade’ meer en meer gedaald. Teregt merkt Schlosser, - anders zoo weinig gezind om aan Voltaire regt te doen - aan: ‘Een geslacht, dat romantischen onzin voor den dag brengt en begunstigt, is omtrent de groote verdienste van dit werk ten opzigte van verdraagzaamheid, verlichting en ware godsdienst, onregtvaardig geworden’ 1). Maar hij had er gerust nog kunnen bijvoegen ‘en ook ten opzigte van de kunst’.
Laat ons nu, wanneer wij begeeren een onpartijdig oordeel over dit dichtstuk te vellen, beginnen met te erkennen dat het ver van onberispelijk is. Voltaire heeft zelf openhartig beleden: ‘dat hij begonnen is een Heldendicht te schrijven vóór hij wist wat een heldendicht eigenlijk is’ 2). De omgang met zekeren Heer de Caumartin, die in zijne jeugd, op het eind der regering van Lodewijk XIII, nog tijdgenooten van Hendrik IV gekend en uit hunnen mond vele aantrekkelijke bijzonderheden, dien vorst betreffende, vernomen had, boezemde aan Voltaire de lust in om dit onderwerp episch te behandelen. Zoo ving hij dan daarmede aan volgens een zeer gebrekkig plan, en de gebreken van het werk, die daarvan het onvermijdelijk gevolg waren, konden, ondanks alle latere pogingen ter omwerking, nooit geheel verdwijnen.
Gelijk de oorspronkelijke titel aanduidt, was het onderwerp van het gedicht eigenlijk de Ligue: de handeling begint lang voordat de held van het stuk, Hendrik IV, de hoofdpersoon wordt.

{==466==} {>>pagina-aanduiding<<}
In de vier eerste zangen speelt deze slechts eene ondergeschikte rol: de hoofdpersoon is dáár nog Hendrik van Valois. Dit is eene dubbele fout: want ten eerste wordt de eenheid van handeling er door verstoord, en ten tweede is Valois geheel onwaardig de held van een epos te zijn. Over het algemeen heerscht er door het geheele gedicht heen te weinig eenheid en zamenhang: de verschillende deelen staan te veel op zichzelf; zonder daarbij die beteekenis en dat belangwekkende te hebben dat andere heldendichters, en vooral Vergilius, aan zulke episoden wisten bij te zetten. Zoo, bij voorbeeld, is het met de liefde van Hendrik voor Gabrielle d'Estrées, waarvan Voltaire, door haar enkel episodisch in een boek (het negende) te behandelen, niet gemaakt heeft wat er van gemaakt had kunnen worden. Al verder wordt de wijze waarop Voltaire het element van het wonderbare in zijn gedicht gebragt en opgevat heeft, teregt algemeen veroordeeld. Het stond nu eenmaal vast dat men dit element in een heldendicht niet kon ontberen, hetgeen in den nieuweren tijd een groot struikelblok is geweest; maar het christendom, en voornamelijk het Catholicisme, schijnen toch veel beter en gepaster hulpmiddelen aan de hand te geven om dit gedeelte van een onderwerp als dat der Henriade te behandelen dan die, welke Voltaire heeft aangewend. Waar hij de Dweepzucht uit de hel laat opstijgen om, onder de gedaante van den vermoorden Guise, den monnik Clément tot den moord des konings te verleiden, heeft hij een zeer gelukkigen inval gehad; maar de personificatie van de Tweedragt, die zonder ligchamelijken vorm, als eene loutere fictie verschijnt en geheele redevoeringen houdt, mist alle uitwerking, en de vermenging van Heidensche godheden, gelijk de Liefde, met Christelijke elementen, gelijk de verschijning van den Heiligen Lodewijk, maakt een zeer zonderling en hinderlijk effect. Dat Voltaire op dit punt niet gelukkig in zijne conceptie geweest is, lijdt geen
twijfel. Die koude allegorie streed intusschen minder met den toenmaligen smaak dan met dien van onzen tijd 1).

{==467==} {>>pagina-aanduiding<<}

Het lag in den aard der zaak, Sully in de Henriade als den vriend en vertrouweling van Hendrik te doen optreden: aanvankelijk heeft Voltaire dit dan ook gedaan, maar later, toen een afstammeling van Sully de pligten der gastvrijheid jegens den dichter schandelijk had verzaakt door hem aan zijn huis en bijna onder zijne oogen te laten mishandelen, zonder iets te doen om hem te beschermen, toen werd Voltaire, door toorn over deze behandeling, bewogen om den naam van Sully uit zijn gedicht te schrappen, en aan Mornay in de plaats van dezen de eereplaats nevens den held te geven. Men mag van deze strafoefening denken wat men wil: Strauss keurt haar, als zoodanig, niet af 1); maar voor de Henriade was deze verandering geene verbetering.
Hoeveel gebreken er werkelijk en onwedersprekelijk in het plan van dit heldendicht op te merken zijn, heeft men zich toch veel moeite gegeven om er nog meer in te vinden. Zoo heeft men b.v. de reis van Hendrik naar Engeland en zijn onderhoud met koningin Elisabeth als volstrekt ongemotiveerd, onwaarschijnlijk en onvoegzaam veroordeeld en beweerd dat men hier slechts eene ongeschikte navolging had van het tweede boek van de Aeneis. Maar mij dunkt dat reeds Laharpe deze bewering voldoende heeft wederlegd, gelijk hij Voltaire ook nog tegen een ander verwijt heeft verdedigd: namelijk dat er, bij de goddelijke bestiering, waarvan de dichter het lot van zijn held doet afhangen, geene reden te vinden is waarom Hendriks bekeering niet reeds veel vroeger plaats heeft. Immers de H. Lodewijk bidt God om de genade voor Hendrik wanneer deze zich haar waardig gemaakt heeft door eene edelmoedige daad: wanneer hij aan zijne opgestane onderdanen, als zij uitgehongerd zijn, levensmiddelen heeft verschaft in plaats van hen nog meer te benaauwen 2).
Wanneer wij nu opmerken dat de Henriade eene zeer bepaalde strekking heeft, dan ligt daarin tegelijk de veroordeeling en

{==468==} {>>pagina-aanduiding<<}
de grootste lof van het gedicht opgesloten. Hoe weinig men tegenwoordig doorgaans in de Henriade t'huis is, zooveel weet ieder er toch van dat Voltaire in dat werk de gruwelen van onverdraagzaamheid en godsdiensttwist met de levendigste en treffendste kleuren heeft afgemaald en er de welsprekendste vermaning en waarschuwing tegen die razernij in heeft neergelegd. Reeds met dit eerste belangrijke werk, dat uit zijne pen vloeide, heeft hij de groote taak begonnen waaraan hij zich zestig jaren lang onverpoosd zou toewijden. En daarbij plaatste hij zich nu ook reeds dadelijk op een onzijdig of, zoo men wil, onkerkelijk standpunt, dat aan de protestanten, wier zaak hij niet goedvond in het bijzonder zeer warm te bepleiten, evenzeer mishaagd heeft als aan de catholieken. Daarbij is de Henriade ook nog in andere opzigten in overeenstemming met het later streven van den schrijver: de algemeene strekking er van is liberaal, ook in een politiek opzigt 1). Trouwens, wij merken reeds op dat de keuze van het onderwerp ook die beteekenis had.
De Henriade heeft alzoo eene zedelijke strekking: er is nog iets anders mede bedoeld dan een zuiver aesthetisch effect. Zullen wij nu het werk daarom veroordeelen? Voorwaar: wanneer eene dergelijke bijbedoeling met een kunstwerk ooit geregtvaardigd kon worden omdat het een groot, gewigtig en voor geheel de menschheid weldadig beginsel geldt, dan bestaat die regtvaardiging hier, en wel te meer daar deze strekking van de Henriade niet slechts ongezocht en natuurlijk maar zelfs noodwendig uit den aard van het onderwerp voortvloeit. Immers, hoe kan het mogelijk zijn een godsdienstkrijg en den Bartholomeusnacht te schilderen zonder daardoor van zelf afschuw voor zulke schriktooneelen in te boezemen? Moest niet, zelfs bij eene volkomen objectieve behandeling van dat onderwerp, die indruk worden verwekt? Maar is het den dichter ten kwade te duiden wanneer hij bij de voorstelling van die gruwelen door zijn gevoel wordt medegesleept? Hij, die daarbij koud blijft, verliest in een menschelijk opzigt zeker wat hij er misschien als kunstenaar bij wint; maar die winst schijnt twijfelachtig, want de mensch is van den kunstenaar niet te scheiden. Wanneer hij niet zelf met warmte en diep gevoelt, kan hij aan zijn werk geene warmte en diepte bijzetten. Wat gruwelijk is moet als gruwelijk worden voorge-
{==469==} {>>pagina-aanduiding<<}
steld ten einde een, wel door de kunst gezuiverden, maar daardoor juist des te dieper indruk te maken. En eindelijk, wanneer het kunstwerk, geheel onafhankelijk van de bijzondere strekking, tegelijk op zich zelf groote schoonheden den aanbiedt, dan kunnen wij, in het minstgunstige geval, die strekking laten voor hetgeen zij is en het werk ter wille van het overige waarderen. Het meesterstuk van Cervanles had ook zulk eene strekking. In ‘Don Quichotte’ gold het de ridderromans: voorzeker een vrij wat minder belangrijke zaak dan de onverdraagzaamheid; maar dat heeft niet verhinderd dat de roem van den Spaanschen schrijver zich tot hiertoe staande heeft
gehouden en waarschijnlijk nog menige eeuw duren zal. Men is eerst begonnen zijn werk regt te waarderen toen de ridderromans vergeten waren.
De gebreken van het plan der Henriade, waartegen het gelukkig gevonden denkbeeld, dat er aan ten grondslag lag, op den duur niet kon opwegen, zijn geenszins de eenige, welke een onpartijdig oordeel in dit werk te berispen vindt. Ook de wijze waarop het is uitgewerkt geeft stof tot gegronde aanmerkingen. In zijne jeugd, toen hij de Henriade bewerkte, koesterde Voltaire ten aanzien van de antieke kunstvormen ongunstige denkbeelden, waarvan hij later, toen zijn oordeel beter gevestigd was, voor een groot deel is teruggekomen, maar die hem toenmaals verleidden tot eene overdreven reactie tegen de navolging van de manier der ouden. De hooge en onbepaalde bewondering voor Homerus mishaagde hem: hij deelde er zelf niet in en hij was overtuigd dat zij bij anderen slechts zelden op eigen inzigt, maar in den regel op vreemd gezag rustte, en het behoeft wel niet gezegd te worden, dat hij zich ook tegen dit autoriteitsgeloof met kracht aankantte. En hoe aanmerkelijk in later tijd de verandering van zijn gevoelen, vooral wat de Grieksche Tragici betreft, ook was, in de Ilias heeft hij nooit regt behagen kunnen scheppen en hij bleef steeds aan de Aeneis - hoewel ook al niet zonder voorbehoud - de voorkeur geven, hetgeen op zijn standpunt niet onverklaarbaar schijnt, al kan men er dan ook niet mede instemmen 1).

{==470==} {>>pagina-aanduiding<<}

Voltaire meende in de Ilias te veel détails te vinden, die hem daarenboven op zichzelf ook eentoonig, vervelend en beneden de waardigheid en verhevenheid van het epos toeschenen. En even weinig navolgenswaardig keurde hij ook den stijl van Homerus, waarin hij iets Oostersch meende op te merken, hetgeen hem deed onderstellen dat Homerus een Griek uit Klein-Azië geweest moest zijn. Maar hoezeer hij zich in dat alles bedroog bleek door de uitkomst, toen hij die veronderstelde gebreken in zijn eigen gedicht vermeden en het tegenovergestelde gedaan had

{==471==} {>>pagina-aanduiding<<}
van hetgeen hij aan Homerus verweet. Hij liet duidelijk bemerken dat hij ook op dezen doelde, toen hij over het gedicht van Ossian sprekende, betuigde dat het geene kunst was, zoo iets te maken, want dat men gemakkelijk, zonder eenige inspanning maar daarbij toch niet zonder een zeker vuur, uren, ja dagen lang kan voortgaan met in Oosterschen en gezwollen stijl en in slordige verzen, beelden en vergelijkingen op een te hoopen, het een al reusachtiger dan het ander, en een slepend en eentoonig verhaal te doen van gevechten en van allerlei onmogelijkheden die men slechts te verzinnen heeft 1). Daarin is nu wel veel waars (daargelaten of het op Homerus van toepassing kan zijn), maar, wat de gevechten betreft, had vroeger mevrouw de Sévigné, in hare eenvoudigheid, de zaak vrij wat beter ingezien toen zij eens zeide: ‘Je ne haïs pas ces grands coups d'épée’. In de Henriade wordt veel te weinig gevochten en in het algemeen veel te weinig gedaan. Die verkeerde theorie, die den dichter deed vreezen om in bijzonderheden te treden, is de groote oorzaak van het hoofdgebrek der Henriade, waarover men zoo algemeen klaagt: namelijk dat het gedicht zoo koud, zoo droog, zoo weinig wegslepend is. De inhoud er van had oneindig veel rijker kunnen zijn wanneer die al te groote kieschkeurigheid den dichter niet een groot deel van zijn stof als ongeschikt had doen verwerpen. En, daar het moeijelijk is, de meeste voorkomende tooneelen met levendige kleuren te schilderen als men de bijzonderheden verwaarloost, heeft Voltaire er zich al te dikwijls bij bepaald ons slechts te verhalen wat hij ons voor oogen had moeten stellen; en zoo blijven wij er koel onder, terwijl het ons moest zijn alsof wij er bijstonden. Die manier is slechts met goed
gevolg van toepassing op enkele grootsche, verheven, tragische momenten, waarbij geene geringe details van meer alledaagschen aard in het spel mogen komen; maar een geheel heldendicht kan niet uitsluitend uit zulke momenten bestaan, en eene doorgaande matheid van uitdrukking moet hier dus het gevolg zijn van de algemeene toepassing van datzelfde beginsel. Eene nog veel grooter eentoonigheid dan Voltaire in de gevechvan de Ilias meende op te merken moest voortkomen uit zijn streven om die eentoonigheid te vermijden.

{==472==} {>>pagina-aanduiding<<}

De hoofdpersoon zelf van het gedicht heeft daaronder geleden. De figuur van Hendrik had veel schooner kunnen uitkomen wanneer Voltaire hem meer te doen had gegeven. ‘Men klaagt er over’, zegt Laharpe, ‘dat zijn held niet is voorgesteld van alle zijden die hem in de geschiedenis beminnelijk maken; dat zijn leven, hetwelk hij zoo dikwijls waagde, slechts ééns in gevaar komt; dat men hem niet eens de hut van den landman ziet binnentreden om aanleiding te geven tot zulke eenvoudige, landelijke en naïve tooneelen, die de eenvormigheid van den toon van het heldendicht afwisselen en die bij Tasso zulk eene bekoorlijke uitwerking hebben in de uitmuntende episode van Herminia’ 1).
Nog slechter dan de held zijn de nevenfiguren er afgekomen. Zij doen te weinig, zij missen alle reiief, zij hebben geen eigen physionomie; zij boezemen ons geene belangstelling in en daardoor wordt dan tevens het hoogste effect van het heldendicht gemist, dat daarin bestaat dat de held, te midden eener uitstekende en schitterende omgeving, toch boven allen uitblinkt. 2) Dit gebrek wordt volstrekt niet vergoed door de vele portretten, die door den dichter worden geschetst: hoe welgeslaagd en karakteristiek vele van die beschrijvingen op zichzelf ook mogen zijn, - het blijft koude beschrijving, waar de lezer dringend handeling en beweging verlangt en ook vooral zou wenschen dat de handelende personen geene redevoeringen hielden, maar ongedwongen met elkaàr spraken om zichzelf bekend te maken en die taak, om zoo te zeggen, aan den dichter te besparen. Maar zelfs Hendrik en Gabrielle - gelijk ook Laharpe ons weder doet opmerken - wisselen geen enkel woord met elkaar 3). De algemeene uitwerking van deze misslagen, uit eene verkeerde opvatting van de vereischten van het genre ontstaan, is ons bekend: zij gaf aan Delille eenig regt tot zijne bekende aanmerking: ‘dat er in dit heldendicht geen hooi is om de paarden te voêren, en geen water om ze te drenken’. 4)

{==473==} {>>pagina-aanduiding<<}

Tot een niet veel gunstiger gevolg heeft ook de reactie van Voltaire tegen den beweerden Oosterschen stijl van Homerus geleid. De aanmerkingen die men, in betrekking daartoe, op de Henriade gemaakt heeft, gelden algemeen voor al de dichtwerken van Voltaire. Wel lang niet altijd, maar toch dikwijls, zoude men in de uitdrukking zijner gedichten meer stoutheid verlangen; hij was al te angstvallig in het vermijden van overdragtelijke, een weinig gewaagde en niet geheel regelmatige uitdrukkingen, van beelden en van metaphoren, en hij had dit tot een stelsel en tot vaste regels gebragt die veel te weinig ruimte lieten en waardoor menig schoon vers van andere dichters ten onregte werd getroffen 1). Ook in de Henriade is de uitwerking daarvan merkbaar en het heeft, met die karigheid in de détails, medegewerkt tot de algemeene koelheid en droogheid van het geheel. Intusschen zal deze laatste grief in onzen tijd, bij uitzondering, minder kracht hebben dan vroeger, toen een slechte smaak in een dergelijk gedicht hoogdravendheid en overlading verlangde. Op enkele plaatsen mogen wij wat meer vuur en ongedwongenheid wenschen, maar over het algemeen zal men thans, meer dan vroeger, regt doen aan die exquise soberheid, aan die kalme elegantie, die, altijd ver verwijderd van opgeschroefden, hoogdravenden en ijdelen woordenpraal, niet minder het kenmerk is van de Henriade dan van de overige werken van Voltaire.
De Alexandrijnsche versmaat en de Fransche stijl verschillen zeker veel van den Hexameter en van de wijze van uitdrukking der ouden en der Italianen. Maar wanneer men, met Strauss, erkent dat het hier eigenlijk slechts de vraag geldt waaraan men gewoon is 2), dan behoeft men zich niet te verdiepen in een onderzoek naar de meerdere of mindere geschiktheid der Fransche techniek voor het heldendicht in het algemeen. Dit dus daarlatende, moet men erkennen dat de stijl der Henriade, in die Fransche manier, onder voorbehoud van het hierboven aangemerkte, zeer verdienstelijk is. Wel is waar had Voltaire, ten minste toenmaals, nog niet die meesterschap over de taal, welke Racine ten toon spreidde: hier en daar zijn in zijn gedicht woorden en zinsneden aan te wijzen, die slechts dienen

{==474==} {>>pagina-aanduiding<<}
om aan de vererschten van maat en rijm te voldoen. Maar die zwakke plaatsen zijn toch zeldzaam: het overkomt Voltaire niet dikwijls zijne uitdrukking op deze wijze te verzwakken. Zijne woordenkeus is zorgvuldig, doordacht en dikwijls zeer gelukkig; zijne taal, altijd sierlijk, is op menige plaats krachtig, indrukwekkend en somtijds verheft hij zich tot het sublieme. Die zorgvuldigheid in het kiezen van woorden en uitdrukkingen, dat wikken en wegen van elken regel, die ijver om voor alles eene sierlijke, krachtige, pittige uitdrukking te vinden is voorzeker een van de goede en navolgenswaardige zijden van de Fransche school, die men behoorde te waardeeren. Want, tot welke school men dan ook behoort, op dat punt en op het punt van naauwkeurige versifikatie is het altijd goed bij de klassieke Fransche dichters ter schole te gaan. En vooral in onzen tijd is dit wenschelijk nu men èn uitdrukking èn versbouw hoe langer hoe ruwer en slordiger ziet worden. Zoo ten minste dacht onze van Lennep er over, en wie de werken van dien dichter kent en hunnen onberispelijken vorm weet te waarderen, kan daaruit zien dat het geen verloren moeite is van de Franschen te leeren om op zulke kleinigheden acht te slaan. Slechts te dikwijls laat men tegenwoordig voor dat geknutsel de diepste minachting blijken, hetgeen èn moet bewijzen hoe hoog men er boven verheven is, èn tegelijk zeer veel moeite en arbeid uitwint. Voltaire verhaalt ergens dat Pope hem eens, op zijne vraag ‘waarom Milton zijn verloren Paradijs niet liever in berijmde verzen geschreven had?’ antwoordde: ‘omdat hij het niet kon.’ Men veinst dikwijls verachting voor hetgeen men te moeijelijk vindt, en men declameert dan dat de inhoud alles is, maar dat de vorm er niet op aankomt.
Men kan in de Henriade menige welgeslaagde beschrijving vinden, waardoor de dichter ons, met weinige welgekozen woorden, eene karakteristieke en tevens dichterlijke voorstelling geeft van hetgeen hij ons wil schilderen. Zoo, bijvoorbeeld, is de volgende beschrijving van een bom:

‘Le salpètre enfoncé dans ces globes d'airain 
Part, 's échauffe, 's embrase et 's écarte soudain; 
La mort, en mille éclats, en sort avec furie’ 1). 


{==475==} {>>pagina-aanduiding<<}

Het geldt hier nu slechts een bom; maar op deze wijze is van alles iets te maken: wanneer niets verwaarloosd of onachtzaam behandeld wordt, kan men een geheel verkrijgen dat zich overal en tot den einde toe staande houdt.
Als een voorbeeld, hoe Voltaire zich in zijne uitdrukking tot het sublieme wist te verheffen wanneer het onderwerp het vereischte en zijne verkeerde stijlregels hem niet belemmerden, kies ik de volgende regels uit den zevenden zang, waar God zelf antwoordt op de vraag van Hendrik, wat zijne regtvaardigheid heeft besloten over de volkeren die het christendom niet kennen:

‘Tandis que du héros la raison confondue 
Portait sur ce mystère une indiscrète vue, 
Au pied du trône même une voix s'entendit; 
Le ciel s'en ebranla; l'univers en frémit: 
Ses accens ressemblaient à ceux de ce tonnerre 
Quand du mont Sinaï Dieu parlait à la terre. 
Le choeur des immortels se tût pour l'écouter 
Et chaque astre en son cours allait le répéter’ 1). 

Voltaire, die, gelijk wij zagen, het opeenhoopen van overdragtelijke spreekwijzen en vergelijkingen afkeurde, is met een en ander zeer spaarzaam geweest. Echter vindt men bij hem ook keurige vergelijkingen die wel verdienen nevens die van Vergilius te worden gesteld. De meest beroemde daarvan is die, welke betrekking heeft op d'Aumale, wanneer hij, op het punt van eene schitterende overwinning te behalen, daarvan, op bevel van Mayenne, moet afzien:

‘D'Aumale, en l'écoutant, pleure et frémit de rage, 
Cet ordre, qu'il déteste, il va l'exécuter: 
Semblable au fier lion qu'un maure a su dompter, 
Qui, docile à son maìtre, à tout autre terrible, 
A la main qu'il connait soumet sa tête horrible, 
Le suit d'un air affreux, le flatte en rugissant, 
Et parait menacer même en obéïssant’ 2). 

En, om nog een voorbeeld te geven, de vergelijking van een leger, dat eene vesting bestormt, met de zee:

{==476==} {>>pagina-aanduiding<<}


‘Pareils à l'océan, poussé par les orages, 
Qui couvre à chaque instant et qui fuit ses rivages’ 1). 

Laat ons hier in het bijzonder ook nog opmerken dat Voltaire in de Henriade dikwijls zeer gelukkig is geweest met zijne epitheta en met de wijze van die aan te brengen. Zoo worden door Laharpe de volgende verzen aangehaald, waarin wordt beschreven hoe eene jonge vrouw, voor den slag, haren echtgenoot helpt zijne wapenrusting aan te trekken:

‘Ce jour, sa jeune épouse, en accusant le ciel, 
En détestant la Ligue et ce combat cruel, 
Arme son tendre amant, et d'une main tremblante 
Attache tristement sa cuirasse pesante, 
Et couvrit, en pleurant, d'un casque précieux 
Ce front si plein de grâce et si cher à ses yeux’ 2). 

Is het wel mogelijk dat beter uit te drukken? En gevoelt men niet, waarom dat harnas hier juist zwaar genoemd wordt?
Nog moge hier de aanhaling volgen van eene geheel dichterlijke en, voor Voltaire's doen, zelfs stoute uitdrukking, wier kracht men zal gevoelen en die ten bewijze strekt dat de Henriade toch niet enkel berijmd proza is:

‘....Un bruit mêlé d'horreur 
Bientôt de ce silence augmente la terreur’ 3). 

Mij dunkt, dat die anderhalve regel Vergilius niet onwaardig is.
Men heeft het misbruik gegispt dat Voltaire van de antithese gemaakt heeft; en niet zonder reden: want er zijn in de Henriade werkelijk te veel antithesen. Reeds in de zes eerste regels van het gedicht telt men er drie:

‘Je chante ce héros qui régna sur la France 
Et par droit de conquête et par droit de naissance; 
Qui par de longs malheurs apprit à gouverner 
Calma les factions, sut vaincre et pardonner 
Confondit et Mayenne, et la Ligue, et l'Ibère, 
Et fut de ses sujets le vainqueur et le père’ 4). 


{==477==} {>>pagina-aanduiding<<}

Maar dit toegevende moet men er bijvoegen dat niet de anthitese op zichzelf te veroordeelen is, maar slechts het misbruik van en dat geenszins al de door Voltaire gebruikte tegenstellingen verdienen te worden uitgeschrapt; want op vele plaatsen zijn zij gelukkig aangebragt. En op vele andere heeft men ook antithesen willen vinden, waar ze werkelijk niet waren: ook op het punt van deze kleinigheid heeft men aan de waarheid niet genoeg gehad.
Eindelijk heeft men ook nog de aanmerking gemaakt, dat de Henriade te sententieus is. Daarvan is hetzelfde te zeggen als van de tegenstellingen: men vindt een aantal spreuken in de Henriade, waar de dichter zelf het woord neemt of aan zijne personen redevoeringen in den mond legt, en misschien zijn er werkelijk te veel; maar sommige zijn zeer wel gezegd en zeer geschikt aangebragt. Overigens pleit het voor die spreuken, al zou men ze uit de Henriade willen verwijderen omdat zij daar niet op hunne plaats zijn, dat enkele er van, door de kracht hunner uitdrukking, tot spreekwoorden zijn geworden. Zoo b.v. dat vers uit het begin van den eersten zang:

‘Tel brille au second rang qui s'éclipse au premier’ 1). 

En als een voorbeeld dat niet overal, waar de dichter zelf het woord opvat, de uitwerking daarvan ongelukkig is, strekke dit schoone vers:

‘C'était ainsi, Biron, que tu devais mourir!’ 2). 

Wij hebben nu het plan, de opvatting en den stijl van de Henriade in het algemeen besproken en daarbij, - gelijk de onpartijdigheid vereischte - doen uitkomen, welke gebreken er in zijn op te merken. Deze gebreken zijn groot genoeg om, ondanks groote verdiensten, die er tegenover staan, de algemeene uitwerking van de Henriade, in haar geheel genomen, min bevredigend te doen zijn. Maar, dit erkennende, moeten wij er aanstonds bijvoegen dat daarentegen zeer vele afzonderlijke gedeelten van het gedicht, op zichzelf beschouwd, zeer schoon zijn en dat het aan treffende en wegslepende plaatsen volstrekt niet ontbreekt. Voltaire slaagt er dikwijls in, het hoogste en volkomenste effect te bereiken; voornamelijk dan, wanneer zijne

{==478==} {>>pagina-aanduiding<<}
eigenaardige manier eene geschikte toepassing vindt op een gedeelte van het onderwerp dat er mede in overeenstemming is. Maar nu en dan gebeurt het Voltaire ook zijne gewone boeijen geheel af te werpen en het uitstekendste te leveren. Zoo vindt men in den tweeden zang die onberispelijk schoone verzen, waarmede ons de dood van Coligny niet beschreven maar voor oogen gesteld wordt. Dat is nu niet koud en niet droog, maar vol gloed en leven; daarmede heeft de dichter zijn werk niet half, maar ten volle verrigt: daar heeft niets hem in den weg gestaan of hem de handen gebonden. Dezelfde lofspraak geldt overigens voor den geheelen tweeden zang, waarin Voltaire het meest in zijn element is geweest. Verder maak ik opmerkzaam op de beschrijving van de bestorming der voorsteden (6e zang), op die van den hongersnood in het belegerde Parijs (10e zang), op de episode in den achtsten zang, waarin de wanhoop geschilderd wordt van een vader, die, in den burgerkrijg, onwetend zijn eigen zoon heeft om het leven gebragt, terwijl de vrouw van den verslagene op zijn lijk den geest geeft. De zevende zang waarin de held in de Hel en in den Hemel wordt verplaatst, eene navolging van het zesde boek van de Aeneis, is dat groote voorbeeld niet onwaardig: een verheven toon, gelijk voor dat onderwerp voegt, houdt er zich van het begin tot het einde in staande: door inhoud en vorm is deze zang een waardig tegenhanger tot den tweeden. Deze en vele andere fragmenten zijn prachtig, en zij zouden de Henriade beroemd gemaakt hebben ook al ware het algemeen effect nog veel meer gemist dan nu werkelijk het geval is.

Hiermede meen ik van de Henriade te kunnen afstappen om over te gaan tot het tweede groote heldendicht van Voltaire: tot de befaamde ‘Pucelle d'Orléans’. Niemand is er onkundig van dat geen van de talrijke werken des schrijvers zoo sterk en zoo hevig veroordeeld is als dat gedicht: laat ik er bijvoegen dat er ook tegen geen ander zoo gedeclameerd en zoo uitgevaren is, en dat het door verreweg de meeste menschen met des te meer afschuw wordt gevonnisd daar zij het nooit gelezen hebben. De grieven, die men er tegen heeft, zijn velerlei: men gispt het als kunstwerk, men roept wraak over de ongodsdienstige strekking er van, men jammert over de ongebondenheid van het gedicht en eindelijk ziet men er een vergrijp in tegen den eerbied, aan

{==479==} {>>pagina-aanduiding<<}
eene schitterende figuur uit de geschiedenis van Frankrijk verschuldigd. Daar ik dit laatste punt der aanklagt reeds vroeger, in het stuk over ‘de politiek van Voltaire’, heb besproken 1) behoef ik daarop nu niet terug te komen en kan ik mij hier bepalen tot de drie eerste.
Het eerste hoofdbezwaar tegen de Maagd van Orleans is alleszins gegrond: dit gedicht is in het algemeen geen zuiver en onberispelijk kunstwerk en in het bijzonder eigenlijk geen epos en zelfs geen comisch epos. Het plan is zeer gebrekkig, of liever er is in 't geheel geen plan in gevolgd, hoewel er dan toch eene leidende hoofdgedachte, een middelpunt is: het maagd-zijn namelijk van Jeanne, waarvan Frankrijks heil afhangt en dat het geheele stuk door onophoudelijk gevaar loopt: een denkbeeld, waarin eenige comische verdienste zeker niet te miskennen is. Maar verder volgt de dichter slechts den luim van het oogenblik, er telkens iets bijvoegende dat hem invalt en de eene episode met een dunne draad aan de andere rijgende, zonder zich om den zamenhang en den gang van het geheel veel te bekommeren. Dit werk is als eene korf, waar de dichter alles wat hem voor de handen komt, door elkaar inwerpt. Volslagen oneigenaardig en alle illusie verstorend is vooral de episode, die den geheelen 18en zang inneemt: Voltaire voert daar Freron, La Beaumelle, Sabatier en nog verscheiden anderen zijner vijanden ten tooneele, en wel als galeiboeven, die door koning Karel VII bevrijd worden en hem dan hunne dankbaarheid betoonen door hem den volgenden nacht te bestelen 2). Men voelt hoe gedwongen die satyre hier is aangebragt en welke uitwerking deze verplaatsing van nog levende tijdgenooten in eene andere eeuw moest hebben. - De latere omwerkingen, welke het gedicht heeft ondergaan, hebben wel wijziging van het plan, en voornamelijk van de ontknooping aangebragt, maar weinig verbetering en zelfs nog meer losse invoegsels die den gang van het werk belemmeren.
Terwijl het plan der Pucelle alzoo uiterst gebrekkig is, mist men verder in dit gedicht alle objectiviteit. Want vooreerst is het den dichter niet alleen te doen om den lezer aangenaam

{==480==} {>>pagina-aanduiding<<}
bezig te houden en het belagchelijke zuiver aesthetisch op te vatten, maar hij heeft ook hier weder een bepaald doel, vreemd aan de kunst, voor oogen, waarop wij zoo straks terug komen; en ten tweede zien wij Voltaire hier reeds vervallen in de groote fout, die hij, als comisch dichter, nooit heeft kunnen vermijden en waardoor hij belet is om in dat genre - in het blijspel zoowel als in het comisch epos - iets uitstekends te leveren. Dat gebrek bestaat daarin, dat hij zijn personen niet kan laten spreken maar altijd zelf door hunnen mond spreekt en hen dientengevolge zeer dikwijls dingen laat zeggen, die zij, in hun karakter, niet zeggen kunnen, en die dus, hoe geestig ook gezegd, zoo niet goed gezegd zijn. Zoo, bij voorbeeld, stelt St. Denis zichzelf in de Pucelle aldus voor:

‘Je suis Denis et saint de mon métier’; 

en Dorothée zegt, op een oogenblik dat zij in hevige angst verkeert:

‘Et j'ai trahi La Trimouille et l'amour, 
Pour assister à deux messes par jour.’ 

Teregt merkt Laharpe op, dat noch Denis noch Dorothée bij mogelijkheid zeggen kunnen wat de dichter hun hier in den mond legt 1). De uitwerking van deze verkeerd aangebragte invallen is, dat men lacht om hetgeen Voltaire zegt, maar dat de personen in zijn heldendicht - evenals die in zijne meeste blijspelen en romans - geene menschen maar marionetten zijn.
Ziedaar dan de Maagd van Orléans als zuiver kunstwerk, als regelmatig epos, gewogen en te ligt bevonden. Maar de eigenlijke beteekenis van het gedicht is niet enkel die van een comisch heldendicht. Wel is de Pucelle ook bestemd om dat laatste te zijn: Voltaire heeft, ten genoegen van zichzelf en van zijn publiek, het belagchelijke dichterlijk willen behandelen en daartoe zijne stof gezocht op dat scabreuze gebied, waar het zuiver belagchelijke overvloedig te vinden is en waar het tegelijk dat piquante heeft, dat men in meer onschuldige, maar daardoor meest altijd onuitstaanbaar laffe grappigheid mist. Maar tegelijk is zijn gedicht eene satyre: bij de dichterlijke heeft het eene veel grootere polemische beteekenis. In dat laatste ligt, om zoo te zeggen, het zwaartepunt van het werk: dat is de hoofdzaak en wij hebben ons dus vooral daarmede bezig te houden: al het overige en het

{==481==} {>>pagina-aanduiding<<}
oordeel, dat men daarover geveld heeft, is van ondergeschikt belang, gelijk ons hieronder nader zal blijken.
De ‘Pucelle d' Orléans’ dan is boven alles een hekeldicht tegen het kerkgeloof en tegen de priesters. Nooit is, door Voltaire zelf of door iemand anders, de kerk zoo hevig aangevallen en zoo onbarmhartig aan de kaak gesteld. Men heeft hier geene verhandeling, geene stelselmatige bestrijding, maar de bitterste, tot in het hart kwetsende persiflage: het is geen geregelde aanval naar de kunst, geene belegering met zwaar geschut, maar een charge met den blanken sabel, die alles overhoop werpt. Het gansche gedicht is, van het begin tot het einde, één slag, aan de kerk, aan haar geloof en aan hare priesters toegebragt; op elke bladzijde vindt men iets dat zijn doel treft: hier lange, sterk gekleurde en uitgewerkte passages, daar ligte, vinnige speldenprikken, in het voorbijgaan toegebragt. Alles is raak: somtijds is het fijn, somtijds vrij grof, maar altijd bijtend scherp. Voltaire sleept zijne lezers mede midden in de woede van het gevecht, terwijl hij regts en links slagen uitdeelt en niets spaart; zijne ironie is overweldigend, zijn spot vernietigend; hij brengt den vijand door dit eene gedicht meer schade toe dan deze ooit heeft kunnen herstellen, en zijn moedwil maakt een spel van dit werk der vernieling. Niet ten onregte hebben velen zijner tegenstanders zuchtend erkend dat Voltaire's genie nooit meer geschitterd heeft dan in dit gedicht, dat, als satyre beschouwd, onnavolgbaar en niet te overtreffen is. Al de gebreken van het werk in andere opzigten kunnen daaraan geen afbreuk doen; de onuitputtelijke, sarcastische geestigheid van den schrijver, de snijdende scherpte van uitdrukking, die door den dwang der versificatie niets geleden heeft, een vuur dat, tot op het einde toe, geen oogenblik verflaauwt: dat alles doet de Pucelle die onwillig toegekenden lof verdienen 1).
Ik wil hier slechts een paar voorbeelden geven van de wijze, waarop Voltaire zijn onderwerp behandeld heeft. In den 5den zang komt Grisbourdon in de Hel, waar hij de voornaamste heiligen en helden van het Christendom bijeen vindt, die verdoemd zijn omdat zij, hoe heilig ook, toch de verdoeming ruim verdiend

{==482==} {>>pagina-aanduiding<<}
hebben, gelijk zij zelven openhartig erkennen. In den 11den zang vindt men de beschrijving van een tweegevecht, tusschen St. Joris, den patroon van Engeland, en St. Dionysius, den patroon van Frankrijk, welke beide personaadjes daar voorkomen als de vermakelijkste carricaturen die men zich kan voorstellen. Onder de varianten van den beruchten zang van den Ezel (den 20sten) is er eene, na 1756 in de latere edities uit den tekst verbannen, waarin de geboorte en de opstanding van Jezus wordt besproken op eene wijze om den regtgeloovigen de haren te berge doen rijzen. Die passage eindigt met deze woorden:

‘Vous connaissez le reste de l'histoire: 
Le créateur, pendu publiquement, 
Rescussita bientôt secrètement’ 1). 

De priesters worden evenmin gespaard als de heiligen en de leerstukken. Men ziet in de Pucelle een aantal monniken ten tooneele gevoerd, die allerlei schurkestreken bedrijven. Niemand die het gedicht kent, is voorzeker die kostelijke scène vergeten, die voorvalt tusschen een biechtvader en zijn boeteling, waarbij deze laatste op zijne bloote b.....gekastijd wordt. Men ziet den eerwaardigen Gisbourdon krachtige pogingen doen om de Pucelle van den schat te berooven waarvan de redding des vaderlands afhangt. Men ziet een Inquisiteur, een biechtvader des konings en nog meer andere priesters en monniken op verschillende wijze het hunne tot het algemeen effect bijdragen:

‘Tout aumônier est plus hardi qu'un page.’ 

Dat nu geloovige, kerksche Christenen dit werk van Voltaire met afschuw en verontwaardiging als een gewrocht des Duivels beschouwen; dat zij er met te meer ijver wraak over roepen wanneer zij de voorwerpen hunner vereering zoo zien mishandelen, daar zij gevoelen dat er, huns ondanks, wat koud water op het vuur dier vereering geworpen is: dat is niet te verwonderen, en dat het juist iets is om de priesters razend te maken, verstaat zich. Daarover valt niets te zeggen. Maar bij slot van rekening is Voltaire toch in zijne Pucelle niet verder gegaan dan in zijne andere geschriften: dat wil zeggen niet verder, ja

{==483==} {>>pagina-aanduiding<<}
misschien op sommige punten zelfs nog minder ver dan zoo menig godgeleerde in onzen tijd. Zij, die met de dogmatiek der kerk gebroken hebben en voor de monniken juist geene onbepaalde hoogachting koesteren, ook op grond van de gedurige schandalen, waarin die brave lieden de hoofdrol spelen en die telkens aan de dagbladen stof verschaffen - zij behoeven zich niet over de alles beheerschende strekking en beteekenis van dit gedicht te verontwaardigen. Mogelijk hindert en stuit hen de vorm van deze bestrijding. Voltaire, zegt men, is ruw en hij is bitter; hij kwetst het gevoel der menschen door zijn spot. Dat is mogelijk; maar vooreerst schijnt men in Voltaire's tijd op dat punt nog niet zoo teeder van gevoel geweest te zijn als tegenwoordig 1), en ten tweede zag hij de noodzakelijkheid niet in van datgene in het minst te ontzien, waaraan hij uit overtuiging den dood had gezworen 2). Het was hem ernst met zijn spot: dit zij nog eens gezegd: die spot was eene daad, waarvan wij de vruchten plukken. Men kan in het vriendelijke capituleren, maar eerst moet de
vijand overhoop geworpen worden, hetgeen niet zoo aangenaam is om aan te zien. Voltaire heeft, vooral ook met zijne maagd, die taak volbragt, en daardoor zijn wij nu in staat gesteld om meer consideratien te gebruiken.
In de tweede plaats hebben wij nu met een woord te spreken over het verwijt van onzedelijkheid, dat tegen dit gedicht is ingebragt. Ik begin met volmondig te erkennen, dat de ‘Pucelle d'Orleans’ geen lectuur voor vrouwen en kinderen is (hetgeen, ter loops gezegd, vooral in onzen tijd van engelachtige onschuld, niet veel zeggen wil), en dat er (wat meer beteekent) buitendien ook niet aan te denken is, alles te regtvaardigen wat in

{==484==} {>>pagina-aanduiding<<}
het gedicht en vooral in de, door den schrijver zelf uitgeworpen varianten te vinden is. Maar dan moet ik staande houden dat ook hier, ten minste voor een groot deel, weder hetzelfde geldt, wat ik, bij eene vroegere gelegenheid, ten aanzien van dat andere verwijt heb aangemerkt dat, naar aanleiding van hetzelfde gedicht, tegen Voltaire is ingebragt. Even als namelijk die beschuldiging van gebrek aan vaderlandsliefde, zoo is ook de grief, waarover wij nu spreken, door de vijanden van Voltaire met des te meer ijver en heftigheid op den voorgrond gesteld, daar zij begrepen dat dit bij het publiek van meer uitwerking zou zijn dan hun verdacht jammergeschrei over het ongeloof. Men heeft hier schoon spel en alweder eene zeldzame gelegenheid om deugdzame verontwaardiging ten toon te spreiden en heilzame afschrik te verwekken. Maar de waarheid is dat al dat misbaar over de onzedelijkheid van dit gedicht niet zoozeer zijn grond vindt in de onzedelijke als wel in de ongeloovige passages er van. Ware het gedicht niet zoo gevaarlijk voor het kerkgeloof en voor de blinde vereering van priesters en monniken, dan zoude men op de onzedelijkheid er van gewis niet zooveel acht geslagen hebben. Maar, zoo als de zaken nu stonden, kon men de gelegenheid niet laten voorbijgaan om de goede lieden, in naam van de voegzaamheid en der goede zeden, af te schrikken van de lezing van een gedicht, welks uitwerking veel meer in een geheel ander opzigt te vreezen was. En daarbij had men dan nog het voordeel van de hoofdzaak, waarbij men zich veel minder kon voorstellen zijne rekening te zullen vinden, op den achtergrond te plaatsen.
Hoeveel letterkundige producten zijn er niet op de wereld, waarmede het waarlijk op het punt van zedelijkheid, welvoegelijkheid, kieschheid (dat laatste is tegenwoordig het tooverwoord) niet veel beter of nog erger gesteld is dan met ‘Jehanne la pucelle’, maar die toch nooit zulk een storm van verontwaardiging opgewekt hebben. Ik wil hier niet de namen noemen van Rabelais, van Balzac, van Scarron, van Lafontaine enz., want hunne werken worden tegenwoordig door het groote publiek niet meer zooveel gelezen, - hoewel men ze toch telkens nog op nieuw uitgeeft - dat zij hier ter vergelijking kunnen dienen. Meer geschikt daartoe zijn reeds de werken van Ariosto, en zelfs van Cervantes en van Molière. Maar ik noem den deugdzamen Wieland en ik meen zelfs Goethe te

{==485==} {>>pagina-aanduiding<<}
kunnen noemen, met wien tegenwoordig de vrouwen - en met regt - dweepen: of vindt men bij hem ook niet hier en daar dingen die ‘wat vreemd’ zijn?. Aan Shakespeare, dunkt mij, is het onnoodig te herinneren. Grimm heeft aangemerkt, dat vele lieden, die wraak riepen over de Pucelle, toch ijverige lezers van hunnen Lafontaine waren 1). Thans leest men Lafontaine niet meer, (ten minste niet in ons land); maar men leest hedendaagsche Fransche romans, hetgeen even goed, of liever nog een weinig slechter is. Want wat is waarlijk een slecht boek? Is het niet een zoodanig, waarin aanslagen op de maatschappij, ongehoorzaamheid aan de wetten, misdaden tegen de menschheid met fraaije kleuren voorgesteld en verontschuldigd, ja tot heldendaden verheven en aantrekkelijk gemaakt worden; waarin misdadigers interessant gemaakt en verheerlijkt worden; is het niet een zoodanig waardoor de onschuld op denkbeelden wordt gebragt die haar anders vreemd zouden zijn gebleven, waardoor het zedelijk gevoel verzwakt en vervalscht en aan de natuur geweld aangedaan wordt? En als dat waar is, dan worden er tegenwoordig boeken gelezen, die veel slechter en verderfelijker zijn dan het meeste wat in vroeger eeuwen het licht heeft gezien. Ik voor mij aarzel niet om b.v. de ‘Misérables’ van Victor Hugo zulk een slecht boek te noemen, waarin de misdaad verheerlijkt en dieven, ligtekooijen, het slechtste geboefte en de kankers der maatschappij als met een stralenkrans om het hoofd heilig verklaard worden. Zulk een door en door onzedelijk boek kan tevens onwelvoegelijk - maar het kan ook, wat dat betreft, voor het uiterlijk onberispelijk zijn; maar in beide gevallen is het allergevaarlijkst. Een Jean Valjean stuit mij oneindig meer dan Grisbourdon, de muilezeldrijver, Chandos en de geheele dolle troep uit de Pucelle bij elkander, en eene
Fantine, die, na eerst haar haar en hare tanden verkocht te hebben, zich vervolgens, zonder haar en zonder tanden, verhuurt, staat mij meer tegen dan Agnes en Dorothée.
Overigens behoort men onderscheid te maken tusschen de, zeker wel wat ongebonden, maar toch nooit walgelijke en terugstootend gemeene voorstellingen in de Pucelle, die zuiver comisch zijn en enkel moeten dienen om den lezer te vermaken, en de op andere plaatsen voorkomende tooneelen van erger ongebon-
{==486==} {>>pagina-aanduiding<<}
denheid die bepaald tot de satyre behooren, en waarin uitsluitend priesters en monniken de hoofdrol spelen. Zoo men Voltaire kan verwijten dat hij Agnes, Dorothée en andere dames zich een weinig al te vrij in de wereld laat bewegen, dan gaat hij daarmede toch niet verder dan men gewoon is bij anderen door de vingers te zien. Maar de streken van Grisbourdon, Chandos, enz. worden slechts verhaald om de bedrijvers er van bespottelijk en verachtelijk te maken. Zeer veel daarvan moge in strijd zijn met den goeden smaak en met de waardigheid der kunst, - dat laat zich zeker niet ontkennen - maar eene onzedelijke strekking is er niet in 1). Wat waarlijk afschuw en verachting moet wekken, wordt ons wel op schertsenden toon, maar toch volstrekt niet verleidelijk voorgesteld; trouwens het doel der satyre kan dat niet zijn, daar er mede wordt beoogd de bedrijvers van zulke schandelijkheden in verachting te brengen, en op de andere, zuiver comische plaatsen, waar de Dichter volstrekt niets bedoelt dan zichzelf en ons te amuseren, bestaat die onzedelijke strekking evenmin. De Pucelle is zeker geen kinderboek, maar behoort toch evenmin tot die welke een fatsoenlijk man niet gaarne erkent gelezen te hebben.
Strauss heeft evenwel in dit heldendicht, naast de ongodsdienstige strekking, ook nog eene zekere onzedelijke bedoeling meenen te vinden: hij beweert dat Voltaire er vorm en uitdrukking in gegeven heeft aan de overtuiging, welke in den kring, waarvoor hij schreef, heerschte, als zoude de vrouwelijke deugd nooit tegen de verleiding bestand zijn 2). Dit is zeker niet kwaad bedacht; maar de verdienste er van komt waarschijnlijk meer aan Strauss dan aan Voltaire toe: ik betwijfel of deze laatste, terwijl hij de Kerk toetakelde en zichzelf met zijne vrienden vrolijk maakte, wel aan zulk een stellige en abstracte, ik zou haast zeggen Duitsche theorie gedacht heeft. Maar dat daargelaten voor hetgeen het is, moeten wij nu nog wijzen op eene omstandigheid die, in het ongunstigste geval, eene verontschul-
{==487==} {>>pagina-aanduiding<<}
diging voor Voltaire moet blijven: hij heeft de Pucelle niet gemaakt om uitgegeven te worden. Zoo weinig lag dat in zijn plan, dat de mogelijkheid van eene openbaarmaking van het gedicht zijns ondanks hem, gedurende het grootste gedeelte van zijn leven (hij was reeds omstreeks 1730 met dit werk begonnen) telkens de angstigste oogenblikken bezorgde. Want, hoeveel gegronde vrees er ook was voor de verschrikkelijkste gevolgen wanneer dit gedicht het licht zag, bezweek Voltaire toch telkens voor de verzoeking om het aan allerlei menschen, die niet allen zijne vertrouwde vrienden waren, voor te lezen, terwijl zijn vriend Thieriot het te Parijs overal reciteerde. Voltaire's vriendin, Mevrouw du Chatelet, die zelve daarbij doodsangsten uitstond, trachtte vergeefs hem van deze gevaarlijke liefhebberij af te houden; hij kon het niet nalaten. Eindelijk, in 1755, gebeurde eindelijk wat reeds zoolang te voorzien was geweeest; er verscheen eene uitgave van de Maagd van Orléans, naar een gestolen en daarbij ook nog vervalscht afschrift. Het was Voltaire's vijand
Labeaumelle die hem, geholpen door zekeren Maubert, dezen trek gespeeld had. Welke beweegredenen daarbij in het spel kwamen bleek, toen een boekverkooper, Grasset geheeten, bij Voltaire een der gestolen handschriften te koop kwam aanbieden. Voltaire liet Grasset - tot wiens bescherming de beroemde Haller zich vernederde - in de gevangenis zetten, en desävoueerde de valsche uitgave van zijn werk, die niettemin weldra door verscheiden nadrukken, de eene al erger dan de andere, gevolgd werd. Dit bewoog Voltaire eindelijk om, in 1762, zelf eene uitgave in het licht te geven die hij kon erkennen. Daartoe werd het gedicht omgewerkt; het onderging groote veranderingen en, met de bijvoegsels van Labeaumelle en Maubert, werd er verder alles uitgeworpen wat te sterk of onraadzaam scheen. Daarom is het niet ligt met zekerheid te beslissen, wat in de varianten werkelijk niet van Voltaire is, en een onderzoek daaromtrent zou de moeite weinig loonen, daar er toch meer dan genoeg overblijft dat in ieder geval voor zijne rekening komt. Niet het minst gevaarlijk waren de zinspelingen op zekere hooge personen, die men in de eerste uitgaven vond, en waarvan men tot heden toe is blijven beweren dat zij werkelijk van Voltaire zelf zijn, o.a. op Lodewijk XV, op mevrouw de Pompadour, zelfs op Frederik den Groote en anderen, welke plaatsen dan ook eerst voor alles geschrapt en verloochend werden;

{==488==} {>>pagina-aanduiding<<}
iets, waartoe dé schrijver, mijns bedunkens, dan ook alle regt had.
Kan men het nu aan Voltaire al werkelijk met grond ten kwade duiden een gedicht als het onderhavige uitgegeven te hebben, dan zal men toch moeten erkennen dat het geheel iets anders is wanneer hij het slechts geschreven heeft voor zichzelf en voor eenige vrienden, die dachten als hij en er dus evenmin als hij zelf door gekwetst of geërgerd konden worden, en wanneer hij eerst tot eene zooveel mogelijk gecastreerde uitgave is overgegaan, toen dat dringend noodig was om aan het schandaal een einde te maken.

Wij hebben thans met een enkel woord te spreken over een tweede comisch heldendicht van Voltaire; namelijk over ‘La Guerre civile de Genève, ou les amours de Robert Covelle.’ Dit gedicht, uit vijf zangen bestaande, werd door Voltaire geschreven bij gelegenheid van de burgertwist te Genève, waartoe het gebeurde met de ‘Émile’ van Rousseau aanleiding had gegeven. Het was nog veel minder voor de openbaarheid bestemd dan de ‘Pucelle d'Orléans,’ maar het verscheen in het licht door toedoen van Laharpe, die de vele weldaden, hem door Voltaire bewezen, beloonde met hem het handschrift te ontfutselen en het naar Parijs te brengen. Voltaire had evenveel reden om dit werk te willen ondrukken als de beruchte gedenkschriften tegen den koning van Pruissen, waarvan het de tegenhanger is. Men kan er wel zeker van zijn dat Voltaire, zonder de verregaande onbescheidenheid, ja trouweloosheid van zijn beschermeling, dit zijner onwaardig gedicht verbrand zou hebben, gelijk hij de ‘Gedenkschriften’ verbrand heeft 1). De meeste menschen maken zich nu en dan boos tegen iemand of tegen iets, even als Voltaire, maar zij vergenoegen zich dan ten allerhoogste met mondeling uit te varen, hetgeen gewoonlijk niet verhindert dat alles vergeven en vergeten wordt. Maar Voltaire had het zwak van schriftelijk uit te varen in proza en in poësie, en daar hij onmogelijk iets kon schrijven dat geheel onbeduidend was en waaraan zijn genie niet eenige verdienste bijzette, kon hij dan van

{==489==} {>>pagina-aanduiding<<}
hetgeen hij geschreven had, niet zoo aanstonds scheiden, en het ook, wat nog bedenkelijker was, niet voor zich houden: eene gelegenheid om letterkundige lof in te oogsten kon hij niet laten voorbijgaan: dat was bij hem bijna eene monomanie: ziedaar de ware beweegreden van menige handeling van hem, die zijne tegenstanders liever aan boosaardigheid toeschrijven. Voltaire was niet boosaardig; maar hij was buitensporig gesteld op den bijval van anderen, zeer prikkelbaar en zeer onvoorzigtig. In plaats van zijn geschrijf dadelijk in het vuur te werpen, las hij het aan iedereen voor; hij liet het slingeren; het viel dan natuurlijk meest altijd in verkeerde handen, en als zijn gemoed dan verzacht werd en het berouw - dat werkelijk nooit uitbleef - kwam, dan was het te laat. Ziedaar wel geene regtvaardiging, maar toch, eene, mijns inziens, niet verwerpelijke verontschuldiging ook voor de ‘Guerre de Genève.’
Dit gedicht is hoofdzakelijk eene uiterst bittere satyre tegen J.J. Rousseau waarin zich eene, wel niet onverklaarbare maar toch onmogelijk te billijken hartstogtelijke woede lucht geeft. Letterkundige waarde heeft dit stuk weinig: het is niet comisch maar treurig en onbehagelijk even als de stemming waardoor het is ingegeven. Men kan het eigenlijk geene satyre noemen, daar het alle fijnheid mist en niets minder dan delicaat is: de schrijver maakt zijn vijand niet belagchelijk maar afschuwelijk en gebruikt daarbij de afkeerwekkendste beelden en voorstellingen: het talent van Voltaire, zeker nooit zoo slecht gebruikt als hier, dient slechts om den indruk er van zeer sterk en pijnlijk te maken 1). Want dat talent verloochent zich zelfs hier niet, en op enkele plaatsen vertoont het zich zelf in zijn gewonen glans:

{==490==} {>>pagina-aanduiding<<}
men vindt in dit gedicht eenige gelukkige invallen en welgeslaagde verzen die weder van het talent van den dichter der Pucelle getuigen. Zoo b.v. is er een fijne schets op te merken in het verhaal van de manier, waarop de Geneefsche dame Catherine, wanneer zij met haren minnaar schipbreuk heeft geleden en als drenkelinge aan wal gebragt is, uit hare bezwijming wordt bijgebragt: haar wanhopige minnaar geeft haar kussen en een dronken geneesheer geeft haar wijn te drinken; niets helpt; maar wanneer een rijk Engelschman, die toevallig voorbij komt, haar eene beurs met geld in de hand geeft, komt zij oogenblikkelijk bij 1). In den 2den zang maakt Voltaire, in anderhalven versregel, het volgende compliment aan het protestantisme:

‘Genève imite Rome, 
Comme le singe est copiste de l'homme’ 2). 

Onder de welgeslaagde verzen, die ook uit dit gedicht aangehaald kunnen worden, behooren de volgende, waarin sprake is van boeken:

‘Tout ce fatras fut du chanvre en son tems, 
Linge il devint par l'art des tisserands, 
Puis en lambeaux les pilons le pressèrent; 
Il fut papier: cent cerveaux à l'envers 
De visions à l'envi le chargèrent; 
Puis on le brûle: il vole dans les airs, 
Il est fumée aussi bien que la gloire, 
De nos travaux voilà quelle est l'histoire: 
Tout est fumée, et tout nous fait sentir 
Ce grand néant qui doit nous engloutir’ 3) 

Eindelijk moet nog worden opgemerkt dat Voltaire's vijanden zelfs hier, waar zooveel te zeggen was, toch nog niet tevreden geweest zijn met de waarheid te zeggen: zelfs hier hebben zij meer uitgehaald dan er in was. Bij voorbeeld heeft men Voltaire hevig verweten dat hij Doctor Tronchin, zijn vriend en genees-
{==491==} {>>pagina-aanduiding<<}
heer, dien hij zelf anders tot in de wolken verhief, ook al in dit gedicht belagchelijk had gemaakt; maar als men de regels, die op Tronchin betrekking hebben, leest, dan zal men erkendat daarin niets beleedigends te vinden is, al wordt er met den Doctor, die zich inderdaad niet zeer handig gedragen schijnt te hebben, een weinig den spot gedreven 1).

Ten slotte hebben wij te dezer plaatse nog te vermelden het ‘Poème de Fontenoy’, een soort van heldendicht, waarin de overwinning, in 1745 door de Franschen, onder de oogen van Lodewijk XV op de engelschen behaald, wordt bezongen. Voltaire, toenmaals in zijne periode als Hofdichter, zette zich, op het eerste berigt daarvan, aan het werk en schreef, met geweldige overhaasting, dit gedicht, hetwelk hij, bij elke nieuwe uitgave, nog veranderde en bijwerkte: eerst na zes of zeven zeer kort op elkander volgende uitgaven achtte hij het voltooid. Ieder persoon van eenig aanzien, die bij den slag tegenwoordig was geweest, verzocht den dichter, als eene groote gunst, om bij zijn naam in het gedicht vermeld te worden, en Voltaire gaf, uit beleefdheid, daaraan zooveel mogelijk gehoor. De Dichter Roy, die een paskwil op dit werk van Voltaire schreef, liet den pastoor van Fontenoy klagen:

‘On m'a fait encore d'autres torts: 
Un fameux Monsieur de Voltaire 
A donné l'extrait mortuaire 
De tous les seigneurs qui sont morts’ 2). 

En het had er waarlijk veel van. Alle latere aanvulling en verbetering strekte slechts om steeds duidelijker te doen uitkomen dat dit gedicht een gelegenheidsstuk was en anders niets:

{==492==} {>>pagina-aanduiding<<}
een soort van berijmd bulletin of officieel dagbladartikel; kunstwaarde heeft het weinig of niet, gelijk trouwens in den aard der zaak ligt. Het is waarlijk gelukkig dat Voltaire het zoo spoedig met het hof te kwaad gekregen heeft, want de korte tijd gedurende welken hij er aan verbonden was, is - gelijk ons later nog meer zal blijken - in een letterkundig opzigt niets minder dan schitterend voor hem geweest.
(Wordt vervolgd.)


{==493==} {>>pagina-aanduiding<<}

Schimmel en gist.

Door K. van Tuinen, Hz.

De planten spelen eene gewichtige rol in de huishouding der natuur. Zij vormen uit de bestanddeelen van water, lucht en verweerde mineralen, organische verbindingen van koolstof met water-, zuur- en stikstof, waaruit de lichamen van alle levende wezens, van de planten zelven zoowel als van de dieren worden opgebouwd.
De plantenwereld alleen is in staat deze stoffen te vormen, welke door de dieren gebruikt worden om zich te voeden, doch na hun dood terugkeeren tot enkelvoudige anorganische verbindingen. Doch ook de planten zelven, als zij sterven, ontbinden zich in deze bestanddeelen, zoodat zij dan eigenlijk hetzelfde proces als de dieren doorloopen. Men houde echter hierbij in het oog dat deze omzetting, welke de groote oorzaak is van het aanwezen der organische schepping, alleen den groenen planten eigen is. Zij is de verrichting van het chlorophyllum, d.i. van de groene kleurstof uit het bladgroen. Dit is zoo waar, dat de niet groene deelen dezer planten in geenen deele geschikt zijn om voor organisatie geschikte stoffen te vormen. Men kan ze beschouwen als de voorraadschuren, waarin de in de groene deelen gevormde stoffen als reservevoedsel worden bewaard.
Als men van de plantenwereld spreekt, denkt men gewoonlijk aan de groen gekleurde of groen bebladerde planten. Zij maken echter slechts een, al is het dan ook niet onaanzienlijk, deel

{==494==} {>>pagina-aanduiding<<}
daarvan uit. Eene menigte gewassen missen het bladgroen, onder welke omstandigheden zij ook mogen leven. Zij hebben zelfs niet eene daarmede overeenkomstige kleurstof. Het is haar geheel onmogelijk de anorganische bouwstoffen te verwerken. Even als de dieren bouwen zij zich zelven op uit organische stoffen, die van groene planten afkomstig zijn. Zij kunnen zich niet ontwikkelen in een grond, welke uit de verweering der gesteenten ontstond, en met water en lucht in aanraking is; zij vorderen, als bodem, van planten en dieren afkomstige organische lichamen. Daarom worden zij gevonden of op levende organismen zelven, als parasieten, of op afgestorvene en rottende deelen daarvan, als saprophyten.
Vele klassen en afdeelingen van het plantenrijk leveren haar aandeel tot deze bladgroenlooze vegetatie. Bloemendragende, nooit groen gekleurde woekerplanten worden in groote vormverscheidenheden in de heete luchtstreken gevonden; voor onze streken zijn echter de bremrapen (Orobancheeën) op de wortels van hennip, tabak, klaver, enz. en het warkruid (Cuscuta) dat b.v. dikwijls op de stengels van vlas gevonden wordt, bekende voorbeelden. Ook onder de Ericaceeën, Gentianaceeën, Orchidaceeën en andere worden bladgroenlooze saprophyten gevonden. Bekend is bij ons het stofzaad (Monotropa Hypopitys L.) groeiende op humusrijken boschgrond.
Echter, de niet bloemdragende (Cryptogamische) gewassen leveren verreweg het grootste aantal bladgroenlooze soorten; men bestempelt ze gewoonlijk allen te zamen - hoewel niet zeer juist - met den naam van Zwammen. Wij zullen voorloopig dezen naam behouden om dien later te verbeteren.
Ieder, die slechts eenmaal in het vochtige najaar den boschgrond met aandacht heeft aanschouwd, zal zich hebben kunnen overtuigen, dat onder de zwammen een groot aantal vormen en individu's voorkomen. En toch is de groote verscheidenheid, welke reeds eene oppervlakkige beschouwing doet kennen, slechts een klein deel van het geheel; de meeste zwammen toch zijn mikroskopisch klein, en met het bloote oog moeielijk of zelfs in het geheel niet waar te nemen. Het is niet mogelijk eene nauwkeurige opgaaf te doen van het aantal soorten van zwammen. Wanneer men echter bedenkt, dat aan zeer vele bloemendragende planten minstens één zwam als parasiet of saprophyt toekomt, en men hierbij voegt de soorten niet op bloemendragende

{==495==} {>>pagina-aanduiding<<}
gewassen voorkomende, zoo is het in 't geheel geene overdrevene schatting, wanneer men het aantal soorten der nu levende zwammen gelijk stelt met het aantal der bloemendragende planten, d.i. omstreeks 150,000, waarbij men nog dient in het oog te houden dat het aantal individu's der meeste zwamsoorten niet achterstaat bij dat der bloemendragende gewassen. Men kan dus zonder fout gerust aannemen, dat de zwamvegatie minstens even rijk en menigvuldig is als die der bloemendragende en bladgroen bevattende planten, hoewel zij in massa bij deze aanmerkelijk verschilt. Zij is daarenboven overal verbreid; hare leden nestelen zich overal op, tusschen en nevens die der andere; ja zelfs is er bijna geen plaats waar zich organische lichamen bevinden, welke niet ook tevens tot verblijfplaats van zwammen dient.
Hieruit kan men reeds besluiten, dat eene zoo rijke en verbreide groep van organismen op eene of andere wijze krachtig ingrijpt in de huishouding der natuur. Doch ook eene nadere beschouwing toont aan, dat er werkelijk zulk een ingrijpen plaats vindt. Men zou dit de politiedienst der zwammen kunnen noemen.
De parasietische zwammen overvallen het eerst afzonderlijke individu's, meestal die, welke tot hare voeding geschikt zijn. Door middel harer kiemen gaan zij op nieuwe individu's over, en daarna wederom op afzonderlijke, zoolang deze verstrooid tusschen soorten leven, welke den parasieten onverschillig zijn. 't Spreekt van zelf dat de door parasieten overvallen individu's ziekelijk worden, en dat hun afsterven wordt bespoedigd. Hoe meer eene soort, welke een parasiet voedt, zich vermeerdert, des te lichter zal de parasiet en de door hem veroorzaakte ziekte van het eene individu op het andere overgaan, en de ziekte het karakter eener epidemie aannemen. De epidemische ziekten van vele kultuurplanten, waarmeê wij groote uitgestrektheden gronds bebouwen, maar ook van zeer vele wild groeiende planten, waarop gewoonlijk minder acht wordt geslagen, zijn hiervan bekende voorbeelden; eene groote menigte van rupsen, vliegen, enz. worden jaarlijks door parasietische zwammen gedood. De politiedienst der parasieten heeft dus ten doel, de al te sterke vermeerdering van enkele gezellige soorten ten koste van anderen tegen te gaan.
Deze werkzaamheid heeft echter weinig te beteekenen in vergelijking van de verwoestende kracht der op doode organische zelfstandigheden vegeteerende saprophyten.

{==496==} {>>pagina-aanduiding<<}

Wanneer doode organische lichamen bij eene bepaalde temperatuur en tegenwoordigheid van water aan de dampkringslucht zijn blootgesteld, vervallen de samengestelde organische verbindingen, waaruit zij gedurende het leven bestonden, tot meer enkelvoudige. Het einde hiervan is de verrotting: de organische zelfstandigheid verdwijnt, dewijl zij, tot koolzuur, water en ammoniak verbrand, in de omringende lucht ontwijkt, terwijl de betrekkelijk geringe hoeveelheid onbrandbare (minerale) bestanddeelen als asch achterblijven. De verrotting begint meest met, en wordt voorbereid door splitsingen in verbindingen, welke eenvoudiger zijn dan de oorspronkelijke, voor organisatie geschikte, maar verschillen van de latere verrottingsproducten. Wij noemen deze laatst vermelde splitsingen verrotting en gisting, namen welke aan geene scherp omschreven begrippen beantwoorden, hoewel het dagelijksch leven, naar de zich splitsende zelfstandigheden, en de eigenschappen van zekere splitsingsproducten er een onderscheid tusschen maakt; men zegt alzoo, de most gist en oud vleesch verrot.
Op zeer verschillende wijzen laten zich de gistings- en verrottingsprocessen in het laboratorium te voorschijn roepen. Ook in de natuur komen ze op verschillende wijzen tot stand. Ziet men echter nauwkeurig toe, dan blijkt, wat hier slechts aangeduid, doch later nader besproken kan worden, dat verreweg de grootste menigte dezer verschijnselen feitelijk opgewekt en onderhouden worden door het vegetatieproces van de zich overal in het voor ontbinding geschikte materiaal neerzettende zwammen. Zonder deze werkzaamheid der zwammen zouden zich de doode dier- en plantenlichamen, slechts langzaam oxydeerende, op de aard-oppervlakte ophoopen tot massa's, welke alsdan alle leven zouden verhinderen, in plaats van spoedig voor nieuwe generatiën plaats te maken, en tegelijk koolzuur, water en ammoniak, de voedingsstoffen van al wat leeft, in de circulatie terug te geven.
Iedere zwamvorm of soort heeft, evenals iedere andere dieren plantensoort zijn eigen levensvoorwaarden, hoewel er ook dikwijls verschillende soorten denzelfden bodem bewonen. Vele soorten veroorzaken in dezelfde vloeistoffen dezelfde ontbindingsverschijnselen, terwijl weer andere bijzondere ontbindingswerkingen teweeg brengen. De naar den vorm verschillende soorten kunnen zich in dit opzicht verschillend gedragen en omgekeerd.
De tot nu toe kortelijk vermelde physiologische eigenaardig-
{==497==} {>>pagina-aanduiding<<}
heden, de menigvuldigheid en ook de dikwijls wonderbare vorming en ontwikkeling der vormen, geven in ieder geval aan de zwammen een hoog wetenschappelijk belang, ook zijn vele voor de menschelijke huishouding belangrijk. Vele onder onze kultuurplanten worden door parasietische zwammen ziek en vernietigd; andere zijn gevaarlijk voor nuttige dieren b.v. de zijderups; ja zelfs het menschelijk lichaam wordt door hen bedreigd. Eene menigte gistings- en verrottingsverschijnselen spelen in het menschelijk leven eene gewichtige, deels gevaar en verderf, deels nut aanbrengende rol en deze verschijnselen worden door zwammen bevorderd. Veel is in deze verschijnselen verklaard. Het vinden en zorgvuldig bestudeeren der aan hen deelhebbende zwammen heeft daartoe veel bijgedragen. Geen wonder dus dat men nu overal waar ziekten en ontbindingen plaats hebben, naar zwammen zoekt, en zeer dikwijls in blinden ijver het eerste het beste gevonden lichaampje dat op eene zwam gelijkt, zonder aarzelen voor den misdadiger verklaart, die eene reeks van tot nu toe raadselachtige verschijnselen moet hebben te weeg gebracht.
Deze zwammenjacht onzer dagen en de vele daarbij opgeworpen meeningen, doen menigeen, die onbevooroordeeld belang stelt in de studie der natuur, dikwijls vragen, wat men dan toch eigenlijk zeker weet van het leven en de werkingen der zwammen. Wij zullen beproeven hierop een zoo veel mogelijk voldoend antwoord te geven.
Voor alle dingen is het noodig, wil men de werkingen beoordeelen, welke een levend organisme door zijn levensproces te weeg brengt, dit organisme zelf, zijn vorm en ontwikkeling te kennen. Op de beschouwing daarvan zal dus ook hier bijzonder worden gelet. Dit is echter eene langwijlige en onaangename taak. Vele zwammen toch doorloopen eene zeer samengestelde ontwikkeling, terwijl dikwijls de eene of andere soort onder verschillende vormen optreedt, die elkander wederkeerig in het leven roepen, of voortplantingswerktuigen van verschillenden bouw doen zien, gevormd als zij zijn in meer of minder regelmatige volgorde bij hetzelfde individu. Meer dan genoeg om te doen gevoelen, dat de meeningen over de ontwikkeling bij gezellig groeiende vormen zeer uiteenloopen, en men genoodzaakt wordt die te bespreken, om een helder inzicht in vragen van algemeen belang te verkrijgen. Om dit alles echter met de voor de duidelijkheid noodige uitvoerigheid uit een te zetten, zou de

{==498==} {>>pagina-aanduiding<<}
voor deze verhandeling beschikbare ruimte veel te klein zijn, zelfs al wilde men ze beperken tot de hoofdrepresentanten der gezamenlijke zwamgroepen. Wij zullen ons dus bepalen tot een klein aantal voorbeelden en kiezen daarvoor de bewoners van doode organische lichamen, in het dagelijksch leven schimmel en gist genaamd.
Schimmel en gist zijn geene wetenschappelijke begrippen; eene scherp omschrevene definitie van beide namen kan men er niet voor vinden. Willen wij iets geven wat eenigszins op eene definitie gelijkt, zoo kunnen wij ons houden aan de praktijk van het dagelijksch leven, en met den eersten naam de vlokkige, draderige zwamvormen bestempelen, welke voorkomen op in ontbinding verkeerende organische lichamen; met den naam gist, die welke zich in en op genoemde lichamen bevinden, als wolkige of vuile neêrslagen of overtreksels. De eersten bestaan uit lange draadvormige vertakte buisjes, of evenzoo gevormde reeksen van vastvereenigde cellen; de laatsten meest, alhoewel niet altijd, uit opeenhoopingen van onderling vrije of los vereenigde korte celletjes.
De beschouwingen over deze nu iets nader omschreven voorwerpen, moeten wij eveneens beperken. Dezelfde redenen, die boven zijn aangevoerd, verbieden ons de geheele rij van bekende vormen, in het dagelijksch leven schimmel en gist genaamd, te behandelen. Wij kunnen daarom slechts eenige voorbeelden er aan ontleenen, en kiezen als zoodanig, om licht te begrijpen redenen, de algemeenst voorkomende, om dan tevens de zoogenaamde zwamvragen onzer dagen te bespreken.
Het vervolg dezer beschouwingen zal verklaren, waarom wij met de schimmelvormen beginnen.
In ieder huishouden is de schimmel, welke bijzonder gaarne tiert op ingemaakte vruchten, en den naam draagt van Aspergillus glaucus of ook wel Eurotium herbariorum eene veel voorkomende ongenoode gast. Voor het bloote oog doet zij zich kennen als eene wollige, vlokkige bedekking der onderlaag, eerst zuiver wit, zich allengs bedekkende met kleine, fijn gesteelde, grauwgroene of zwartgroene, stoffige kopjes. Bij nader mikroskopisch onderzoek blijkt het, dat de zwam hoofdzakelijk bestaat uit zich rijkelijk vertakkende fijne draden, deels in de onderlaag verbreid en deels schuin boven deze verheven. Zij zijn cilindervormig met afgeronde einden, en zijn door tusschenschotten in lang uitgerekte leden

{==499==} {>>pagina-aanduiding<<}
verdeeld. Ieder van deze heeft de eigenschappen, welke eene cel kenmerkt. Door een teedere structuurlooze wand omgeven bestaat de inhoud uit eene slijmerige, fijnkorrelige stof, waaraan de cellenleer den naam geeft van Protoplasma. Deze stof vult dan eens de geheele celruimte, of bevat holten met een waterachtig vocht gevuld (vacuolen genaamd), welke zich vermeerderen wanneer de cel ouder wordt. Gewoonlijk zijn alle deelen kleurloos. De groei der draden in de lengte geschiedt door gestadigen aangroei hunner uiteinden, die steeds voortgroeien, terwijl er in hunne nabijheid steeds nieuwe tusschenschotten ontstaan. De vertakkingen doen zich voor als zijdelingsche uitzettingen van den hoofddraad; eenmaal aanwezig vergrooten zij zich door de reeds beschrevene aangroeiing hunner uiteinden. Hun groei is tot op eene zekere hoogte onbegrensd.
De beschrevene in rottende stoffen verbreide draden zijn de eerst voorhanden leden der zwam, en blijven zoolang zij leeft aanwezig om voedingsstoffen op te nemen en te verwerken.
Dit is het Mycelium, dat bij de meeste zwammen voorkomt, en onder verschillende vorm en grootte de eigenschappen van bouw en groei vertoont, die boven zijn aangegeven. Het is daarom onnoodig hierop later terug te komen.
Uit de oppervlakkige draden van het mycelium onzer zwam ontspringen behalve de beschrevene, talrijke takken, welke hare Vruchtdragers (beter Conidiëndragers) genoemd worden. Zij zijn meestal dikker dan de myceliumdraden en slechts bij uitzondering vertakt of van tusschenschotten voorzien. Zij verheffen zich nagenoeg loodrecht naar boven, en bereiken hoogstens eene lengte van ½ m.m. Maar daarbij bepaalt zich ook hun groei. Hun vrij bovenst uiteinde zwelt kogelvormig op, en uit de geheele bovenste helft dezer opzwelling ontspringen dicht naast elkander straalswijs divergeerende uitstulpingen, die langwerpig van vorm zijn. Hunne lengte komt ongeveer overeen met den radius, of bij zwakke voorwerpen met den diameter van hunnen kogelvormigen drager. Deze straalswijs divergeerende uitstulpingen zijn de directe voortbrengsters en draagsters van de voor de voortplanting dienende cellen, van Sporen of Conidiën; men noemt ze Sterigmata. Aan den top van ieder sterigma ontstaat vervolgens eene kleine rondachtige verhevenheid, met sterk vernauwde basis aan het sterigma vastzittende. Zij is steeds met protoplasma gevuld, zwelt meer en meer op, en scheidt zich

{==500==} {>>pagina-aanduiding<<}
na eenigen tijd, door middel van een tusschenschot als eene zelfstandige cel - spore of conidië - van het sterigma af. Op de vorming dezer eerste spore volgt aan hetzelfde sterigma spoedig eene tweede, hierop eene derde enz. Iedere later ontstane schuift hare voorgangster in de richting der lengteas van het sterigma voort, naar mate zij zelve groeit. Alle door een sterigma achtereenvolgens gevormde sporen blijven een tijd lang aan elkander verbonden. Bij gevolg draagt ieder sterigma op zijnen top een keten van sporen, waarvan de verst van het sterigma staande de oudste zijn. Bij normale exemplaren stijgt het getal leden eener zoodanige keten tot op 10 en daarboven. Alle sterigmata ontstaan gelijktijdig, en houden bij de sporenvorming gelijken tred. De kogelvormige schedel des dragers is derhalve ten slotte bedekt door een dicht hoofdje van straalswijs gerangschikte sporenketens. Na haren aanleg groeit iedere spore nog een tijd lang voort en scheidt zich eindelijk van de naast aanliggende af. De bovenvermelde grauwgroene stof wordt veroorzaakt door de gezamenlijke sporen, welke zich hebben afgescheiden.
Het beschreven proces der sporevorming, waarbij eene uitstulping van het sterigma zich tot eene zelfstandige sporecel afzondert en ten slotte los geraakt, wordt afsnoering genoemd. In het ons bezig houdende geval worden dus de sporen in rijen achtereenvolgens op de einden der sterigmata afgesnoerd. Ook deze uitdrukking zal in het vervolg dikwijls moeten worden gebezigd. De rijpe conidië is eene kogelvormige of breede eivormige cel, meest omstreeks 1/95 m.m. groot, gevuld met kleurloos protoplasma, en voorzien van een bruinachtigen, fijn wratachtig gestippelden wand.
Hetzelfde mycelium dat de conidiëndragers vormt, brengt, wanneer deze het einde hunner ontwikkeling nabij zijn, bij normalen groei, eene tweede soort van vruchtdragers voort. Het zijn de dragers der Vruchthouders. Bij het begin van hun ontstaan zijn het teêre dunne, met het bloote oog niet afzonderlijk te onderscheiden takjes, welke na spoedig voleindigden lengtegroei hun uiteinde kurketrekkersgewijs in meest 4-6 windingen beginnen te krommen. De windingen naderen elkander al meer en meer, totdat ze ten slotte elkander aanraken. Het geheele uiteinde is alzoo van den vorm eens kurketrekkers in dien eener holle schroef overgegaan. In en aan de schroefvormige lichamen hebben er nu meer samengestelde veranderingen plaats, welker afzonderlijke

{==501==} {>>pagina-aanduiding<<}
beschrijving hier te ver zoude voeren. Wij merken daarom slechts op, dat zij moeten worden beschouwd als een voortplantingsproces met behulp van geslachtswerktuigen. Uit het schroefvormige lichaam vormt zich spoedig een kogelvormigen bewaarder (vruchthoudern), bestaande uit een dunnen, door een laag van teere cellen gevormden wand, en eene door deze omgevene dichte massa van vast ineengegroeide cellenrijen. Het kogelvormige lichaam groeit zoo lang voort, onder vergrooting van al deze deelen, dat het, wanneer het rijp is, met het bloote oog juist is waar te nemen. Het buitenste der wand wordt dan tamelijk vast en geel van kleur. De cellen der binnenste massa worden voor het grootste deel - een gedeelte wordt ten voordeele der anderen opgelost - sporenvormende blazen (Sporeblazen, Asci), dewijl zij zich van het omringende losmaken, een breeden eivorm aannemen, en er in het binnenste van ieder acht sporen ontstaan. Deze sporen vullen al spoedig de ruimte der blaas geheel. Zijn zij volkomen rijp dan verdwijnt de laatste. De wand des vruchthouders wordt broos, en uit de door aanraking licht ontstaande scheuren banen zich de kleurlooze rondachtige sporen een weg naar buiten.
Met het rijp worden der vruchthouders verkrijgt het mycelium gewoonlijk eene gele of geelroode kleur, en dus het geheele zwam-overtreksel een geheel ander aanzien. De groei van het mycelium is dan geëindigd. Andere bepaald gekarakteriseerde ontwikkelingsprodukten dan de beschrevene komen niet voor, wel echter zeer dikwijls onvolkomen ontwikkelde en wonderlijk gevormde conidiëndragers, die als zoodanig gemakkelijk te herkennen zijn.
Tot hiertoe is de uitdrukking sporen, zonder nadere verklaring gebezigd. Zij beteekent hier en elders cellen, die zich van de moederplant losmaken, nieuwe individu's worden, en niet door geslachtelijke voortplanting ontstaan. De vruchthouders zijn, zooals reeds is gezegd, producten van rechtstreeksche geslachtelijke voortplanting, de daarin gevormd wordende asci niet. Zij ontstaan hierin middelijk. De sporen worden achter in de asci zonder sexueele bevruchting gevormd, zoodat de naam volgens de gegevene definitie daarop toepasselijk is. Wij vinden hier alzoo bij ééne soort tweeërlei sporen, de in de blazen gevormde en de door de sterigmata in rijen afgesnoerde. Even als in andere gevallen is het dus noodzakelijk beide soorten door bijzondere

{==502==} {>>pagina-aanduiding<<}
namen van elkander te onderscheiden, en men is overeengekomen, de door de vrije dragers afgesnoerde sporen Conidiën en de andere Blaassporen of Ascosporen te noemen.
De dragers van beiderlei sporen worden achtereenvolgens door hetzelfde mycelium gevormd. Bij oplettend onderzoek ziet men dikwijls beide nevens elkander uit een myceliumdraad ontspringen. Dit is echter niet altijd zeer gemakkelijk bij de dikwijls dichte, verward door elkander heen gegroeide draden eener zwamzode, en door hare teerheid en breekbaarheid. Voordat men wist dat zij bij elkander behoorden, hield men de vruchthouders en conidiëndragers voor organen van twee verschillende zwamsoorten, en noemde de met de vruchthouders overeenkomende, Eurotium, de andere Aspergillus - dit is de oorzaak van den dubbelen naam.
De volledige vormontwikkeling eener zwam hangt natuurlijk even als bij ieder ander organisme van bepaalde uiterlijke voorwaarden af. Zijn deze slechts gedeeltelijk aanwezig, zoo blijft de ontwikkeling onvolkomen. Dit is de oorzaak dat men niet zelden aan onze Aspergillus slechts conidiëndragers vindt, zonder vruchthouders; de laatste komen stellig niet te voorschijn wanneer zij gebrekkig worden gevoed. Het tegengestelde geval, dat het mycelium alleen vruchthouders en geene conidiën voortbracht, is niet bekend en komt waarschijnlijk nooit zoor.
Ten slotte moeten wij nog de sporen onzer zwam doen kennen als cellen, dienende tot de voortplanting. Zaait men beiderlei sporen op eene geschikte onderlaag, zooals suikerwater, vruchtensappen of de vochtige oppervlakte der door volwassen zwammen bewoonde lichamen, dan kiemen zij, d.w.z. zij zwellen spoedig aanmerkelijk op, en zenden, even als de meeste zwamsporen, naar een of twee zijden een buisvormig cilindrisch aanhangsel uit, kiembuis genoemd, waarin het protoplasma der spore langzamerhand stroomt, en welke bij toereikende voeding spoedig tot een myceliumdraad, bezittende de bovenvermelde eigenschappen, aangroeit. Deze brengt dan weer eerst condiëndragers, en later vruchthouders voort. De producten van beiderlei sporen verhouden zich ten dien opzichte volkomen op dezelfde wijze.
Wat het voorkomen van Aspergillus glaucus betreft, deze bevindt zich op doode plantendeelen, bij voorkeur op de bovenvermelde in bijzonder welige ontwikkeling; bovendien ook nog

{==503==} {>>pagina-aanduiding<<}
op andere doode organische lichamen van verschillenden aard. Ook is zij eenige malen gevonden in ziekelijke organen van levende dieren en menschen, vooral in den uitwendigen gehoorgang van oorlijders, in de luchtwegen van vogels enz. Als parasiet, die gezonde levende lichamen bezoekt en ziek maakt, is zij niet bekend. In de laatst vermelde plaatsen is zij ook altijd slechts conidiënvormend gevonden, nooit met vruchthouders. Dezelfde plaatsen worden ook door andere op Asp. glaucus gelijkende vormen bewoond, van welke eenige als wel te onderscheiden soorten de namen Asp. niger, Asp. repens enz. hebben verkregen.
Als tweede voorbeeld zullen wij Botrytis cinerea beschrijven. Wij zullen zien dat deze zwam op velerlei stoffen zeer dikwijls voorkomt. Om later aan te voeren redenen zullen wij ons echter voorloopig uitsluitend tot eene daarvan bepalen, waarop zij zich altijd bevindt, namelijk op doode, vochtig liggende bladen van den wijnstok. In het bruin wordend weefsel dezer bladen verbreidt zich haar mycelium, dat wezenlijk denzelfden bouw en groei vertoont, uitgenomen eenige geringe niet noemenswaardige specifieke eigenaardigheden, als de reeds beschrevene myceliumdraden van Aspergillus. Behalve de in het bladweefsel verbreide draden ontstaan er aan het mycelium sterke meest trosvormig vereenigde vertakkingen, die zich uit het blad loodrecht naar buiten begeven. Het zijn conidiëndragers. Zij worden nagenoeg 1 m.m. lang, en verdeelen zich door successievelijk ontstaande tusschenschotten in eenige lang uitgestrekte cilindrische cellen, hun lengtegroei staat dan stil en aan de topcel ontspringen 3-6 takken, welke rechthoekig op haar staan. De onderste dezer takken zijn het langst, en hieraan ontstaan, wederom onder hun uiteinde, een of meer korte zijtakjes. Hoe verder naar boven des te korter en minder vertakken zij zich. De bovenste zijn in het geheel niet vertakt. Hare lengte overtreft nauwelijks de breedte des hoofdstams, en er ontstaat een stelsel van gelede takken, die in het klein den vorm vertoonen van een bloem- of druiventros. Bij alle takjes houdt de lengtegroei spoedig op; dicht hij de hoofdstam ontstaat een tusschenschot en hunne binnenste ruimte is dan daarvan afgescheiden. Op dit tijdstip ongeveer zwellen alle uiteinden, ook dat des hoofdstams, blaasvormig op, en op de bovenste vrije helften van iedere opzwelling komen, wederom gelijktijdig, nevens elkander verscheidene - omstreeks 6-10 - fijne aanhangsels te voorschijn, die

{==504==} {>>pagina-aanduiding<<}
spoedig aangroeien tot ovale, met steelvormig versmalde basis aan hunnen drager vastzittende, met protoplasma gevulde blaasjes. Zij maken zich eindelijk van hun steeltje los door vorming van een tusschenschot en snoeren zich af, zooals bij Aspergillus reeds is verklaard. De afgesnoerde celletjes zijn de conidiën onzer zwam. Nimmer vormen er zich meer dan één op ieder steeltje. Is hare vorming in de geheele tros voltooid, dan zijn de takjes, waaruit deze was samengesteld, van hun protoplasma beroofd, dat door de conidiën is verbruikt. Dit is eveneens het geval met het door een tusschenschot afgesloten eind des hoofddraads. De dunne wand dezer deelen krimpt nu in en wordt onkenbaar; alle conidiën der tros naderen tot elkander en vormen een los op den drager zittend stofhoopje, dat licht verstuift. Brengt men ze in water dan vallen ze dadelijk gezamenlijk af; van hare draagtakjes vindt men slechts sporen der ledige, verscheurde, dunne huid, en slechts de vroegere aanhechtingsplaatsen dezer laatste zijn duidelijk aan den hoofddraad waar te nemen als cirkelronde, meest iets naar boven toe gewelfde vlakjes.
Doch hiermede is de ontwikkeling des hoofddraads nog niet geëindigd. Hij blijft vast en tot op zijn door een tusschenschot afgesloten conidiën vormend eindstuk, met protoplasma gevuld. Zoodra de eerste tros rijp is, spitst zich het zich onder het tusschendek bevindende stuk toe, en schuift het ineengekrompen eindlid ter zijde. Dit groeit ter hoogte van 1-2 trossen in de lengte voort, staat in groei stil en ontwikkelt zich dan tot een, aan den eersten gelijkvormigen, tweeden tros. Deze wordt later evenals de eerste doorgroeid. Een derde tros volgt en op deze wijze kunnen er aan denzelfden draad, achtereenvolgens, eene menigte trossen ontstaan. Alle trossen zijn zeer los aan den hoofddraad verbonden, en vallen dus bij schudding of toetrede van water gemakkelijk af, waarbij dan tevens de conidiën vrij worden. Het spreekt van zelf dat de draad bij elke doorgroeiing iets langer wordt; bij welig groeiende exemplaren kan hij de lengte van 2 m.m. bereiken. De wand des draads wordt reeds bij de vorming van den eersten tros, van onderen af beginnende, vast en bruin, slechts het groeiende en trosvormende uiteinde blijft steeds kleurloos. Uitgenomen de vergankelijke trosjes, blijft de draad bij al deze veranderingen onvertakt; tenzij dat er hier en daar aan de doorgroeiingsplaatsen, vooral aan de onderste, één of twee tegen-
{==505==} {>>pagina-aanduiding<<}
over elkander staande, stevige, zich even als de hoofddraad verhoudende takken voor den dag komen.
In het, in het blad woekerende mycelium, ontstaan dikwijls nog andere producten, Sclerotiën. Zij gelijken op een knolvormig dicht weefsel van myceliumdraden. Hunne vorming begint aldus: hier of daar, meestal ofschoon niet altijd, in de bladnerven, vertakken de myceliumdraden zich ongemeen rijk; de takjes groeien tot een vast lichaam ineen, en sluiten de verschrompelde deelen van het bladweefsel dikwijls in. Het geheele lichaam zwelt op tot meer dan de dikte van het blad, en verheft zich wratvormig boven deszelfs oppervlakte. De vorm wisselt zeer af, van rond tot smal spoelvormig, ook is de grootte zeer verschillend, van af ½ m.m. tot eenige m.m. in diameter. In het begin kleurloos zijnde, worden de buitenste één of twee cellenlagen spoedig bruin tot zwart, terwijl de vorm ronder wordt. Het lichaam wordt bij gevolg door eene rondcellige zwarte schorslaag omgeven, en is door het omliggende bladweefsel begrensd. Het weefsel binnen de schors blijft kleurloos, het is een verward vlechtwerk van zwamdraden, die langzamerhand een vaste kraakbeenharde wand verkrijgen. Het met het zwart worden der schors rijp zijnde sclerotium laat gemakkelijk los van de plaats waar het is gevormd, en blijft bestaan wanneer het blad verrot.
De sclerotiën zijn organen bestemd om, na een schijnbaren rusttoestand, nieuwe vruchtdragers voort te brengen. Zij zijn in dit opzicht te vergelijken met de knollen en wortelstokken der hoogere planten.
De tijd wanneer zich de sclerotiën, waarvan hier sprake is, gewoonlijk ontwikkelen, is het najaar, nadat de bladeren van den wijnstok zijn afgevallen. Zoolang het niet vriest ontstaan er gestadig nieuwe. Zij zijn binnen weinige dagen rijp. Wanneer de vorst invalt kunnen ze wel een jaar lang droog liggen en bewaard worden zonder de geschiktheid te verliezen zich verder te ontwikkelen. Deze ontwikkeling begint wanneer het sclerotium, bij de gewone temperatuur onzer warme zomermaanden, op vochtigen bodem wordt gebracht. Geschiedt dit spoedig, b.v. eenige weken na de rijpwording, dan ontstaat de nieuwe vegetatie meest reeds na eenige dagen; de kleurlooze draden van het inwendige weefsel beginnen op bepaalde punten, bundelsgewijs nevens elkander staande, stevige takken te vormen, die de

{==506==} {>>pagina-aanduiding<<}
zwarte schors doorbreken en loodrecht op de oppervlakte staan. Vervolgens wijken zij uit elkander en nemen alsdan al de eigenschappen der reeds beschrevene conidiëndragers aan. Verscheidene dezer bundels kunnen op één sclerotium ontstaan, zoodat dan de oppervlakte grootendeels bedekt is door draadvormige conidiëndragers met hunne trossen. Naarmate de conidiëndragers groeien, lost zich het kleurlooze weefsel van het sclerotium op, en ten slotte blijft alleen de zwarte schors ledig en ineengeschrompeld terug. Brengt men echter de rijpe sclerotiën eerst na eenige maanden, in den op hunnen rijpingstijd volgenden zomer of herfst, op vochtigen bodem, dan ontwikkelen zij zich veel langzamer dan in het eerst vermelde geval. Ook de vorm waarin dit geschiedt is geheel anders. Wel is waar wordt er ook in het inwendige weefsel, ten koste van dit laatste, een bundel van talrijke, draadvormige takken gevormd, die de zwarte schors doorbreekt, maar zijne draden blijven in ongeveer parallelle richting vast met elkander vereenigd tot een cilindrische streng, die zich als zoodanig een tijd lang verlengt en dan haar vrije uiteinde uitbreidt tot een plat-schotelvormige schijf. Deze is ook altijd gevormd uit vast vereenigde draden, vertakkingen der cilindrische streng. Op de vrije bovenste vlakte der schijf ontspringen uit de draden wederom talrijke takken, die nagenoeg even hoog worden, dicht en parellel nevens elkander staan, en de genoemde vlakte bedekken. Een groot aantal draden blijven smal-cilindrisch. Zij gelijken fijne haren, men noemt ze Paraphysen, andere, eveneens in groot aantal, nemen de gedaante aan van knotsvormige blaascellen. In elke van deze ontstaan 8 vrije ovale sporen. Deze blaascellen zijn alzoo, vergeleken met Aspergillus, de sporen vormende Asci en de gesteelde schijf de Vruchthouder onzer zwam. Zijn de sporen
rijp, dan berst de vrije top der blaas open, en de sporen worden door middel eener hier niet nader te omschrijven inrichting, soms op tamelijk verren afstand weggeslingerd. Tusschen de rijp wordende en verwelkende blazen, worden gestadig nieuwe ingeschoven, zoodat een schijf onder gunstige voorwaarden weken aaneen, altijd door, nieuwe sporen kan vormen.
Het aantal der beschreven vruchtdragers verschilt naar de grootte van het sclerotium. Kleine exemplaren brengen gewoonlijk slechts één, grootere dikwijls 2-4 voort. De grootte hangt eveneens af van die der sclerotiën en wisselt bij volwassen exem-
{==507==} {>>pagina-aanduiding<<}
plaren af van 1 tot meer m.m. steellengte en ½-3 (zelden meer) m.m. breedte der schijf.
Van de verdere ontwikkeling der rijpe conidiën en sporen dient eindelijk nog te worden vermeld, dat uit beide in geschikte middenstoffen, (moeielijk of in 't geheel niet in zuiver water) en inzonderheid wat hier vooral van veel belang is, op de verwonde en vochtige oppervlakte van wijnstokbladeren, kiembuizen ontspringen, volkomen gelijkende op die van Aspergillus. Deze kiembuizen groeien direct uit tot myceliumdraden, welke aanvankelijk conidiëndragers en later weer sclerotiën kunnen vormen.
Het zal misschien bevreemding verwekken dat, om een voorbeeld eener algemeen verbreide schimmelzwam te geven, een bewoner van wijnstokbladeren is gekozen. Echter zijn het mycelium en de conidiëndragers van Botrytis cinerea, of juister gezegd zulke, welke van de reeds beschrevene niet kunnen worden onderscheiden, inderdaad overal verbreide schimmels voorkomende op allerlei afgestorven plantendeelen. Rettende druiven, ‘schimmelige’ plantendeelen in vochtige oranjerieën, zijn plaatsen waar ze bijna nimmer ontbreken. Rijpe kalabassen, afgestorven saprijke stengels der meest verschillende gewassen worden dikwijls over uitgestrektheden van eenige vierkante centimeters er door bedekt. Op laatstgenoemde plantendeelen ontbreekt het ook nimmer aan sclerotiën, die soms iets grooter dan de zoo even beschrevene, voor het overige in alle deelen denzelfden bouw vertoonen. Deze sclerotiën brengen dikwijls op de boven beschrevene wijze eene menigte conidiëndragers voort. Zeer zelden vond men er gesteelde vruchtdragers en dan nog altijd zulke, die in menig opzicht van de op wijnstokbladeren voorkomende verschilden. Het is echter mogelijk, dat deze verschillende vormen van vruchthouders tot verschillende, ofschoon onderling verwante soorten behooren, in welker conidiëndragers en sclerotiën tot nu toe geen scherp omschreven verschil is waargenomen, of m.a.w. dat d. overal verbreide conidiëndragers, welke wij nu alle tot Botrytis cinerea rekenen, tot eenige aan elkander verwante en door hunne vruchthouders van elkander verschillende zwamsoorten moeten gebracht worden. Daarom heeft de bovenstaande beschouwing zich slechts bepaald tot den, in zijne ontwikkelingsgeschiedenis volledig bekenden vorm, voorkomende op de wijnstokbladeren. Nog is op te merken, dat van de velerlei plantaardige stoffen, slechts diegene de vorming van sclerotiën begunstigen

{==508==} {>>pagina-aanduiding<<}
welker weefsel eenigermate vast is, zooals dit plaats heeft bij vele boombladeren, kalabassen, stevige stengels enz. Op zeer teêre en afvallende deelen, b.v. bloemen, blijft de vorming van sclerotiën bijna altijd achterwege, er worden slechts een draderig mycelium en meest zeer talrijke conidiëndragers gevormd. De zwam plant zich alzoo op deze stoffen slechts in den zooeven genoemden vorm voort.
Dat de beschrevene vormen tot een ontwikkelingskring behooren was langen tijd even onvolledig bekend als de kennis der ontwikkeling van Aspergillus. Voor dat men de ontwikkelingsgang nauwkeurig had bestudeerd, hield men de conidiëndragers, zoowel als de sclerotiën en de vruchthouders voor bijzondere en tot verschillende geslachten behoorende zwamsoorten. De eersten maakten onder den naam van Botrytis cinerea, Botrytis vulgaris enz., een deel uit van het geslacht Botrytis (ook wel Polyactis genaamd); de tweeden droegen met andere eveneens knolachtige vormingen den geslachtsnaam Sclerotium (Scler. durum, Scler. echinatum enz.). De vroegere geslachtsnaam wordt nu gebezigd tot aanduiding van een aan vele geslachten eigen orgaan of ontwikkelingstoestand. De vruchthouders eindelijk komen te staan in het aan vormen rijke geslacht der bekerzwammen Peziza; Peziza Fuckeliana is de op wijnstokbladeren voorkomende vorm.
Nog een groot aantal verbreide vormen zoude men hieraan kunnen toevoegen, welke bij groot verschil in uiterlijk, in zoo verre met Aspergillus glaucus en Botrytis cinerea overeenstemmen, dat zij bij volkomen ontwikkeling op het uit de sporen ontstane mycelium, achtereenvolgens conidiën en vruchthouders (van de eersten dikwijls in tweeërlei vorm), voortbrengen. De beperkte ruimte verbiedt ons echter deze vormen te bespreken, en het is doelmatiger een ander voorbeeld te geven van eenigszins anderen aard dan de tot nu toe vermelde.
Op saprijke vruchten en ook op andere organische lichamen komt dikwijls, als een wit wollig overtreksel met zwarte gesteelde kopjes, eene schimmel voor. Dit is Mucor stolonifer. Zij begint zich meest te ontwikkelen, even als de reeds beschrevene zwammen, door de vorming van een mycelium, dat evenals dat van Aspergillus, zich in de onderlaag verbreidt, maar hiervan verschilt door het ontbreken van tusschenschotten in de rijk vertakte draden, die zich dus voordoen als lange, vertakte buizen. Eerst in latere ontwikkelingsperioden ontstaan er dikwijls tusschen-
{==509==} {>>pagina-aanduiding<<}
schotten die echter ordeloos verspreid zijn. Uit het in de onderlaag verbreide mycelium verheffen zich, schuin naar boven, dikke buizen zonder tusschenschotten; men kan ze uitloopers noemen. Zij groeien tot eene lengte van ½ centim. en meer, waarna hun top zich tot aan de onderlaag neerbuigt, om zeer spoedig weer het aanzijn te geven aan drieërlei takken. De eerste verheffen zich loodrecht op de onderlaag, worden 1-2 m.m. lang, en vormen dan aan hun uiteinde een kogelvormigen, sporenvormenden blaas, Sporangium geheeten. Men kan ze dus Sporangiën dragers noemen. Ze ontstaan ten getale van 1-6 aan de beschreven plaats, en stijgen van de onderlaag af een weinig divergeerend naar boven. De tweede ontspringen dicht bij de basis der sporangiëndragers en groeien uit tot wortelharen: als buitengewoon rijkelijk vertakte buizen doortrekken zij de onderlaag en dienen tot bevestiging der sporangiëndragers. De derde soort van takken, gewoonlijk twee in getal, verkrijgen de eigenschappen van uitloopers; aan hare toppen herhaalt zich hetzelfde vertakkingsproces. Bij toereikend voedsel kan zich dit proces meermalen achtereenvolgens herhalen, en kan zich de zwam door de aanhoudende vorming van uitloopers, tot een paar
centimeters in omtrek, over de onderlaag uitbreiden. Doch eindelijk houdt de vorming van uitloopers op, en de uitbreiding neemt een einde.
De sporangiëndragers zwellen aan hunne uiteinden op tot kogelvormige blazen, rijk aan protoplasma, die zich spoedig door vorming van een tusschenschot van hare cilindrische dragers afscheiden. De gedaante van dit tusschenschot is van het begin af niet plat maar sterk koepelvormig naar boven gewelfd; de daar boven gevormde holte heeft alzoo den vorm eener sterk gekromde meniscus. Iedere meniscusvormige holte is de vormingsplaats van sporen en dus eene Sporemoedercel of Sporangium. Het protoplasma waarmede zij gevuld zijn verdeelt zich op een gegeven tijdstip in een groot aantal polyedrische onderdeelen. Deze worden, ieder afzonderlijk, met eene huid omgeven, worden min of meer afgerond, en vormen dan even zoo vele sporen. Na het rijpen der sporen worden zij vrij door dat de dunne wand van het sporangium, waarin zij waren opgesloten, berst, en hun alzoo gelegenheid geeft om te ontsnappen. Van dezen wand blijft niets over. Het gewelfde tusschenschot, dat het sporangium van onderen begrenst, blijft met den drager staan als een koepelvormig lichaam, waaraan de vroegere aan-
{==510==} {>>pagina-aanduiding<<}
hechtingsplaats van het sporangium als een ringlijst zichtbaar blijft. Na de rijping wordt het dikwijls, evenals de drager en de wortelharen, zeer vast en erlangt een levendig bruine of violetzwarte kleur, terwijl de wortelharen talrijke tusschenschotten verkrijgen. Zoowel het bovenste deel des dragers als de sporangiën hebben de boven beschrevene gedaante slechts zoo lang zij rijk aan water zijn. Verwelken zij eenigermate, door verdamping van hun vocht, dan krimpen zij van boven tot onder iets in en gelijken dan op eene concaaf convexe lens of op een hoedzwam. Bij vernieuwden toevoer van water nemen zij den oorspronkelijken vorm weder aan.
De vorming der wortelspruiten en de rangschikking der aan deze voorkomende sporangiëndragers, evenals de struktuur der sporen, zijn kenmerkend voor de soort waarvan hier sprake is. Op dezelfde wijze geschiedt de ontwikkeling van het sporangium en der sporen, bij de talrijke soorten van het geslacht Mucor. Oppervlakkig beschouwd komt de ontwikkeling der sporen in zooverre overeen met die in de asci van Botrytis cinerea en Aspergillus, dat in beide gevallen de sporen in hare moedercel en niet door afsnoering ontstaan. In wezenlijkheid is het verschil echter nog al groot, want in de asci van Botrytis en Aspergillus zonderen zich enkele deelen van het protoplasma als sporen af, terwijl bij de Mucorsporangiën het geheele protoplasma zich gelijktijdig in sporen verdeelt.
Behalve de reeds beschrevene heeft onze zwam nog andere voortplantingswerktuigen namelijk copulatiecellen (Zygosporen). Vooral bij zuurachtige vruchten nam men, hoewel slechts op warme zomerdagen, vele van die gevallen waar. Zie hier een overzicht van hetgeen men zag. Uit het mycelium ontspringen draden, welke over de oppervlakte van de onderlaag kruipende, zich al voortgroeiende rijkelijk vertakken en elkander veelvuldig kruisen. Op die plaatsen waar 2 draden elkander kruisen, beginnen beide uit te puilen en vormen zich 2 armpjes. Zij passen nauwkeurig aan elkander, zijn stevig met elkander verbonden, en zwellen weldra aan tot een paar nog al groote, knotsvormige uitwassen, waarin zich veel protoplasma ophoopt. Vervolgens ontstaat in elk der beide uitwassen een horizontaal tusschenschot, waardoor hun breedst gedeelte, als Copulatiecel, van het smallere, als Drager, gescheiden wordt. De copulatiecellen, waarvan de eene de andere meestal in grootte overtreft, vloeien nu door het te niet gaan van het tusschenschot ineen. Het

{==511==} {>>pagina-aanduiding<<}
product dezer meensmelting, de Zygospore, groeit nu voort en neemt eene kogel- of tonvormige gedaante aan; hare wand wordt zeer dik en bestaat als zij rijp is uit verschillende lagen. De oppervlakte dezer wand is, de aanhechtingsplaatsen aan den drager uitgezonderd, met kleine verhevenheden bezet, zwart van kleur en met vetrijk protoplasma gevuld. Zij zit dan als eene ronde cel tusschen de beide dragers, die eerst meêgroeien en ten slotte verdroogen. Uit dezelfde draden welke de zygosporen vormen, ontspringen dikwijls, dicht bij deze, sporangiëndragers van de boven beschrevene gesteldheid.
De sporen van Mucor ontkiemen op dezelfde wijze als de Aspergillus-conidiën. Eerst ontspringen op eene voor haar geschikte onderlaag kiembuizen, die tot een mycelium aangroeien, van waar het reeds beschreven vormingsproces yan nieuws af aanvangt. Met de zygosporen is het eenigszins anders gesteld. Wanneer ze na de rijping op vochtigen bodem vallen, ontstaat er eveneens eene kiembuis, die door de binnenste laag van den wand omgeven, de buitenste doorboort en zoo naar buiten treedt. Zij ontwikkelt zich echter niet tot een mycelium, maar groeit op kosten der in de zygospore voorhanden voedingsstoffen, richt zich op, en vormt een sporangiëndrager, volkomen gelijk aan de boven beschrevene. Met de rijping en kieming der door dezen voortgebrachte sporen, vangt de ontwikkeling, waarvan reeds vroeger sprake was, op nieuw aan. Men dient echter te weten dat de kieming en de kiemingsproducten der zygosporen van Mucor stolonifer nog niet rechtstreeks zijn onderzocht; de beschrijving steunt slechts op waarnemingen op andere soorten van dit geslacht volbracht. Deze soorten zijn echter in 't algemeen zoo gelijk aan M. stolonifer, vooral in de vorming der zygosporen, dat men zonder twijfel kan aannemen, dat de zygosporen van deze soort op dezelfde wijze kiemen als die van andere soorten.
Men komt dus ten opzichte van de beschrevene zwammen, waaraan men nog eene menigte gelijksoortige zou kunnen toevoegen, tot de slotsom, dat de ontwikkeling van elke zwam eindigt met de vorming van een voor de voortplanting dienend lichaam, hetwelk een meer samengestelden bouw en ontwikkelingsgeschiedenis heeft. De vorming van dit lichaam noemen wij, ter onderscheiding van andere wijzen van voortplanting, Fructificatie; de zygosporen zijn voor Mucor, de vruchthouders voor Botrytis en Aspergillus, de fructificatieorganen. Bij de zwam-
{==512==} {>>pagina-aanduiding<<}
men, welke wij nauwkeuriger kennen, vinden wij dikwijls voor iedere soort één bepaald fructificatieorgaan. Het copulatieproces, dat bij Mucor plaats grijpt, is een verschijnsel, hetwelk zich onmiddelijk aansluit aan de processen van geslachtelijke voortplanting, reeds bij de lagere planten als een bijzondere vorm dezer processen, sedert langen tijd waargenomen.
Vele zwammen - niet alle - vormen op den weg harer ontwikkeling, welke met de fructificatie eindigt, nog andere geslachtelooze organen. Zij dienen voor de vermenigvuldiging en dragen den naam van Propagatie-organen. De vermeerdering der soort wordt voornamelijk door hen, wegens het groote aantal waarin ze voorkomen, bevorderd. Hiertoe behooren de reeds door ons vermelde conidiën, en eveneens de sporangiën en sporen van Mucor. Bij eenige zwammen worden verschillende propagatieorganen gevormd, zooals wij later zullen aantoonen, en iedere soort vertoont scherp geteekende eigenaardigheden. Hieruit volgt terstond, dat ieder dezer soorten niet gekenmerkt is door een bepaalden vorm waarin zij optreedt, maar door een bepaalden ontwikkelingsgang, waarin achtereenvolgens of in bepaalde afwisseling verschillende vormen, inzonderheid der voortplantingsorganen optreden, door eene bepaalde wetten volgende Pleomorphie, zooals dit verschijnsel genoemd wordt. De meeste, echter niet alle bekende zwammen, zijn in betrekking tot hare voortplantingsorganen pleomorphisch. De verschillende organen van pleomorphe soorten ontstaan gewoonlijk niet te gelijker tijd op het mycelium. Zijn de voorwaarden tot ontwikkeling niet ruimschoots aanwezig, dan bereikt het laatste dikwijls het doel van den ontwikkelingsgang, doch de fructificatie niet. Het vormt dan slechts conidiën of andere propagatiewerktuigen, zooals de beschrevene voorbeelden ons deden zien; het omgekeerde, of het achterwege blijven van conidiën heeft zeer zelden plaats.
De vraag: wat is schimmel?, laat zich nu, na het boven aangevoerde beter beantwoorden, dan bij den aanvang dezer verhandeling mogelijk was. Schimmels zijn de draadvormige myceliën met draadvormige vruchtdragers van Mucor en andere zwammen. Ze zijn gekarakteriseerd door het voorkomen van sporeblazen en worden dientengevolge Ascomyceten, of zwammen, bij welke de sporen in asci ontstaan, genoemd. Hetzelfde geldt voor de meeste schimmelzwammen, waarvan echter vele tot pleomorphe zwamsoorten kunnen behooren, welke, wanneer men afgaat op den

{==513==} {>>pagina-aanduiding<<}
vorm harer fructificatie, tot andere afdeelingen dan die van Mucor en de Ascomyceten moeten worden gebracht.
Verder volgt uit het boven aangevoerde, dat men niet altijd de verschillende vormen eener soort gezamenlijk en in duidelijken samenhang zal vinden, en dat de propagatiewerktuigen veelvuldiger dan die der fructificatie zullen voorkomen. De ervaring bevestigt steeds, dat wanneer men enkelvoudige vormen vindt, ze eenige overeenkomst hebben en te vergelijken zijn met propagatie- of fructificatiewerktuigen, welker genetisch verband bekend is en waarnaar hunne morphologische beteekenis met eenige zekerheid kan worden bepaald. Zoo is b.v. een, op de wijze der conidiëndragers van Botrytus en Aspergillus, sporen afsnoerend apparaat, te houden voor een propagatievorm evenals de conidiëndragers; de sporeblazen (asci) integendeel altijd voor fructificatiewerktuigen.
Men kent van een tamelijk aantal veel voorkomende schimmels slechts enkele vormen, die men naar deze grondstellingen kan beoordeelen. Wij laten hier eenige voorbeelden volgen van zulke onvolledig bekende soorten.
Brengt men versche paardenmest in eene vochtige, afgesloten atmospheer b.v. onder eene glazen klok, dan wordt de oppervlakte daarvan, bijna zonder uitzondering, na weinige dagen door eene krachtige, witte schimmelvegetatie overdekt. Rechtopstaande, sterke, haardikke en meer dan een duim lange draden verheffen zich boven de oppervlakte. Spoedig ontstaat er aan het einde van ieder dezer een kogelvormig langzamerhand zwart wordend knopje, dat bij nader onderzoek in alle deelen blijkt overeen te komen met de sporangiën van Mucor stolonifer. Om deze reden brengt men den vorm waarvan hier sprake is, tot het geslacht Mucor. Zijn soortnaam is Mucor Mucedo. De witte draden zijn sporangiëndragers. Zij ontspringen uit een mycelium, gelijkende op dat van M. stolonifer, dat in de mest verspreid en daar in de eerste plaats voorhanden is. Ze komen alleenstaande te voorschijn en niet bundelswijs aan uitloopers. Hierin bestaat het grootste verschil tusschen deze en andere soorten van M. stolonifer. Karakteristiek zijn voor de besprokene soort, behalve eenige hier niet nader te omschrijven eigenaardigheden in den vorm des sporangiums, de kleine lang-cilindrische, gladde en kleurlooze sporen. Zaait men deze laatste in geschikte mediën b.v. suikeroplossingen, dan zwellen zij op, en er ontstaan kiem-
{==514==} {>>pagina-aanduiding<<}
buizen, welke snel voortgroeien tot een mycelium, dat wederom sporangiëndragers vormt. Deze proef kan op de meest verschillende organische lichamen genomen worden, en M. Mucedo komt dus ook spontaan op alle mogelijke voor verschimmeling vatbare lichamen voor; het fraaist en krachtigst echter op het bovengenoemde.
In het begin zijn de sporangiëndragers altijd onvertakt en zonder tusschenschotten. Is het, aan hun uiteinde zittend sporangium rijp, dan ontstaan er dikwijls in hunne binnenste ruimte tusschenschotten, onregelmatig in plaatsing en aantal. Aan hunne oppervlakte ziet men takken van verschillend aantal en grootte, terwijl aan ieder hunner uiteinden wederom een sporangium wordt gevormd. Dikwijls zijn deze later ontstane sporangiën in het geheel niet van de eerst ontstane te onderscheiden, soms echter wel, doordat hun wand zeer vast is, bij het rijp worden niet te niet gaat, maar slechts onregelmatig gescheurd of geheel gaaf blijvend, de sporen omgeeft, en bij het verwelken der zwam ten slotte op den bodem nedervalt. Het tusschenschot 't welk de sporangiën van hunne dragers scheidt, is bij de eerstgevormde altijd relatief krachtiger sporangiën, zeer sterk convex, bij de later ontstane, dikwijls kleine en dus zwakkere en gebrekkige exemplaren, meest minder gewelfd en zelfs somwijlen geheel vlak.
Na een paar dagen ontstaan er gewoonlijk, tusschen de beschrevene, op de mest geteelde sporangiëndragers, draden van denzelfden vorm, die voor het bloote oog schijnen te zijn voorzien van een of meer tegenover elkander staande fijne, witte knobbeltjes. Ter plaatse waar deze staan ontspringen er op gelijke hoogte, ringswijs om den draad meest 2-4 rechthoekig daarop staande takjes. Ieder dezer vertakt zich spoedig gaffelvormig, en dit proces herhaalt zich in verschillende richtingen zóó, dat ten slotte de uiteinden van de vele alzoo ontstane takjes gezamenlijk een kogel vormen. Ieder uiteinde zwelt eindelijk op, tot een klein, kogelvormig, door een vlak tusschenschot begrensd sporangium, ter onderscheiding van de groote, sporangiolum genoemd. Hierin worden op de bekende wijze eenige sporen gevormd, meest 4 in getal.
Het eigenaardig voorkomen der sporangiolen met hunne rijk vertakte dragers is oorzaak dat men ze vroeger voor geheel iets anders dan organen van Mucor Mucedo hield. Dat zij inderdaad tot de laatste behooren, blijkt daaruit, dat de hoofddraden waardoor zij worden gedragen, alhoewel niet altijd, toch zeer dikwijls

{==515==} {>>pagina-aanduiding<<}
eindigen in een groot, voor M. Mucedo karakteristiek, sporangium. Nog duidelijker wordt dit, als men de sporen der sporangiolen uitzaait, want bij de kieming ontwikkelt zich uit deze een mycelium, waaraan, nevens elkander, eenvoudige dragers van groote sporangiën, en tevens zulke van sporangiolen kunnen ontstaan. Het aantal der eerste overtreft altijd verreweg dat der laatste, die zelfs achterwege kunnen blijven. Onderzoekt men eene groote menigte exemplaren, zoo vindt men alle mogelijke tusschenvormen tusschen de enkelvoudige of weinig vertakte sporangiëndragers en de sporangiolendragers. Ten slotte komt men tot het resultaat, de laatste eenvoudig in de rij der Variëteiten of der verschillende vormen te plaatsen, waarin de sporangiëndragers van Mucor Mucedo evenals iedere andere typisch organische vorm, binnen zekere grenzen kunnen optreden.
De overeenkomst in bouw van myceliën en sporangiëndragers met die van M. stolonifer doen ons met zekerheid besluiten, dat bij M. Mucedo ook zygosporen als fructificatie-vorm zullen voorkomen. Volgens de Bary zijn deze reeds, alhoewel niet met de vereischte nauwkeurigheid, waargenomen. Zij komen veel overeen met die van M. stolonifer.
Bij M. Mucedo wordt daarentegen een, van de sporangiën en hunne producten verschillenden vorm van propagatiewerktuigen gevonden, welke niet bij M. stolonifer voorkomen, en volgens de bovengenoemde terminologie conidiëndragers moeten worden genoemd. Op de mest (zelden op andere stoffen) komen ze gelijktijdig of meestal iets later voor, als de sporangiolendragers, en komen met het bloote oog gezien veel met deze overeen. Onderzoekt men ze echter nader dan blijkt het tegendeel. Een sterke draad, zonder tusschenschotten, die zich van de onderlaag verheft, verdeelt zich, op omstreeks 1''' hoogte, herhaalde malen meest driegaffelig. De gaffeltakjes der laatste orde dragen onder hare meest haarvormige spitsen, korte afstaande takjes en deze, zeer dikwijls ook de einden des hoofddraads zelven, snoeren op hunne iets verbreeden top verscheidene sporen nevens elkander af, geheel op dezelfde wijze als bij Botrytis cinerea. Op één eindtakje worden er omstreeks 15-20 gevormd. Na de afsnoering der conidiën gaan de dragers te niet. De rijpe conidiën zijn kogelrond, en hare oppervlakte is bijna kleurloos en volkomen glad.
Na het medegedeelde zal men moeielijk kunnen aannemen, dat onze conidiën tot den ontwikkelingskring van Mucor Mucedo be-
{==516==} {>>pagina-aanduiding<<}
hooren, en Berkeley had zeker recht, toen hij ze na eenvoudig onderzoek beschouwde, als verwant te zijn aan Botrytis cinerea en ze Botr. Jonesii noemde (naar den ontdekker). Waarom behooren zij nu toch tot Muror? Het gezellig voorkomen bewijst natuurlijk volstrekt niets. Proeven om den oorsprong der conidiën- en sporangiëndragers van een en denzelfden myceliumdraad op te sporen, zooals bij Aspergillus, zullen misschien eenmaal gelukken. Tot nu toe was dit niet het geval, en wie ooit beproefd heeft de dradenmassa te ontwarren, welke bij eene tot de conidiënvorming gekomene Mucorvegetatie de onderlaag bedekt en doorgroeit, zal zich over de mislukking niet verwonderen.
Het vermoeden van het te zamen behooren, gegrond op het gezellig voorkomen en uiterlijke gelijkheid, wordt ten volle gerechtvaardigd, wanneer men de conidiën in geschikte mediën b.v. suikeroplossingen uitzaait. Ze kiemen hierin, en brengen een mycelium voort, dat in ieder opzicht gelijkt op dat van M. Mucedo en vooral ook omdat daaraan, even als bij deze, rijkelijk de typische sporangiën op hare dragers ontstaan. Tot nu toe zijn alleen de laatste, en nog niet de reproductie van conidiëndragers aan het uit conidiën gegroeid mycelium waargenomen.
De beschreven ontwikkelingsverschijnselen hebben bij M. Mucedo plaats, wanneer zij eenige vochtige en aan de vrije toetreding van dampkringslucht blootgestelde stof bewoont. Het spreekt van zelf dat deze stof tevens de noodige voedingsstoffen zal moeten bevatten. Het mycelium dat zich hierin verbreidt, vormt in het begin, zooals reeds is vermeld, sterke buizen zonder tusschenschotten, die zich vertakken. De uiteinden dezer, zich herhaalde malen vertakkende, draden loopen zeer fijn uit. In het oudere mycelium ontstaan dikwijls hier en daar tusschenschotten. Aan oude myceliën en ook wel sporangiën-dragers, welker inhoud grootendeels voor de vorming van sporen is verbruikt, en die de onderlaag waarop ze tieren geheel hebben uitgeput, ziet men dikwijls, dat er zich enkele korte met protoplasma gevuld blijvende stukken, door tusschenschotten als bijzondere cellen van het overige gedeelte afzonderen. Wanneer de voorwaarden tot ontwikkeling gunstig zijn, kiemen ze even als sporen en groeien tot een nieuw mycelium aan. Men noemt deze cellen broedcellen, en kan ze het best vergelijken met de knoppen en spruiten van bladdragende gewassen, die na het afsterven der overige vegetatie-organen, geschikt tot ontwikkeling achterblijven,

{==517==} {>>pagina-aanduiding<<}
om onder geschikte voorwaarden weder tot nieuwe vegeteerende stengels uit te groeien, zooals b.v. de bolknoppen of klisters der looksoorten.
Brengt men het vegeteerend mycelium van Mucor Mucedo in eene middenstof, waarin wel is waar de vereischte voedingsstoffen aanwezig zijn, maar die van de buitenlucht is afgesloten, dan geschiedt de vorming van sporangiën slechts gebrekkig, of in het geheel niet. In dit geval worden er rijkelijk broedcellen gevormd. Enkele stukken van de einden der takken, ja soms geheele stelsels van takken vullen zich, terwijl zij opzwellen, met vetrijk protoplasma; de korte stukken en uiteinden zonderen zich door tusschotten tot bijzondere, dikwijls ton- of kogelvormig aanzwellende cellen af, en de langere veranderen daardoor in ketens van dergelijke cellen. Deze cellen verkrijgen dikwijls langzamerhand vaste dikke wanden, en haar vettige inhoud verdeelt zich veelal in talrijke even groote druppeltjes. Dezelfde verschijnselen hebben plaats na het uitzaaien van voor kieming geschikte sporen, in genoemde van de lucht afgesloten middenstoffen. Dan eens ontstaan er korte kiembuizen, welke spoedig overgaan in rijen van broedcellen; dan weer zwellen de sporen aan tot groote, met protoplasma gevulde kogelvormige blazen, uit welker oppervlakte dikwijls op talrijke punten eene menigte uitstulpingen voor den dag komen. Deze uitstulpingen zitten met eene smalle basis vast, en groeien dan eveneens uit tot kogelvormige cellenblazen, waaraan zich hetzelfde spruitingsproces, waardoor ze zijn ontstaan, herhaalt. Deze vormingen bieden eene verwijderde gelijkenis aan met de later te beschrijven gistzwammen. Tusschen alle vermelde vormen van broedcellen vindt men eene menigte overgangsvormen; alle vertoonen, onder de normale ontwikkelings-voorwaarden gebracht, dezelfde verhoudingen en dezelfde kieming als de eerst beschrevene.
Hiermede is de rij der aan M. Mucedo met zekerheid waargegenomen vormen gesloten. Ten slotte zij hier nog vermeld, dat de naam van Mucor racemosus is gegeven aan een vorm, die zich van de krachtige M. Mucedo hoofdzakelijk onderscheidt, én door de geringere grootte aller deelen, én doordat aan zijne sporangiëndragers talrijke, verstrooide, korte en eveneens sporangium-dragende zijtakjes voorkomen. M. racemosus komt voor op vele voor verschimmeling geschikte stoffen, vruchten, oude spijzen, enz. Zij is zeer geneigd tot het vormen van broedcellen en

{==518==} {>>pagina-aanduiding<<}
heeft daardoor reeds vele bewonderaars van zwammen op het dwaalspoor gebracht. Zulke broedcellen zijn reeds, dewijl zij in cholerafaeces voorkomen, hetzij alleen, hetzij vereenigd met andere deelen, als eene bijzondere zwam, Urocystis cholerae gehuldigd. Zij zou als ‘cholerazwam’ niets meer of minder zijn dan de groote oorzaak van den Aziatischen braakloop, de cholera.
Tot de onvolledig bekende schimmelvormen behoort ook de meest verbreide aller schimmels, de schimmel bij uitnemendheid, Penicillium glaucum Lk. (= P. crustaceum Fries), een vorm, die nergens geheel ontbreekt, waar schimmel kan voorkomen, en dikwijls het terrein uitsluitend in bezit neemt, als een dicht, kort overtreksel, eerst wit, later grijsblauw en vuil groenachtig-grijs bestoven. Het mycelium dezer zwam bestaat gewoonlijk uit tamelijk stijve, met tusschenschotten voorziene, rijk vertakte, cilindrische draden. Ze zijn soms golfachtig geslingerd, en doen in sommige gevallen enkele of in rijen achter elkander staande, tot ruime blazen aangezwollene cellen zien. Uit de gewone cellen van het mycelium, alsmede uit de laatstgenoemde blaasvormige, verheffen zich de conidiëndragers, als rechtopstaande takken, even dik als de myceliumdraden, naar boven. Deze dragers zijn eerst onvertakt, en door eenige tusschenschotten in langcilindrische cellen verdeeld. Hun lengtegroei houdt spoedig op, en hunne eindcel spitst zich priemvormig toe. Uit het bovenste deel der op één na onderste cel ontspringen terzelfder tijd 1 of 2-3 tegenover elkander staande takjes, die zich dicht bij de topcel nagenoeg parallel aan deze verheffen, en eveneens uit ééne priemvormige toegespitste cel bestaan. De uiteinden der drie priemvormige cellen staan op dezelfde hoogte. Bij krachtiger exemplaren ontspringen ook uit het bovenste einde der derde, en soms zelfs der vierde cel, van onderaf gerekend, takken die zich oprichten en weer vertakken. Al naar de sterkte van het exemplaar staan de takken der verschillende orden, hetzij alleen, hetzij tot 2 of meer tegenover elkander. Die der laatste orde nemen altijd de priemvorm aan, en richten zich nagenoeg parallel terzelfder hoogte nevens elkander. Hierdoor ontstaat op den top des vruchtdragers een naar de sterkte van het exemplaar meer of
minder dichte bundel van priemvormige eindtakjes. Ieder dezer laatste snoert nu even als de sterigmata van Aspergillus achtereenvolgens eene lange rij van sporen - conidiën - af. De afsnoering houdt gelijken tred in alle deelen des bundels, en

{==519==} {>>pagina-aanduiding<<}
deze draagt alzoo ten slotte op zijnen top een bundel parallelle, even hoogen sporenrijen, die na de rijping gemakkelijk verstuiven. De sporen zelven zijn klein, kogelrond en glad; gezamenlijk vertoonen zij de boven vermelde grijsblauwe kleur; afzonderlijk beschouwd is die kleur nauwelijks waar te nemen.
Eene fraaie variëteit van Penicillium vroeger onder den naam van Coremium glaucum beschreven, onderscheidt zich alleen daardoor dat de vruchtdragende draden zich schoofsgewijs, vast vereenigd, tot 1 m.m. hooge en omstreeks half zoo dikke bundels, van de onderlaag verheffen. Op den top dezer bundels volgt dan de conidiënvorming.
Eene andere variëteit werd het eerst gevonden in den uitwendigen gehoorgang van den mensch, maar komt ook op andere plaatsen voor. Zij is in zooverre gelijk aan de conidiëndragende Aspergillus, dat hare vruchtdragers den vorm hebben van dikke, enkelvoudige, aan hun einde kogelvormig aangezwollen draden, en op den top der aanzwelling dicht met straalswijs divergeerende sterigmata zijn bezet. Deze zijn lang van vorm, en aan hare uiteinden ontspringen verscheidene nevens elkander staande eveneens divergeerende takjes; ieder dezer takjes snoert even als de gewone Penicilliumvorm eene keten van kogelvormige, gladde sporen af.
Zoowel de sporen, waarvan wij in de eerste plaats eene beschrijving gaven als die welke voorkomen bij dragers, die op Aspergillus gelijken, kiemen na de rijping gemakkelijk in water, waterige oplossingen van voedingsstoffen en op vochtige onderlagen; er ontstaan dan kiembuizen, welke uitgroeien tot een spoedig weer conidiënvormend mycelium. Uit alle tot nu toe ter proefneming uitgezaaide sporen, zijn steeds de gewone bundelvormige en niet de op Aspergillus gelijkende conidiëndragers voortgekomen.
Uit de laatst vermelde, naar cramer's opgave hier medegedeelde feiten volgt, dat de beschrevene vormen gezamenlijk tot ééne soort behooren. Andere ontwikkelingsvormen kent men tot dus verre niet. Penicillium glaucum heeft eene onmiskenbare gelijkheid met Aspergillus glaucus, zoowel door de wijze van sporenafsnoering, als door de op Aspergillus gelijkende vruchtdragers. Zonder twijfel moet zij dus worden beschouwd als de conidiënvorm eener zekere zwamsoort. Tevens vermoedt men om genoemde redenen, en niet minder wegens het gezellig voorko-
{==520==} {>>pagina-aanduiding<<}
men van beide, dat Penicillium zelf, in den vormenkring van Aspergillus glaucus moet worden gebracht, te meer, omdat bij een niet gering aantal zwammen, zooals reeds is vermeld, tweeërlei conidiënvormingen, en daarvan dikwijls wederom overgangsvormen voorkomen. Was dit vermoeden juist dan zoude Penicillium bijgevolg een vorm zijn eener bekende Ascomyceet. Tot nu toe is het in het geheel nog niet mogen gelukken dit zeker aan te toonen, en het moet daarom onbeslist blijven, waarmede de vormenkring dezer gemeenste aller schimmels eindigt. Aan pogingen om Penicillium glaucum in eene andere vormenkring te plaatsen, zooals b.v. die van Mucor-soorten, van Odium lactis en andere, heeft het niet ontbroken. Hoe het daarmede gesteld is zullen wij straks vermelden.
Tot aanvulling der voorbeelden nog een kort woord over eenen vorm, die niet onvermeld mag blijven, wil men eenigszins volledig over de algemeenst voorkomende schimmels spreken. Dewijl hij zeer dikwijls (echter niet uitsluitend) voorkomt op zure melk, wordt hij Oidium lactis genoemd. Hij bevindt zich zeer overvloedig op alle, zelfs op de meest uiteenloopende, aan schimmeling onderhevige stoffen. Op dierlijke uitwerpselen, ook op die van menschen komt hij zeer dikwijls voor. Men heeft hem op die van choleralijders gevonden, voor eene nieuwe soort gehouden en den naam van Cylindrotaenium cholerae gegeven. Bijna alleen uit de bovengenoemde feiten besloot de ontdekker van Cylindrotaenium, dat het de ‘cholerazwam’, de overbrengster der cholera-besmetting was.
De vorm waaronder de zwam waarvan hier sprake is, gewoonlijk voorkomt, doet zich voor het bloote oog altijd sneeuwwit voor. Onder het microscoop gebracht, onderscheidt men een rijk vertakt mycelium met tusschenschotten voorzien, veel gelijkende op dat van Penicillium glaucum, en gekenmerkt door groote stijfheid zijner vertakkingen. Uit het, zich in de onderlaag verbreidend mycelium verheffen zich takken recht naar boven, als vormers van Conidiën; ze zijn iets dikker dan de myceliumdraden zelven. De lengte, die ze bereiken is verschillend, en blijft meest onder de ½ m.m. Zij verdeelen zich dan, uitgenomen een kort onderstuk, over hunne geheele lengte in eene reeks van cilindervormige leden, welke 1-2 maal langer dan breed zijn. Ieder lid vormt eene conidie. Spoedig nadat zij zijn aangelegd scheiden ze zich van elkander af, eerst onvolkomen, zoodat

{==521==} {>>pagina-aanduiding<<}
de keten zigzagsgewijs geknikt is; later vallen ze geheel uiteen. Bij aankweeking in vloeibare stoffen en inzonderheid aan gebrekkige exemplaren, worden zulke conidiën-cellen ook door takken in de vloeistof gevormd. Dit heeft ontwijfelbaar plaats, alhoewel niet zoo veelvuldig als men bij oppervlakkige waarneming zou vermoeden, want alsdan vindt men in de vloeistof, in groote menigte, de na de rijping afgevallene hier en daar nog los met elkander vereenigde conidiën. In geschikte stoffen gebracht, kiemen de conidiën zeer spoedig, en doen dadelijk weer een conidiënvormend mycelium van denzelfden vorm ontstaan. Dat men, na het boven aangevoerde, de beschreven Oidium lactis voor een alleenstaanden vorm uit eene groote vormenkring zal dienen te houden, is zeer begrijpelijk. Velen brengen Oidium lactis eenvoudig als een vorm tot Mucor Mucedo, of tot Penicillium glaucum, of tot beide, zonder echter hiervoor zekere bewijzen te kunnen leveren.
Dat er ook onder de gewone schimmelvormen vele zijn waarvan de kennis van den vormenkring onvolledig is zal wel niemand bevreemden, want het nagaan van eenen zoo volledigen ontwikkelingsgang, als die der zwammen, waarvan hier sprake is, vordert tijd en zorgvuldigheid, en ongelukkig zijn deze onderzoekingen eerst zeer laat begonnen.
De oorzaak dat de ontwikkeling der zwammen moeielijker is na te gaan dan die der hoogere planten, ligt vooral daarin, dat de enkele deelen zeer klein en teêr zijn, en dat ze gemakkelijk verscheuren, zooals de meeste myceliën. Ook dat de laatste, bij verschillende soorten, zoo veel op elkander gelijken, en men licht de eene soort met de andere kan verwisselen, is een beletsel voor de zuivere waarneming. Tevens komen er meestal verschillende soorten op dezelfde onderlaag voor, en dan zijn niet alleen de myceliën door elkander gegroeid, maar ook de verschillende sporen dooreengemengd, zoodat men alsdan hij het uitzaaien niet volkomen zeker kan zijn, of onder de sporen der te onderzoeken soort niet ook die van andere voorkomen.
Nadat wij nu een aantal schimmelvormen hebben leeren kennen, kunnen wij beginnen met de beschouwing der algemeene eigenaardigheden, die ze bezitten, inzonderheid van de physiologische. Als uitgangspunt zullen wij eenige voorbeelden kiezen, en wel uit de reeds genoemde, omdat physiologische onderzoekingen meer op deze dan op andere zwammen zijn gedaan.
Wie een weinig bekend is met het plantenrijk en met de

{==522==} {>>pagina-aanduiding<<}
zekere uitkomsten der plantenkunde, zal dadelijk erkennen dat de schimmelplanten wel hare bijzonderheden in bouw en ontwikkeling hebben, maar dat zij, wat de hoofdpunten harer organisatie betreft, overeenstemmen met de typische leden van het geheele plantenrijk, en dus planten zijn even als de andere. Zelfs zijn de verschijnselen van vrucht-pleomorphisme niet alleen aan hen of in het algemeen aan de zwammen eigen, want men vindt iets dergelijks zeer algemeen in het groote rijk der zich niet door bloemen voortplantende (Cryptogamische) gewassen.
Ook bestaat er wat de hoofdzaak aangaat volkomene overeenstemming in de stoffelijke samenstelling uit organische, brandbare zelfstandigheden en uit vuurvaste, minerale of aschbestanddeelen, tusschen zwammen en andere gewassen; even als bij de laatste is ook bij gene de betrekkelijke hoeveelheid der stoffen verschillend, naar soort en orgaan.
Dientengevolge zien wij dat de schimmelzwammen in wezenlijkheid van dezelfde vegatievoorwaarden afhangen als de overige gewassen. Iedere normale functie van iedere soort is gebonden aan bepaalde warmtegraden, vele, ofschoon dan ook niet alle, aan een bepaalde hoeveelheid licht. Gestadige toevoer van wateren zuurstof is onvoorwaardelijk noodig voor de normale vegetatie. Uit de gelijksoortigheid der stoffelijke samenstelling volgt van zelf, dat aan hen, door middel der voedingsstoffen, dezelfde elementen van brandbare. organische en vuurvaste, anorganische zelfstandigheden moeten worden toegevoerd, als aan de overige gewassen. Vooral ééne eigenaardigheid komt den zwammen toe, die trouwens ook eigen is aan alle andere gewassen, waarbij het bladgroen ontbreekt, betreffende de opname den voedingsstoffen die hare brandbare zelfstandigheid vormen. Zooals reeds is vermeld nemen de bladgroenvoerende planten deze stoffen op in den vorm van meest hoog geoxydeerde anorganische verbindingen, en wel (wanneer wij zwavel buiten rekening laten), hare water- zuur- en stikstof in den vorm van water, ammoniaken salpeterzuurverbindingen, en hare koolstof in den vorm van koolzuur. Hare assimilatie, inzonderheid de omzetting van koolzuur in de gecompliceerde koolstof-verbindingen, die wij organische noemen, is aan de groene kleurstof, het chlorophyllum, gebonden. Dewijl dit bij de zwammen ontbreekt, verlangen deze tot hare voeding, reeds gevormde organische verbindingen, en volgens de onderzoekingen van Pasteur is het vooral de kool-
{==523==} {>>pagina-aanduiding<<}
stof, die haar door deze moet worden geleverd. In eene middenstof, waarin alle overige voedingsstoffen in den vereischten vorm (de koolstof echter slechts met zuurstof verbonden als koolzuur) voorkomt, kan eene zwam zich niet vermenigvuldigen. Dit geschiedt alleen dan wanneer er eene organische koolstof-verbinding aan wordt toegevoegd. Voor de onderzochte zwammen is het gebleken, dat zeer
heterogene verbindingen, zooals suiker, glycerine, organische zuren, looistoffen, enz. elkander kunnen vervangen. Stikstof daarentegen kan, voor zooverre de onderhavige onderzoekingen reiken, zoowel in den vorm van anorganische- (ammoniak, salpeterzuur) als van organische verbindingen worden opgenomen; of ook zooals is beweerd als vrije stikstof uit de lucht, hetgeen echter nog nader moet worden onderzocht, en dus hier ter zijde kan worden gesteld. Dat alle voedingsstoffen in opgelosten of minstens bij aanraking met de voedselopnemende organen (het mycelium) in oplosbaren vorm moeten worden opgenomen, is bij de zwammen eveneens en om dezelfde redenen noodzakelijk als bij de overige planten.
Aan het vegatieproces van alle zwammen is tevens eene gestadige ademhaling, of opname van zuurstof onder gelijktijdige afscheiding van koolzuur verbonden. Hetzelfde geschiedt eveneens bij alle niet groene planten en plantendeelen. Andere gasafscheidingen kunnen wij hier onvermeld laten.
De voor de ademhaling gebruikte zuurstof wordt, uitgezonderd eenige hieronder te vermelden gevallen, direct uit de lucht opgenomen; de voedingsstoffen daarentegen (daargelaten de twijfelachtige opgaven omtrent de opname van stikstof) door het mycelium uit den bodem. De stoffelijke samenstelling daarvan, komt dus voor de voeding der zwam in de eerste plaats in aanmerking. Dat ook zijne physische gesteldheid, aggregatietoestand, consistentie, vochtigheid, enz. voor vele soorten van wezenlijk belang is; daarvoor zijn genoeg bewijzen geleverd.
Alhoewel wij de voorwaarden van groei der enkele soorten nog nader zouden kunnen omschrijven, is het zoo even medegedeelde voldoende genoeg om te verklaren, waarom zekere schimmelsoorten uitsluitend of bij voorkeur bepaalde stoffen bewonen - b.v. Botrytis cinerea spontaan schier uitsluitend op afgestorven, nog niet gedesorganiseerde plantendeelen; waarom andere, als Aspergillus, Penicillium en Mucor stolonifer op stoffen van zeer verschillenden aard gedijen; waarom de minder keurige

{==524==} {>>pagina-aanduiding<<}
soorten zooals de laatstgenoemde, zoo dikwijls gezellig voorkomen, hetzij dat het terrein nagenoeg gelijkmatig tusschen hen is verdeeld, hetzij dat de een de ander verdringt en onderdrukt. Hetzelfde verschijnsel kan iedereen dagelijks opmerken bij grootere planten, zooals b.v. cultuurplanten en onkruid, en laat zich daaruit gemakkelijk verklaren, zoodat het niet noodig is hierover nog uitvoerig te handelen.
Wil men de verbreiding, het gezellig voorkomen, de wederkeerige verdringing der schimmelvormen, evenals dergelijke verschijnselen in het overige plantenrijk, verklaren uit de hoedanigheid der door hen bewoonde stoffen, dan is het voorzeker noodzakelijk de onderstelling te maken, dat de voor ontwikkeling geschikte kiemen, sporen, conidiën, enz. der afzonderlijke soorten op dezelfde wijze op die stoffen komen, als de zaden der hoogere planten op den grond.
Deze onderstelling wordt door alle bekende feiten gerechtvaardigd. Een terugblik op de in het bijzonder besproken vormen en de waarneming die men dagelijks kan doen, dat in eene eenigermate krachtige schimmelzode de vruchtdragers dicht ineengedrongen nevens elkander staan, is voldoende genoeg om de ongehoorde vruchtbaarheid der schimmelzwammen, en inzonderheid hunne productiviteit in conidiën en andere propagatiecellen aanschouwelijk te maken, en wie van groote getallen houdt kan de menigte van conidiën op eene kleine vlakteruimte geproduceerd gemakkelijk berekenen. Herinnert men zich daarbij nog de voorafgaande beschrijvingen der verschillende soorten en vormen, dan wordt hierdoor aangetoond dat de in menigte voortgebrachte sporen, gewoonlijk na hare rijping dadelijk vrij worden en verstuiven, en dat zij van wege hare lichtheid en ‘het verstuiven’, gemakkelijk door luchtstroomen en door alles wat zich van de eene naar de andere plaats beweegt, vervoerd en verspreid kunnen en moeten worden. In overeenstemming hiermede, hebben de door pasteur uitgevoerde proefnemingen, waarbij hij groote hoeveelheden lucht door zuivere boomwol of dergelijke lichamen liet strijken bewezen, dat er in deze stoffen sporen van gewone schimmelvormen werden afgezet, en in dikwijls verrassende menigte vindt men ze altijd aan de oppervlakte van vaste lichamen, welke dan ook, hetzij ze in de gewone beteekenis des woords ‘stoffig’ zijn of niet. Hieruit volgt van zelf dat bij dit overal voorkomen van de sporen van gewone schimmelvormen, deze ook

{==525==} {>>pagina-aanduiding<<}
moeten geraken op voor hunne kieming en verdere ontwikkeling gunstige lichamen, wanneer deze namelijk vrij toegankelijk zijn. Zonder twijfel kan men aannemen, dat er geene gevallen voorkomen waarbij schimmel is ontstaan, zonder dat bij nauwkeurig onderzoek haar ontstaan uit hare sporen (conidiën enz.) is kunnen worden nagegaan. Men zal hier, wel is waar, de opmerking maken, dat er ook in gesloten vaten of geheel in het inwendige van onbeschadigde eieren en noten, dikwijls schimmels worden gevonden, en dus in ruimten waar de sporen niet konden heenstuiven. De sporen echter vallen op de oppervlakte van zulke lichamen, kiemen daar bij eenige vochtigheid en de kiembuizen en vooral de uit deze groeiende myceliumdraden dringen in de geslotene ruimte, dewijl zij, zooals de waarneming aantoont, het vat, de eierdoppen en zelfs de harde en vaste lagen van vruchtsteenen, noten en houtvezels doorboren. Deze schijnbare tegenwerping vervalt alzoo.
Verschijnselen als de laatstgenoemde, en het algemeen voorkomen van schimmels in rottende lichamen, werden en worden nog tot op heden veelvuldig aangehaald, als bewijzen voor de generatio spontanea, of de voortbrenging van schimmels, niet uit sporen, maar door zelfwording uit gistende of rottende stoffen. Volgens deze zienswijze zouden de kiemen der schimmels zich, bij wijze van organische kristallisatie, uit de rottende stoffen ontwikkelen. Tot nu toe kennen wij geene enkele waarneming, waardoor deze beschouwing gerechtvaardigd kan worden. Veeleer volgt uit de medegedeelde feiten en uit vele met groote zorgvuldigheid gedane proefnemingen, dat zich de schimmels en zwammen in 't algemeen, wat hare wijze van ontstaan betreft, niet anders verhouden dan de overige planten. De hier niet nader te bespreken algemeene vraag naar het eerste ouderlooze ontstaan van organismen in de verschillende scheppingsperioden, wordt hierdoor niet aangeroerd, voor hare beslissing kunnen overigens in 't algemeen de schimmels bezwaarlijk geschikte voorwerpen van onderzoek zijn.
In tegenstelling met de beschouwing, die de schimmelzwammen doet voorkomen als producten der verrotting, laten deze zich veeleer kennen als producenten, krachtige opweksters der verrottingsprocessen, welke aan doode organische lichamen plaats grijpen. Bepaalde ontbindingsverschijnselen doen zich voor, wanneer eene bepaalde zwam zich nestelt op een in staat van

{==526==} {>>pagina-aanduiding<<}
ontbinding verkeerend lichaam, 't welk haar natuurlijk die voorwaarden van groei moet aanbieden, waarvan boven melding is gemaakt. Deze verschijnselen blijven achterwege, wanneer men de toetreding der zwam verhindert. Door dooding der zwam houden zij op, en zijn daarom als werkingen van het levens- of vegetatieproces daarvan te beschouwen.
Deze ontbindingsverschijnselen kunnen op tweeërlei wijzen plaats hebben: men onderscheidt verrottings- en gistings- of fermentatieprocessen.
Verrotting heeft plaats, wanneer eene schimmelzwam op de vrije oppervlakte harer onderlaag, en onder onbeperkte toetreding der dampkringslucht vegeteert. Onder opname van zuurstof uit de lucht wordt de organische zelfstandigheid der onderlaag in koolznur, water en ammoniak omgezet. Koolzuur en water ontstaan uit de verbinding van zuurstof met koolstof en waterstof uit de stikstofvrije zelfstandigheid der onderlaag, of, zooals dit gewoonlijk wordt uitgedrukt, door oxydatie of verbranding. Doch deze heeft niet, of uiterst langzaam plaats, wanneer, caeteris paribus, de zuurstof wel in toereikende hoeveelheid aanwezig is, maar de zwamvegetatie verhinderd wordt. Hieruit volgt dat de laatste de zuurstof uit de omringende lucht opneemt, en op eene nog nader te omschrijven wijze, aan de verbindingen der onderlaag overdraagt. Eene relatief geringe hoeveelheid dezer verbindingen wordt natuurlijk gebruikt als materiaal voor de stoffelijke vermeerdering der groeiende zwam zelve.
Dezelfde zwam, welke bij onbeperkte toetreding van zuurstofhoudende lucht verrotting veroorzaakt, kan, bij beperking of geheele afsluiting van de zuurstof der lucht fermentatie, of gisting teweeg brengen, d.w.z. splitsing der voorhanden organische verbindingen in andere, die minder samengesteld zijn, maar verschillen van de verrottingsproducten.
Als voorbeeld hiervoor laten wij hier in de eerste plaats het resultaat der proefnemingen van van Tieghem betreffende de gisting der tannine, het looizuur der galnoten, volgen. Reeds lang is het bekend dat dit zuur, aan de lucht blootgesteld, zich onder schimmelvorming en met opname van water in galluszuur en suiker splitst. De door van Tieghem hierbij waargenomen schimmelzwammen, zijn Penicillium glaucum en Aspergillus niger, een met Asp. glaucus verwanten, echter daarvan duidelijk verschillenden vorm.
Wanneer tannineoplossing vermengd met de voor de zwam-
{==527==} {>>pagina-aanduiding<<}
vegetatie noodige stikstofhoudende en minerale stoffen, van de atmosferische zuurstof wordt afgesloten, dan ondergaat zij geene verandering, hetzij er zwamsporen in zijn uitgezaaid of niet. Hetzelfde is het geval, wanneer wel de noodige hoeveelheid zuurstof wordt toegelaten, maar de toetreding der zwam wordt verhinderd. Zaait men deze in de oplossing onder tegenwoordigheid van zuurstof, dan kiemen de sporen en de zwam begint hare vegetatie. Laat men haar aan de vrije oppervlakte der oplossing en onder onbeperkte luchttoetreding groeien, dan ontwikkelt zij zich in groote menigte, onder verbranding der tannine tot koolzuur en water. Beperkt men de luchttoetreding na het begin der vegetatie, en zorgt men er voor dat het mycelium in de oplossing is ondergedoken, dan groeit het langzaam voort, en al de tannine wordt omgezet in galluszuur en suiker; eene relatief geringe hoeveelheid der laatste wordt ook hier wederom verbruikt tot vermeerdering van de stikstofvrije zelfstandigheid der zwam.
Tot verklaring dezer veranderde werking der van de onbegrensde vrije toetreding van lucht afgesloten zwam op de vloeistof, moet men voor alles vasthouden, zooals proefondervindelijk vastgesteld kan worden, dat de splitsing der tannine niet tot stand komt, doordat er eene van de stoffelijke bestanddeelen der zwam aan de oplossing wordt afgegeven, om daarmede eene chemische verbinding te vormen. Veeleer geschiedt de splitsing der vloeistof slechts nevens de wel is waar langzaam, maar toch voortgroeiende zwamvegetatie.
Wanneer men nu ziet, dat onder overigens gelijke verhoudingen, dezelfde levende zwam, in dezelfde stof, dan eens in groote menigte groeit en verrotting veroorzaakt, dan eens bij langzamen groei als opwekster der gisting werkt, alleen naarmate de toetreding der atmosferische zuurstof beperkt of onbeperkt is, zoo moet men in het laatste punt de oorzaak dier verschillende verhoudingen zoeken. Hoe men zich hiervan eene duidelijke voorstelling kan maken, daarvoor heeft pasteur, wel is waar niet met betrekking tot het hier aangehaalde, maar tot een hiermede volkomen overeenkomend geval, eene vernuftige hypothese gegeven. Hij zegt, de zwam moet, als zij groeit, zuurstof opnemen. Wordt deze haar rijkelijk door de lucht toegevoerd, dan neemt zij die daaruit op, onder weelderigen groei en verbranding der door haar bewoonde stof. Vindt zij die niet vrlj in de lucht, dan onttrekt zij haar aan de verbindingen, waaruit die stof zelf bestaat, en

{==528==} {>>pagina-aanduiding<<}
geeft hierdoor aanleiding tot verdere splitsing dier verbindingen.
Het spreekt wel van zelf, dat eene zwam, die op een organisch lichaam groeit, gelijktijdig verrotting en fermentatie zal veroorzaken; gene op de aan de lucht blootgestelde oppervlakte, deze, waar, haar mycelium in het van de zuurstof der lucht afgesloten inwendige van het lichaam is gedrongen. Bij iedere verrotting zullen er alzoo met de verrottingsproducten ook gistingspreducten ontstaan, die ten slotte bij voortdurende zwamvegetatie eveneens aan de verrotting zullen ten deel vallen, zooals dit voor het galluszuur en de suiker van ons voorbeeld is aangewezen.
Zonder twijfel zullen van de schimmelzwammen, die men als opweksters der verrotting kent, vele of alle, onder de aangeduide voorwaarden, als opweksters der gisting werken, en zooals van zelf spreekt in verschillende stoffen de eerste oorzaak zijn van veelsoortige splitsingen. Voor de meeste is deze verhouding nog in 't geheel niet bepaald. Één voorbeeld kan hier echter nog worden aangevoerd, betreffende de boven beschreven Mucor Mucedo en M. racemosus. Wanneer zij op eene geschikte stof aan de lucht blootgesteld groeit, geeft zij onder weelderige sporenvorming aanleiding tot verrotting. Zaait men haar in eene voor gisting vatbare suikeroplossing onder beperkte toetreding der lucht, dan ontwikkelt zich een in de vloeistof ondergedoken mycelium, en daaruit door spruiting een aantal broedcellen. Er ontstaan dan geene sporendragers, en er wordt alkoholgisting, d.w.z. splitsing der suikeroplossing in alkohol en koolzuur opgewekt.
De alkoholgisting, welke wij in het practische leven zoo veelvuldig toepassen, wordt intusschen gewoonlijk niet door Mucor veroorzaakt. Wij hebben haar veeleer voor het grootste deel aaneen ander organisme te danken, t.w. aan de biergist, welker beschouwing ons voert tot het tweede gedeelte onzer verhandeling, tot de gist en wel in de eerste plaats tot de gistzwammen.
De biergist met een botanischen naam Saccharomyces cerivisiae, of ook Cryptococcus of Hormiscium cerivisiae genaamd, zet zich in de uittegisten vloeistof af als eene fijne, gelijkvormige, grijsachtige massa. Deze bestaat, wanneer de mogelijke bijmengingen buiten rekening worden gelaten, uit een ongehoord aantal plantaardige cellen, welke in volwassen toestand rond of eivormig en gemiddeld iets minder dan 1/100 m.m. groot zijn. Voor het overige zijn zij, even als de boven besproken zwamcellen, kleurloos en teêr van wand. In haar protoplasma ziet men een

{==529==} {>>pagina-aanduiding<<}
of meer waterhoudende holten. Brengt men ze in eene voor hare vegetatie gunstige vloeistof, b.v. eene die voor alkoholgisting vatbaar is, dan beginnen zij zich door spruiting te vermeerderen, d.w.z. aan iedere cel ontstaat, even als bij de sporenafsnoering aan de vruchtdragers der schimmelzwammen, een klein uitwas, dat tot de gestalte en grootte der moedercel aangroeit, en zich dan als zelfstandige cel afscheidt. Aan deze cel der tweede orde kan zich dezelfde verrichting herhalen, en evenzoo aan een onbepaald aantal verdere orden of generatiën. Deze spruiting kan aan ieder punt der cel plaats grijpen, en dikwijls gelijktijdig of achtereenvolgens aan meerdere punten te gelijk. Na de afscheiding zonderen zich de nieuwe spruiten gewoonlijk van haar moedercel af, en men vindt dan altijd slechts weinige cellen, veelal 2, met elkander vereenigd. Soms, inzonderheid bij zorgvuldige kweeking, blijven vele generatiën langen tijd met elkander vereenigd, als vertakte snoeren van rondachtige leden, die zeer gepast vergeleken kunnen worden met vertakte zwamdraden met zeer korte leden. Door deze celvormingen heeft de zoo sterke vermenigvuldiging der gist plaats, wanneer zij in de voor gisting vatbare vloeistof wordt gebracht, en juist de spruitende cellen zijn het, die, op de gistende vloeistof drijvende, hare troebeling veroorzaken, en zich na afloop der gisting wederom afzetten.
De beschreven vermeerdering door spruiting, komt wat den vorm aangaat, gedeeltelijk overeen met den groei van vertakte zwamdraden, gedeeltelijk met de conidiënvorming door afsnoering, en kan als een tusschenvorm dezer beide worden beschouwd. Het is de eenige vormontwikkeling, welke men in de voor gisting vatbare vloeistof en gedurende het verloop der gisting aan Saccharomyces waarneemt. Brengt men levende gistcellen uit de vloeistof op de vochtige oppervlakte van een sappig plantendeel, b.v. een stuk wortel of knol, dan gaat de spruiting een tijd lang langzaam voort, om na eenige dagen geheel of zoo goed als geheel op te houden. Tegen den zesden dag bemerkt men dat een deel der cellen afsterft, en andere iets grooter worden, en in de inwendige ruimte van het meerendeel der laatste, sporen door vrije celvorming ontstaan, even als zulks beschreven werd bij de asci van Aspe gillus of Bot ytis cineren. In één ascus ontstaan 2-4 sporen als ronde celletjes, die, in den aanvang vrij opgehangen in het protoplasma van den ascus, later ten koste hiervan vaster worden, en ten slotte de geheele ruimte aanvullen.

{==530==} {>>pagina-aanduiding<<}
Hetzelfde geschiedt, wanneer men versche gist zuiver uitwascht, en met een weinig zuiver water vermengd, laat staan. De vorming van sporen heeft hier plaats ten koste der gedurende de gisting geassimileerde organische zelfstandigheid bij toereikenden toevoer van water. In de technisch gebruikte gist, geschiedt dit, wanneer deze na geëindigde gisting zuiver en nat wordt bewaard. De sporen zelven beginnen, wanneer ze wederom in geschikte vloeistoffen worden gebracht, even als de vegetatieve cellen te spruiten, om nieuwe, opeenvolgende generatiën dezer laatste te doen ontstaan. Eene andere vormontwikkeling kent men bij de biergist niet. Deze brengt alzoo op het einde of in het begin harer ontwikkeling sporeblazen (asci) voort, welke zich meestal eveneens verhouden als de gelijknamige organen van andere Ascomyceten. Overal waar wij asci vonden waren het de fructificatieorganen van Ascomyceten, die den ontwikkelingsgang afsluiten. Op grond der waargenomen verschijnselen en vergeleken met de gistzwam, moet men aan hen dezelfde morphologische beteekenis toeschrijven, en deze laatste dus beschouwen als een zeer eenvoudigen Ascomyceet, zonder duidelijke scheiding van mycelium- en conidiënvorming. Alhoewel zij overigens door deze eenvoudigheid in de ontwikkeling schijnt te verschillen van de hier beschreven schimmelzwammen, zoo staat zij toch in geenen deele geïsoleerd en zonder tusschenvormen in het rijk der zwamvormen. Veeleer is zij met deze verbonden door een aantal plantenbewonende woekerzwammen van de geslachten Taphrina en Exoascus, welker afzonderlijke soorten eene volledige reeks van tusschenleden tusschen den gistvorm en de typische myceliumvormende Ascomyceten vertegenwoordigen.
De vorm en de ontwikkelingsgang der gist zijn bij gevolg zeer eenvoudig. Het medegedeelde aangaande hare, den ontwikkelingsgang afsluitende, fructificatie zijn echter slechts sedert korten tijd bekend, en voordat men ze kende, werden er de meest uiteenloopende beschouwingen over de natuur der biergist gemaakt. Laten wij die beschouwing onvermeld, waarbij men de gistzwam door ouderlooze, spontane voortbrenging, en alzoo ten deele uit de gistende vloeistof liet ontstaan, en waartegen hetzelfde kan worden aangevoerd, dat reeds boven tegen het vermeende ontstaan van schimmels uit de door haar bewoonde stoffen is gezegd. Alle andere beschouwingen steunen dan op de volgende feiten. Vooreerst, de gelijkheid der gistzwam met typische zwam-
{==531==} {>>pagina-aanduiding<<}
men in alle opzichten, uitgenomen den vegetatieven vorm. Ten tweede, de waarneming dat vele typische zwammen, hetzij bij de conidiënvorming, hetzij anderszins, even zulke spruitingen vertoonen als de gistcellen. Dit is o.a. het geval bij de kieming van de sporen der bovengenoemde Taphrinae en andere Ascomyceten b.v. Dothidea ribesia, Fr. Bij zeer vele wordt dit bij de conidiënvorming waargenomen. Onder de niet Ascomyceten ziet men hetzelfde bij Mucor, welke in vloeistoffen broedcellen vormt. Ten derde, het feit dat al deze zwammen in hare typische ontwikkeling een draderig mycelium met vruchtdragers enz. vormen. Dewijl men van de gist geene fructificatie kon vinden, zeide men: zij is een onvruchtbare tot in het eindelooze voortspruitende vorm van typisch myceliumvormende zwammen, een vorm zooals die ook elders voorkomt. Omdat men haar in bepaalde vloeibare middenstoffen zag ontwikkelen, zeide men verder: zij hangt af van de natuur des mediums. Eene zwam zoude alzoo in voor gisting vatbare vloeistoffen gistcellen doen ontstaan, terwijl zij op andere, aan de lucht blootgestelde stoffen, een mycelium met vruchtdragers zoude vormen. Welke
zwamsoorten in het bijzonder den typisch ontwikkelden vorm der biergist vertegenwoordigden, daarover liepen de meeningen ver uit elkander. Volgens sommigen waren het bepaalde schimmelsoorten, zooals Mucor Mucedo en M. racemosus, Penicillium glaucum, Oidium lactis of een daarvan; volgens anderen deden alle mogelijke zwammen in geschikte vloeistoffen biergist ontstaan.
Het bewijs voor deze beweringen zocht men langs twee verschillende wegen te leveren, door namelijk in de eerste plaats de sporen of het mycelium der onderhavige zwamsoorten in voor gisting vatbare oplossingen, en vervolgens gistcellen op door schimmel bezochte stoffen uit te zaaien. Daar men dikwijls - niet altijd - in het eene geval, na het uitzaaien gistcellen en alkoholgisting zag ontstaan, en in het andere geval het ontstaan van Mucor, Penicillium, enz. waarnam, zoo hield men het er voor dat het bewijs was geleverd. Het is duidelijk, dat bij zulke handelingen twee hoofdbronnen van fouten, ook door de zorgvuldigste afsluiting van de lucht, niet waren te vermijden; het onopzettelijke inbrengen van gistcellen met de opzettelijk gezaaide zwamsporen in de te onderzoeken stof, en omgekeerd de vermenging van kiembare zwamsporen met de uitgezaaide gistcellen. De eersten, de typische biergistcellen, zijn overal verbreid, inzonder-
{==532==} {>>pagina-aanduiding<<}
heid op door schimmels bewoonde plaatsen. En dat de gist, zooals zij bij gistingen in het groot wordt verkregen, geheel vrij van de kiemen van gewone schimmelzwammen zal zijn, is bij de gesteldheid der ruimte, en van het daartoe gebezigde materiaal, nauwelijks denkbaar. Ook in de zuiverste ‘gist’ kan men meest zonder moeite en dikwijls in ontzettende menigte, sporen en broedcellen van Mucor, Oidium lactis en Penicillium vinden. De kiemen dezer zwammen moeten zich op den voor haar geschikten bodem op kosten der minder begunstigde gistcellen ontwikkelen; de biergist echter, welke vermengd is met de in de vloeistof gezaaide sporen, ten koste der kiembuizen, welke uit deze sporen ontstaan zijn, en niet meer voortgroeien. Dat dit werkelijk zoo plaats heeft bewijst ieder nauwkeurig onderzoek, waarbij men het gebruik eener glazen klok ter afsluiting verzuimt. Pogingen om een organischen samenhang tusschen biergistcellen en een
typischen zwamvorm, alsmede het afwisselende ontstaan der eene uit de andere aan te toonen, zijn bijna niet gedaan. Slechts bij één eenige proef, door Berkeley genomen, waaruit het ontstaan van Penicillium glaucum uit de biergistcellen bewezen scheen te zijn, kon men het genoemde resultaat verklaren uit de enkele Penicilliumsporen, die met de gebezigde gistcellen vermengd waren.
Bij de bovengenoemde oorzaken van onnauwkeurig onderzoek, waarop wij hier, wegens hare identiteit met het boven bij gelegenheid der schimmelvormen besprokene, niet nader behoeven te letten, komt voor de biergist nog eene geheel bijzondere. Met buitengewone hardnekkigheid is telkens beweerd, dat de biergist afstamt van de reeds meermalen genoemde twee mucorvormen. Een hoofdbewijs hiervoor was, dat mucor in eene geschikte vloeistof gebracht, alkoholgisting opwekt. Dit is waar, maar daarmeê is nog niet gezegd, dat de vorm of de vormenreeks die wij Mucor noemen, wegens de gelijke inwerking op de vloeistof identisch moet zijn met den vorm Saccharomyces. De mucorvormen, waarvan hier sprake is, vormen wel is waar in de gistende vloeistof op biergist gelijkende spruitende broedcellen, maar, behalve in de spruiting, verschillen zij zoo veel van deze, dat men ze daarmede onmogelijk kan verwarren. Niettegenstaande dit verschil zeide men, mucor wekt alkoholgisting op, onder vorming van broedcellen, alzoo zijn de broedcellen biergist, en de biergist is dus eene afstammeling van mucor.
De hier medegedeelde twist is met de ontdekking van de eigen-
{==533==} {>>pagina-aanduiding<<}
aardige fructificatie en kieming der biergist definitief geëindigd. Werpen wij nu, na de beschouwing harer vormontwikkeling, nog een blik op hare betrekkingen tot de alkoholgistingen, waarbij zij voorkomt en wordt aangewend. Het is eene uitgemaakte zaak, inzonderheid door de onderzoekingen van pasteur, dat bij deze gistingen de biergist de opwekster der gisting is, en dat zij hiertoe door haar vegetatie- of voedingsproces den stoot geeft. Om de gisting te doen aanvangen zijn levende gistcellen, in staat om te groeien en te spruiten, onvoorwaardelijk noodig. Het dooden der gist, b.v. door verhitting der vloeistof tot op het kookpunt, doet dadelijk het fermentatieproces ophouden; de doode zelfstandigheid der gist is op zich zelve werkeloos. Eene zeer geringe hoeveelheid levende gistcellen is voldoende, om in eene geschikte vloeistof de gisting een aanvang te doen nemen. Zij neemt toe naarmate de gistcellen spruiten en zich vermeerderen. Slechts die suikeroplossing, welke nevens suiker, tevens de voor de biergist zoowel als voor ieder andere vereischte hoeveelheid, stikstofhoudende en minerale bestanddeelen bevat, kan tot gisting gebracht worden; eene chemisch zuivere suikeroplossing alzoo op zich zelve niet. Brengt men in zulk eene oplossing een meer dan gewone hoeveelheid gist, dan maakt men haar voor de gisting vatbaar, want de gewone gist bevat in de afgestorvene cellen en hare desorganisatieproducten, steeds eene hoeveelheid dezer stoffen, die in oplosbaren vorm in de suikerhoudende vloeistof overgaan, ten gunste der levende, spruitende cellen.
Het valt reeds bij eene vluchtige beschouwing in het oog, dat bij iedere gisting het getal der gisteellen aanzienlijk vermeerdert. Weging en analyse toonen dan ook aan, dat hierbij eene belangrijke vermeerdering der organische en georganiseerde gistzelfstandigheid plaats vindt, ten koste van een deel der opgeloste suiker en de reeds genoemde voedingsstoffen. De overblijvende suiker, 25 pCt. der gebezigde hoeveelheid, splitst zich dan in alkohol en koolzuur, benevens eenig barnsteenzuur en glycerine, en dit is bij de alkoholgisting de hoofdzaak.
Vraagt men wat de oorzaak is van de gistingopwekkende werking der biergist, dan kan men zich, op grond van volkomen gelijksoortige feiten en waarnemingen, aan dezelfde hypothese houden, welke boven is gegeven ter verklaring der fermentatiewerkingen van schimmelzwammen.
In ieder geval is de biergist, waarover tot nu toe is gehandeld,

{==534==} {>>pagina-aanduiding<<}
de opwekster van een groot deel der in het dagelijksch leven voorkomende alkoholgistingen, en voornamelijk van de meeste bier- en brandewijngistingen. Wat men met den naam van boven- en ondergisting onderscheidt, wordt in de meeste gevallen, hoewel niet in alle, door dezelfde zwam veroorzaakt, die bij lage temperatuur op den bodem van het vat blijft, en zich als ondergist afscheidt, en bij hooge temperatuur als bovengist op de schuimende oppervlakte der vloeistof drijft. In den vorm dezerbeide komen geringe verschillen voor, de eene vorm kan echter, door verandering der temperatuur bij de gisting, in de andere overgaan.
Behalve de biergist zijn er nog andere tot het geslacht Saccharomyces behoorende soorten, die eveneens spruitende sporeblazen vormen, maar zich door den vorm van gene onderscheiden. Vele daarvan wekken evenals S. cerevisiae de alkoholgisting op. De meeste moeten echter, vooral wat hare eigenschappen bij de gisting aangaat, nog nader worden onderzocht. Er komen echter ook nog gistzwammen voor, die tot het geslacht Saccharomyces kunnen worden gebracht, en veel gelijken op S. cerevisiae, maar geene alkoholgisting opwekken. Zulk een vorm is de kaam, die ontstaat bij het bederven van wijn en bier; hare cellen onderscheiden zich van die der biergist door hare geringe grootte en bepaalde verschillen in vorm en structuur. Deze cellen zijn in genoemde vloeistoffen ondergedoken en vermeerderen zich langzaam. Aan den vrijen toevoer van zuurstofhoudende lucht blootgesteld, vermenigvuldigen zij zich aanzienlijk op de oppervlakte der vloeistof, verheffen zich zelfs hierboven, en vormen dan het welbekende kaamvlies. De sporen en sporeblazen der kaam zijn nog niet met genoegzame zekerheid bekend, men heeft echter reden te vermoeden, dat zij op dezelfde wijze worden gevormd als bij de biergist het geval is.
Dewijl de kaam en de biergist veel op elkander gelijken en zij meestal samen in dezelfde vloeistof voorkomen, zoude men licht kunnen denken, dat beide tot dezelfde soort behooren. Dit is echter het geval niet; niettegenstaande de overeenkomst behouden beide steeds hare verschillen in vorm en inwerking op voor gisting vatbare en gegistte stoffen. De kaam is de opwekster van bederf. Zij oxydeert alkohol en suiker tot koolzuur en water (in alkoholbevattende vloeistoffen onder vorming van eenig azijnzuur) en wekt geene alkoholgisting op, wanneer zij in eene voor gisting vatbare suikeroplossing ondergedoken is. Er zijn

{==535==} {>>pagina-aanduiding<<}
vele botanische namen voor de kaam; de meest gebruikelijke zijn: Hormiscium vini, Mycoderma vini en Mycoderma cerevisiae.
Mycoderma beteekent een zwamvlies of een slijmerig vlies. De naam is ontleend aan het voorkomen der zwam op de oppervlakte der vloeistof, en is afkomstig uit een tijd waarin men zich nog niet veel met mikroskopische onderzoekingen bezig hield. Vele andere plantaardige vormen dragen eveneens den naam van Mycoderma, niettegenstaande zij alleen wegens het vormen van een vlies met M. vini overeenkomen, en de vorm en ontwikkeling geheel anders is.
Een der opmerkelijkste is Mycoderma aceti of de azijnmoer, en deze voert ons uit de rij der gistzwammen naar eene andere van ‘gist’-vormen, die nog niet zeer nauwkeurig is onderzocht, namelijk tot de Bacterièn of Schizomyceten.
Bij de gewone bereiding van azijn of verdund azijnzuur wordt het mengsel (verdunde alkohol) bij geschikte temperatuur aan de inwerking der dampkringslucht blootgesteld. De alkohol neemt zuurstof op en wordt door deze tot azijnzuur geoxydeerd. Hierbij vormt er zich op de oppervlakte der vloeistof een slijmerig vlies, dat soms gedeeltelijk naar den bodem zinkt en zich dan weder vernieuwt. Dit vlies draagt den naam van azijnmoer, en bestaat uit eene ontelbare menigte van korte, staafvormige, nauwelijks 1/1000 m.m. breede lichaampjes, welke bij nader onderzoek chlorophyllooze plantaardige celletjes blijken te zijn. Hare snelle vermeerdering geschiedt door deeling. Zij groeien uit tot eene bepaalde, ongeveer het dubbele der breedte bedragende, lengte, en verdeelen zich dan door vorming van een tusschenschot in twee helften; hetzelfde herhaalt zich in ieder dezer helften, en zoo vervolgens tot in het onberekenbare. Dewijl de deeling steeds in dezelfde richting geschiedt, vormen de, uit eene cel achtereenvolgens ontstane generatiën, eene keten, welker leden zich herhaaldelijk door deeling kunnen vermeerderen. Deze ketens kan men dikwijls werkelijk waarnemen. Zij komen in groot aantal en door elkander gevlochten in het slijmerige vlies voor, en zijn door eene slijmerige, geleiachtige stof nog vaster met elkander vereenigd. Dikwijls ziet men echter dat er geene ketens worden gevormd, maar dat ze zich in de gelei tot meer of minder dichte ballen groepeeren. Ook drijven ze soms zonder door gelei omgeven te zijn, hetzij afzonderlijk, hetzij tot ketens vereenigd in de hun omringende vloeistof, nu eens zonder beweging,

{==536==} {>>pagina-aanduiding<<}
dan eens zich meer of min levendig naar verschillende richtingen heen en weer bewegende. Deze ketensgewijze of onregelmatige groepeering en de vrije beweeglijke toestand kunnen afwisselend aan dezelfde lichaampjes ten deel vallen. Andere vormontwikkelingen en voortplantingswerktuigen zijn van deze wezens nog niet bekend.
Pasteur heeft aangetoond, dat dit kleine organisme de oxydatie van den alkohol tot azijnzuur begunstigt, op dezelfde wijze als de kaam of de schimmelzwammen het bederven der lichamen, waarop zij groeien bevorderen. De azijnvorming blijft achterwege, wanneer het mengsel alleen aan de inwerking der zuurstof is blootgesteld, zonder tegenwoordigheid van azijnmoer. Zij heeft alleen plaats, als de laatste in het mengsel de tot haren groei noodige voedingsstoffen vindt. Doet men het mycodermavlies naar den bodem van het vat zinken, dan houdt de azijnvorming op, totdat er zich door de vermeerdering der naar boven stijgende afzonderlijke lichaampjes, een nieuw vlies aan de oppervlakte heeft gevormd. Wanneer al de alkohol tot azijnzuur is geoxydeerd, dan wordt deze door het voortgroeien van het mycoderma verder verbrand tot koolzuur en water. Dit organisme is ook bij de snel-azijn-fabricatie werkzaam, en hecht zich vast op de draden of houtspaanders waar men de vloeistof doorheen laat loopen.
Eigenaardige gistingsprocessen, die reeds lang aan de scheikundigen bekend zijn, en hier niet nader uiteengezet kunnen worden, hebben plaats in de oplossingen der suikersoorten, wanneer zij de voor den groei noodige voedingsstoffen bevatten, namelijk de melkzuur- en hoterzuurgisting. Uit de onderzoekingen van pasteur is gebleken, dat hier nagenoeg hetzelfde plaats heeft als reeds boven bij het bespreken der alkohol- of de galluszuurgisting is uiteengezet. Dezelfde suikeroplossing die onder inwerking der besprokene gistzwam voor alkoholgisting vatbaar is, ondergaat onder zekere voorwaarden melkzuurgisting. De eerste dier voorwaarden is het voorhanden zijn van een bepaald levend fermentorganisme, dat men gevoegelijk melkzuurgist kan noemen. De organisatie en ontwikkeling dezer gist onderscheidt zich, voor zoo verre de onderzoekingen reiken, niet van die der azijnmoer; de vrije, beweeglijke toestand wordt hier echter betrekkelijk meer gevonden dan bij deze. Hetzelfde kan gezegd worden van de boterzuurgist, de opwekster der boterzuurgisting. De staafjes waaruit zij bestaat, zijn volgens pasteur gewoonlijk langer, en dikwijls veel langer dan die der melkzuurgist. Een scherp

{==537==} {>>pagina-aanduiding<<}
morphologisch verschil kan echter noch niet vastgesteld worden.
Bij een aantal minder bekende gistingsprocessen zijn door pasteur gelijke en op dezelfde wijze werkende fermentorganismen gevonden, welker levensgeschiedenis nog nader moet worden onderzocht.
Eindelijk sluiten zich hier nog de overal in rottende organische lichamen voorkomende lichaampjes aan, welke onder de namen van Bacteriën, Vibrionen en Zoögloea bekend zijn. Hetzelfde wat zoo even is gezegd omtrent den vorm, de grootte en vermeerdering, de afwisselende verbinding en loslating, de beweeglijkheid en onbeweeglijkheid van de cellen der azijn- en melkzuurgist, kan eenvoudig voor deze wezens herhaald worden. De beweeglijke vrije vormen dragen den naam van Bacterien en Vibrionen, de door gelei vereenigde groepen worden Zoögloea genoemd. Van deze organismen bestaan zonder twijfel verscheidene soorten.
In doode lichamen vindt men overal bacteriën, en zij zijn daar zonder twijfel krachtige bewerkers der verrottingsverschijnselen. Uit het hierboven medegedeelde zou men kunnen afleiden, dat eene en dezelfde soort en vorm, in middenstoffen van verschillende hoedanigheid kan groeien, en naar den aard dezer stof verschillende omzettingsverschijnsels veroorzaakt. Een en dezelfde vorm zoude alzoo op verdunden alcohol voorkomen als azijnmoer, in zekere suikeroplossingen, onder afsluiting der lucht, als melk- en boterzuurferment en in eiwithoudende lichamen als opwekker der met ammoniak- en zwavelwaterstofvorming gepaard gaande verrottingsverschijnselen. Op grond der door pasteur gedane waarnemingen is het echter ook zeer waarschijnlijk, dat deze fermentorganismen tot verschillende soorten behooren, die soms bepaalde middenstoffen behoeven, en in deze dan de verschillende omzettingen te weeg brengen, terwijl men ze tot nu toe, van wege hare gelijkheid en geringe grootte niet scherp morphologisch heeft kunnen onderscheiden. De beslissing hieromtrent hangt af van verdere onderzoekingen.
Dewijl de laatst besprokene organismen door het groot aantal waarin zij voorkomen, en door hunne ferment- en oxydatiewerkingen veel overeenkomen met de gistzwammen, kunnen zij eveneens met den naam gist worden bestempeld. In vormontwikkeling verschillen zij echter wezenlijk van de gistzwammen en zwammen in het algemeen, want in al hunne tot nu toe bekende toestanden ontbreken de vertakte draadvormige cellenrijen,

{==538==} {>>pagina-aanduiding<<}
die hetzij aan hunnen top hetzij door spruiting groeien, zooals wij die hebben leeren kennen als myceliën bij de schimmel- en gistzwammen. Hunne cellen vermeerderen zich door deeling in twee helften, en deze deeling herhaalt zich steeds op dezelfde wijze, zoodat er enkelvoudige snoeren van cellen ontstaan, die niet alleen aan den top, maar door deeling aan alle punten voortgroeien.
Dit alleen is voldoende om in het stelsel dat op de vormontwikkeling is gegrond, de vormen azijnmoer, bacteriën, enz. van de zwammen af te zonderen, en ze met andere die daarmede overeenkomen in een afzonderlijken groep te plaatsen. Deze groep draagt den reeds genoemden naam van Schizomyceten, en verhoudt zich op dezelfde wijze tot de zwammen als de niet groene, bloemdragende gewassen. Zij onderscheidt zich scherp van de zwammen door de vormontwikkeling, en komt met deze overeen in de voorwaarden en hoofdverschijnselen van het voedingsproces. De schizomyceten staan in het plantenstelsel niet geïsoleerd. Evenals tot zekere familiën der bloemdragende gewassen b.v. Orchidaceeen, Winden en andere, niet groene soorten behooren; evenals de echte zwammen het meest verwant zijn met de als Conferven bekende groene planten, zoo sluiten zich ook de schizomyceten aan een groep bladgroenhoudende planten, n.l. aan de Nostochaceeën. Bij de meestal fraaie en gemakkelijk waar te nemen vormen dezer groep, stemt alles dikwijls in de kleinste bijzonderheden overeen met hetgeen wij van de schizomyceten weten, en men heeft daarom recht van deze te spreken als kleine Nostochaceeën zonder bladgroen, evenals men van bladgroenlooze Orchzdaceeën, Gentianaceeën enz. spreekt.
En hiermede zijn wij tot het einde onzer beschouwing gekomen, welke ten doel had, in eene reeks van voorbeelden aan te toonen, wat men van ‘schimmel en gist’ weet en niet weet. Wilden wij nog verder gaan, dan zoude onze kennis te kort schieten, want juist aan de beschouwing der schizomyceten knoopen zich allerlei zonderlinge, en nu nog dikwijls verhaalde geschiedenissen.
Men heeft dikwijls getracht de bacteriënvormen als bepaalde leden in den ontwikkelingskring van schimmelzwammen, zooals Mucor en andere, te plaatsen, op grond van onderzoekingen en redeneeringen, die wezenlijk op hetzelfde neerkomen, als reeds boven is gezegd van de pogingen om Mucor te beschouwen, als

{==539==} {>>pagina-aanduiding<<}
stamvader der biergist en omgekeerd. Zoo door redeneerende komt men tot de kortelings uitgedachte Micrococcus-theorie, waarover wij hier ten slotte nog iets zulleu mededeelen.
Het is reeds gezegd dat de gewone bacteriënvormen, de overal verbreide bewoners van organische zelfstandigheden zijn. Hunne kleinheid en alzoo gemakkelijke vervoerbaarheid, gevoegd bij den grooten weêrstand, die zij bieden aan uitwendige schadelijke invloeden, maakt ze hiervoor nog geschikter dan de gewone schimmelzwammen, waarvan hetzelfde is gezegd. Hetzelfde wat voor de zwammenvormen en in het algemeen alle planten geldt, namelijk het overhand nemen van bepaalde, meest begunstigde, vormen, ten koste der overige, waarvan de kiemen op denzelfden bodem zijn gevallen en welk verschijnsel afhangt van de gesteldheid des bodems en andere voorwaarden van groei, zal en moet ook voor de schizomyceten en zwamvormen onderling gelden, en dit is ook door de ervaring op vele wijzen bevestigd. Het is verder duidelijk, na het medegedeelde omtrent de vormen, en vooral de geringe grootte der meest voorkomende schizomyceten, dat het dikwijls zeer moeielijk moet zijn, ze dadelijk te onderscheiden van de zeer fijnkorrelige lichaampjes, zooals die voorkomen in de plantencellen als korreltjes van het protoplasma, of als afzetsels van verschillenden aard in andere lichamen. De korreltjes dezer afzetsels kunnen soms ketens- of paarsgewijze met elkander vereenigd zijn, en wanneer hunne gestalte en grootte dan tevens overeenkomen met die der werkelijke schizomyceten, kan men zich zeer gemakkelijk omtrent den waren aard dier lichaampjes vergissen. Dikwijls is een nauwkeurig onderzoek noodig om ze zeker van elkander te onderscheiden; zoo is, om een voorbeeld te noemen, een in bedorven wijn voorkomend neêrslag, dat bij mikroskopisch onderzoek voor eene schizomyceet werd gehouden, bij chemisch onderzoek gebleken een neêrslag van looizuur-ijzeroxyde te zijn.
Wordt eene zwam, onder voor hare ontwikkeling ongunstige voorwaarden uitgezaaid, dan groeit ze gebrekkig of in het geheel niet. In het laatste geval ziet men hare sporen of kiemblazen dikwijls scheuren, en de korreltjes van het daardoor ontledigd wordende protoplasma, vermengen zich dan met die van de in de vloeistof voorkomende neêrslagen. De schizomycetenvormen, die reeds bij de uitzaaiing voorkwamen, en bijna nimmer ontbreken, zullen zich dikwijls aanzienlijk vermeerderen, ten koste

{==540==} {>>pagina-aanduiding<<}
der zwam. Zij zullen dan, òf het geheele gebied voor zich alleen bezetten, òf in het begin de overhand nemen, om later weer overheerscht te worden door gist- en schimmelzwammen, die opzettelijk of bij toeval mede waren uitgezaaid. Zij zullen in het begin langzaam groeien, en ten laatste, wellicht ten gevolge der omzettingen in de stof waarin zij waren uitgezaaid, al het overige bedekken en terugdringen.
Dit elkander verdringen en overheerschen van vele zwam- en schizomycetenvormen kan, bij zorgvuldig onderzoek, duidelijk worden nagegaan.
Het spreekt van zelf, dat men in eene stof dikwijls verschillende vormen van de organismen, waarvan hier sprake is, vindt, in afwisselende hoeveelheid en vermengd met de neêrslagen en korreltjes enz. welke tot de stof zelve behooren. Brengt men nu al deze voorwerpen op grond hunner meer of mindere gelijkvormigheid tot eene reeks; neemt men daarbij de reactie en de stoffelijke hoedanigheid der stof, waarin zij voorkomen in acht, terwijl men deze laatste beschouwt als de oorzaak van de verschillende vormontwikkelingen, welke zich hierbij voordoen; noemt men eindelijk de eenvoudigste, als kleine korreltjes voorkomende, leden der reeks Micrococcus, dan heeft men het recept tot eene theorie, volgens welke uit Micrococcus alle mogelijke schizomyceten- en zwamvormen kunnen ontstaan, en insgelijks uit alle mogelijke zwamvormen Micrococcus, alleen door den invloed van de stoffelijke hoedanigheid der lichamen, waarin zij voorkomen.
Het is niet noodig een oordeel te vellen over zulke stellingen. Slechts dit zij nog opgemerkt, dat men uit de door waarneming vastgestelde uitkomsten zal zien, dat die organismen, welke wij schimmel, gist en zwammen noemen, voorzeker hunne bijzonderheden hebben, maar wat de verhoudingen van bouw en levensloop betreft, sterk op de overige gewassen gelijken. Eveneens zal men zien, dat de vele gewichtige en merkwaardige verschijnselen, welke wij aan hen hebben waargenomen, vooral daarop berusten, dat het planten zijn, die, omdat zij kleiner zijn dan andere, bij het onderzoek dikwijls een weinig meer zorgvuldigheid en opmerkzaamheid van ons eischen.






{==541==} {>>pagina-aanduiding<<}

De Leidsche sterrenwacht en haar stichter.

Door Dr. P. van Geer.

Annalen der Sternwarte in Leiden, herausgegeben von Dr. F. Kaiser. 1e-3e Band.

Verslag van den Staat der Sterrenwacht te Leiden en van de aldaar volbrachte werkzaamheden, uitgebracht door F. Kaiser. 1863-1872.
Wanneer men het Academie-gebouw te Leiden binnentreedt, en de gewone trap opgaat, dan vindt men rechts eene deur, waarop als tot eeuwige herinnering nog steeds de naam Observatorium staat geschilderd. Hier begon in vroeger jaren het geheimzinnig rijk der sterrenkunde. De trap achter genoemde deur leidde naar een portaal; links was de gewone college-kamer, waar, behalve de populaire astronomie, om het andere jaar de algebra werd gegeven; rechts opende zich een hol vertrek, dat eerst werd gebruikt tot berging van oude instrumenten, doch later diende tot plaatsing van de werktuigen der marine. Van het portaal voerde eene tweede trap naar boven, die gesloten was door een hek, waarvan de toegang slechts werd vergund aan hen, die dieper in de mysteriën der hemellichten wenschten door te dringen. Boven deze trap bevond zich weer een por-
{==542==} {>>pagina-aanduiding<<}
taaltje, zoo donker, dat men slechts met moeite de deur kon vinden, die naar het vertrekje leidde, waar de lessen in de hooge wetenschap gegeven werden. Dit vertrek had den vorm van een rechthoek, en kon behalve een kacheltje, een tafel en juist zooveel stoelen bevatten, als toen voor het gehoor noodig waren; een gehoor niet talrijk, zooals tegenwoordig, nu de studie der wis- en natuurkunde een tevoren ongekenden bloei heeft bereikt, maar beperkt tot vier of vijf, soms wat meer, meestal minder. De twee ramen, waardoor het kamertje werd verlicht openden een treffend uitzicht. Hoog in het Academie-gebouw geplaatst, overzag men van hier den geheelen omtrek aan de zuid- en westzijde. De hortus lag beneden als eene landkaart uitgestrekt, daarover heen de singel, de rijke landouwen, de levendige vaarten, de sierlijke buitenplaatsen; in het verre verschiet ontdekte men de torens van omliggende dorpen en steden. Hierdoor had het vertrek iets bij uitstek gezelligs; het was er warm en licht, en toch niet benauwd of bekrompen.
Als voorganger van de kleine schaar, die hier geregeld bijeenkwam, fungeerde de man, wiens naam in ons land voor altijd met de wetenschap der sterren is verbonden. Over allerlei onderwerpen werd gesproken; de hoogste theoriën, maar ook de eenvoudigste voorvallen van den dag; de gewichtige gebeurtenissen op wetenschappelijk gebied, en de wisselingen in het maatschappelijk en politiek leven.
In October 1858 had ik het voorrecht voor de eerste maal in dien kring plaats te nemen. Met de meeste minzaamheid werd ik door Kaiser opgenomen in de kleine schaar zijner volgelingen. Hij stond bij het raam en liet zijne blikken weiden over het uitgestrekte gezichtsveld. Met welgevallen bleef zijn oog rusten op een stukje grond achter den hortus, waar eenige werklieden bezig waren met het slaan van palen in den grond. Op die plek moest de nieuwe sterrenwacht verrijzen, die de bekrooning zou zijn van zijne schitterende wetenschappelijke loopbaan. Bij het begin van elke les wees hij op dat stukje grond; de palen werden geteld, de voortgang tot in de kleinste bijzonderheden beschreven. Nu eens vernamen we, hoe de bouwmeester paaltjes in den singel had laten slaan om de aanplemping in het water te bepalen, en den volgenden dag door een bode van het stadsbestuur werd aangemaand, om ze terstond te laten wegnemen, daar het inslaan zonder voorkennis of permissie was geschied; -

{==543==} {>>pagina-aanduiding<<}
dan weêr, dat verscheidene schedels en andere beenderen waren opgegraven. hetgeen eerst met het heleg van Leiden in verband werd gebracht, terwijl later werd geconstateerd, dat hier in vroeger dagen een kerkhof was geweest. Soms marcheerden we na het einde der les in corps naar de plaats van aanbouw, waar ons haarfijn alles werd uitgelegd: de lengte en stand der palen, de diepte der uitgravingen, de vastheid van het fundeerwerk. Zoo leefden we dagelijks met den aanwas van de nieuwe sterrenwacht; de platen en teekeningen lagen voortdurend op de tafel; de minste vraag van een onzer gaf aanleiding tot de uitvoerigste beschouwingen, zoodat wij allen, vóór nog een steen was gezet, zoo goed met de geheele inrichting bekend waren, als hadden wij er jaren in doorgebracht.
De eerste verhalen zijn de meest opwekkende geweest. Zij hadden de frischheid, die aan het nieuwe zooveel bekoorlijks bijzetten; zij liepen over luchtkasteelen, waarvan vele later in rook zijn vervlogen; over plannen, waarvan zoo weinig is verwezenlijkt. Toen het gebouw meer en meer verrees, ontstonden moeilijkheden, verschil van inzicht met den bouwmeester, allerlei kleinigheden verbitterden den geleerde en voerden hem soms tot oploopende drift; donkere schaduwen verzwakten het licht op de teekening, meer dan noodig was. Ook met de gezelligheid was het weldra gedaan. Het kamertje daarboven moest worden ontruimd en ten dienste gesteld der marine, zoodat alle lessen gegeven werden in het duistere, ongezellige hok beneden, met uitzicht op de omringende daken, waar het 's winters rookte, en 's avonds de lampen niet wilden branden van narigheid. Hierdoor werd het eene ware verlossing toen in 1860 de lessen voor goed werden overgebracht naar de nieuwe sterrenwacht.
Zoo was dan de overwinning bevochten en de strijd beslist, die met afwisselend succès vele jaren werd gevoerd door de voorstanders van de beoefening der sterrenkunde tegen zuinigheid, bekrompenheid en naijver. Die strijd werd ons meermalen geschetst op het gezellige bovenkamertje in het academie-gebouw. Met korte trekken staat hij vermeld in de inleiding van de Annalen der sterrenwacht. Krachtige hulp werd daarbij verleend; vurig moest gestreden worden soms tegen eerlijke tegenstanders, andermaal tegen schijnbare vrienden. Het verhaal van dien wetenschappelijken strijd in 's lands vergaderzaal en de hooge kringen daarbuiten kan zijne nuttige zijde hebben en in sommige

{==544==} {>>pagina-aanduiding<<}
opzichten meer leeren, dan de geschiedenis van bloedige oorlogstooneelen. De bloei van een land hangt zoo nauw samen met de ontwikkeling der wetenschap, dat elke overwinning, op dit terrein behaald, in de geschiedboeken verdient opgeteekend te worden.

I.

In het voorloopig verslag der 2e kamer Staten-Generaal over het 5e hoofdstuk der begrooting voor 1854 wordt het eerst de aandacht gevestigd op de stichting eener nieuwe sterrenwacht. ‘De aanmerking werd gemaakt,’ zoo lezen wij, ‘dat het zeer te betreuren is, dat in ons land, waar de uitgebreide handel en scheepvaart de belangstelling in sterrenkundige waarnemingen moest verhoogen, voortdurend een goed, naar de tegenwoordige cischen der wetenschap ingericht observatorium ontbreekt.’ Het antwoord van den minister van binnenlandsche zaken op deze bescheiden opmerking is niet zeer bemoedigend en naar gewoonte ontwijkend. ‘Het bezit van een goed, naar de tegenwoordige eischen der wetenschap ingericht observatorium leed dusverre schipbreuk op de aanzienlijke kosten daaraan verbonden. Vermoedelijk zal de eerlang bij de Utrechtsche hoogeschool op te richten nieuwe sterrenwacht zoo niet geheel dan toch grootendeels in dit gemis voorzien.’ Geen wonder dus dat in de openbare zitting op deze zaak werd teruggekomen.
De heer Bosscha, destijds afgevaardigde van de hoofdstad, opende het vuur. Na uiteengezet te hebben, hoe noodig eene wel ingerichte en toegeruste sterrenwacht is zoowel voor de belangen van handel en scheepvaart als voor den wetenschappelijken bloei van een land, herinnert hij, hoe door Willem I een uitmuntend observatorium te Brussel werd gesticht, doch door de gebeurtenissen in 1830 voor ons verloren ging. Vervolgens wijst hij op de verdiensten van den sterrenkundige te Leiden, die met zijne gebrekkige hulpmiddelen meer en beter had gedaan dan andere geleerden op de beste sterrenwachten; hij betoogt, hoe deze geleerde de sterrenkunde bij ons heeft dienstbaar gemaakt aan de

{==545==} {>>pagina-aanduiding<<}
zeevaart; aan onze marine het eerst den weg heeft gewezen, om ter vervaardiging van voldoende zeekaarten onzer Indische bezittingen, vaste plaatsbepalingen door sterrenkundige waarnemingen te verkrijgen; hoe hij begonnen is eene school van sterrenkundigen ook van en voor onze zeeofficieren te vormen, en die school reeds zou gevormd hebben, zoo hij er geene gewetenszaak van had gemaakt het leven en de gezondheid zijner leerlingen in gevaar te brengen op het doorluchtig torentje van het hol en onherbergzaam academie-gebouw te Leiden. Verder bewijst de spreker, hoe het antwoord van den minister niets zegt en afdoet, daar niet eens op de begrooting eene som is uitgetrokken en het plan van de bebouwing der Utrechtsche sterrenwacht slechts zou leiden tot versnippering van krachten. ‘Bij de beoordeeling der vraag’, zoo eindigde hij, ‘of die versnippering van middelen niet ook hare voordeelen heeft, moet, naar ik meen, niet worden voorbijgezien, dat bij de behartiging van de belangen, waarover ik spreek, niet bloot onze inwendige volkskracht moet beoogd worden, maar ook deze overtuiging moet gelden, dat elke versterking van onzen wetenschappelijken invloed gelijk van onzen commercieelen invloed eene versterking is van onze politieke stelling in Europa.’
Deze pleitrede was niet alleen krachtig, maar ook behendig. Door den bloei der sterrenkunde te verbinden met den vooruitgang der marine en de belangen onzer koloniën, bracht de redenaar twee factoren in het spel, die hunne uitwerking op de volksvertegenwoordiging nooit misten, terwijl het slot der rede een waardig contrast vormt met de woorden, die men zoo dikwijls hoort, waarbij slechts defensie en wapening ter sprake komen, wanneer de verhouding van ons land tot naburige staten wordt aangeroerd.
Een waardig bondgenoot vond de afgevaardigde van Amsterdam in dien van Leiden, den pas benoemden Curator der hoogeschool, Jhr. Gevers van Endegeest. In eene uitvoerige en warme rede werd op het belang van de stichting eener nieuwe sterrenwacht, bepaaldelijk te Leiden, gewezen.
‘Tonnen gouds worden besteed,’ zoo riep hij uit, aan de verbetering van rivieren, duizenden voor de vervaardiging eener geologische kaart, millioenen worden jaarlijks geamortiseerd, en men zou geen armzalige f 60,000 kunnen vinden, om een uitmuntend leeraar van eene plaats te voorzien, waar hij zijne ge-
{==546==} {>>pagina-aanduiding<<}
wichtige studiën kan voortzetten. Want het observatorium elders te bouwen, zou gelijk staan met de oprichting van een uitmuntend legercorps, om daarna, met ter zijde stelling van den beproefden aanvoerder, een jeugdigen officier aan het hoofd te plaatsen....En wat zal nu de conclusie zijn mijner rede? Zal ik een woord in het midden brengen, dat naijverig zou kunnen schijnen op Utrecht? Volstrekt niet, M.H., ik verheug mij er in, dat daar lust en veerkracht en middelen zijn gevonden om zelf te stichten, wat door anderen niet werd verstrekt, en ik wensch die beroemde hoogeschool geluk met haar edel streven naar het goede. Zal ik mij dan wagen aan het voorstellen van een amendement en alzoo de vesting stormenderhand trachten in te nemen? Geenszins, want wellicht zou uwe bezadigdheid den aanval verhinderen en dan zou men wellicht omtrent dit onderwerp nog verder dan op dit oogenblik van den weg zijn geraakt. Wat ik verlangd beb met mijne rede, M.H., het is dat mijne woorden weerklank mogen vinden bij allen, die het wel meenen met den wetenschappelijken roem van ons vaderland, een roem, die eerbied en ontzag moet inboezemen, voor een klein land als het onze. Wat ik met het aangevoerde bedoel is bij allen, wier harten gloeien voor kennis, wetenschap en vernuft, gewenschte sympathie op te wekken. Wat ik beoog is, dat zij vooral er door worden opgewekt, die meer onmiddelijk in betrekking staan tot de belangen van de oude academie-stad, de vertegenwoordigers der provincie, de bestuurders van Leiden zelve, opvolgers toch van hen, die in vroegeren tijd voor heldhaftige daden van tegenweer als grootste belooning vroegen een zetel van
Minerva in hunne muren gevestigd te mogen zien; de waardige burgers van Leiden; de academie-burgers harer vermaarde hoogeschool, zoo de voormalige als de tegenwoordige. Ik wensch, dat onder hen allen, die ik noemde, de begeerte worde opgewekt, om van hunne zijde de handen aan het werk te slaan, een plan te ontwerpen, sommen bijeen te brengen, eene subsidie van de regeering te vragen. En moge dit gelukken, mocht in het aanstaand jaar op de begrooting eene subsidie op zoodanige grondslagen door de regeering voor het beoogde doel worden gevraagd, dan mag het Vaderland, geloof ik, zich overtuigd houden, dat de gewenschte sterrenwacht te Leiden zal komen.’
Hoe deze krachtige oproeping in den lande hare uitwerking niet heeft gemist, zal weldra blijken. Ook op de kamer maakten

{==547==} {>>pagina-aanduiding<<}
de woorden der beide sprekers diepen indruk, zooals kan worden afgeleid uit de haast, waarmede de tegenstanders eenig water op het vuur trachtten te werpen.
Ten eerste waren het de afgevaardigden uit Utrecht die, zooals niet meer dan natuurlijk was, de belangen van de daar gevestigde hoogeschool voorstonden, en betoogden dat de uitbreiding van het Metereologisch Instituut en de bijvoeging eener sterrenwacht veel wenschelijker waren en minder kostbaar, dan het bouwen eener nieuwe te Leiden. Vervolgens de minister van binnenlandsche zaken, die toegaf, dat de sterrenwacht te Leiden in alle opzichten te wenschen overliet, maar beweerde, dat het bouwen eener nieuwe te groote kosten met zich voerde, waarmede hij de begrooting niet wilde belasten. Ook was hij van meening, dat de uitbreiding van het observatorium te Utrecht, dat voor een sommetje van weinige duizenden was te verkrijgen, evenzoo goed uit een wetenschappelijk oogpunt zou voldoen.
Daarna stond de afgevaardigde uit Maastricht, de heer Thorbecke, op. Hij, de oud-hoogleeraar aan de Leidsche universiteit, zou ongetwijfeld het voorstel met kracht ondersteunen. Hij toch was vele jaren ambtgenoot geweest van den sterrenkundige; hij had diens strijden en lijden bijgewoond; hij had hem van jongeling vol geestdrift zien opgroeien tot geleerde, tot sieraad der hoogeschool; hij wist beter dan iemand, hoeveel strijd en inspanning daartoe noodig was, hoeveel miskenning verduurd en tegenstand gebroken moest worden. Hij was ook getuige geweest van de zegepraal, en kon verhalen van den grooten naam, die zijn ambtgenoot in het binnenland door zijne populaire geschrifteu, in het buitenland door zijne wetenschappelijke ontdekkingen had verworven; van den invloed die hij op de Leidsche jongelingschap had verkregen, zoodat de sterrenkunde werd vereerd en beoefend uit liefde voor de wetenschap zelfs door velen, die toch geen voornemen hadden hun leven aan hare dienst te wijden. Indien deze afgevaardigde zijn steun aan de bevordering der voorgestelde zaak wilde verleenen, kon men hij zijn grooten invloed op de volksvertegenwoordiging zeker zijn van den goeden uitslag.
Zijn advies luidde aldus. ‘In het hooger onderwijs zijn, ik geloof het met sommige sprekers, gebreken. Ik geloof echter met den minister, dat men op de goede eigenschappen niet, gelijk de billijkheid misschien vorderde, heeft, gelet. Bij de ver-
{==548==} {>>pagina-aanduiding<<}
oordeeling heeft men twee punten uit het oog verloren. Vooreerst, dat de inrichting van onze academiën eenvoudig is en eenvoudig moet blijven. Ik zie daarin, M.H. ook geen nadeel, ik zie er zelfs voordeel in. De eenvoudige inrichting van onze academiën doet ons hooger onderwijs nader blijven bij zijne wezenlijke bestemming. Wij hebben in andere landen voorbeelden van uitstekend groote, hoog begunstigde inrichtingen. Zij trekken het oog, maar doen zij voor het onderwijs hetgeen van staatswege voor het hooger onderwijs dient te geschieden? Wat toch behoort aan de academie te worden meegedeeld? Mij dunkt, de beginselen der wetenschappen zóó, dat hij die van het onderwijs wordt ontslagen, zijn weg zelfstandig kunne vinden. Zoo men nu telkens aandringt, - en die aandrang is niet nieuw, hij is van jaren herwaarts - op vermeerdering van het personeel, op uitbreiding der inrichtingen, waarheen gaat men? Ik zou het kunnen verklaren, zoo men in plaats van drie hoogescholen ééne wilde stellen, - en ik geloof, men zal het niet willen; - en zoo lang men drie hoogescholen zal behouden, zal men van regeeringswege gelijkelijk voor die drie hoogescholen dienen te zorgen. Een voordeel aan de eene gegund geeft aanspraak aan de andere. Zekere grenzen dient men in acht te nemen, men moet weten zich te beperken, wijze spaarzaamheid is ook in dit opzicht verzekering van kracht. Een tweede punt, dat meen ik door de sprekers, die ons hooger onderwijs berispten, uit het oog werd verloren is, dat de vruchten van het onderwijs vooral afhangen van de mannen, die het geven. Ik heb vele hoogescholen gezien, binnen en buiten 's lands, en ik geloof, dat degenen, die in mijn geval waren, zullen
bevonden hebben, hetgeen mij is voorgekomen, dat namelijk de leeraren, die het meest klaagden over de inrichting, over de regeering, het minst vermochten indruk op de jeugd te maken.’
Deze denkbeelden werden in eene volgende rede aldus uitgewerkt. ‘De spreker (de heer Bosscha) heeft voorts aangedrongen op de stichting eener groote sterrenwacht. Zij zal, meen ik, moeten afhangen - ten aanzien van het nut kan geen twijfel bestaan - van de middelen, die er zijn in het een of ander jaar. Mijns inziens moet de regeering hulpmiddelen verschaffen, waar men die behoeft en zonder de regeering niet kan erlangen. Maar er is ook eene weelde van hulpmiddelen, welke de persoonlijke inspanning uitdooft. Men vergoedt door innerlijke kracht,

{==549==} {>>pagina-aanduiding<<}
door vlijt, ijver en vernuft - wij hoorden er nog gisteren een voorbeeld van aanvoeren met opzicht tot het observatorium te Leiden - wat aan uiterlijke toerusting ontbreekt. De grootste ontdekkingen, M.H. de schoonste werken zijn, op het voorbeeld der natuur, met geringe middelen tot stand gebracht.’
In de tweede kamer was hiermede de zaak voorloopig afgedaan, maar kort daarna werd zij in de eerste kamer op het tapijt gebracht. Het lid Lotsy brak eene lans voor de noodzakelijkheid van den bouw der nieuwe sterrenwacht. In scherpe tegenstelling met de zoo even vermelde woorden van den oud-hoogleeraar riep hij uit: ‘ik spreek hier niet als oud Leidsch academie-burger, ofschoon die naam onder de dierbaarste herinneringen mijner jeugd behoort, maar ik spreek hier als burger van Nederland, en ik beweer, dat de regeering des lands niet langer moet dulden, dat een man, die hier de eerste in zijn vak is, aan wien ons vaderland het te danken heeft, dat het in de sterrenkunde met andere natiën kan wedijveren, zijn leven verslijt en verkort door gebrekkige hulpmiddelen. Dit mag vooral niet geschieden in een tijd, waarin de toestand der finantiën, behoudens wijze spaarzaamheid, toelaat, dat kunsten en wetenschappen bevorderd worden, en die behooren vooral daar te worden bevorderd, waar het instellingen geldt, die onze voorvaderen in de ramspoedigste tijden hebben kunnen tot stand brengen. Hij verzekert vervolgens den minister van de hooge goedkeuring van Zijne Majesteit, die zelf als oud Leidsch academie-burger ongetwijfeld zulk een voorstel met sympathie zou begroeten.’ De minister wijst nog eens af, op grond van de hooge kosten aan den bouw eener nieuwe sterrenwacht verbonden, terwijl voor een klein sommetje te Utrecht eene dergelijke inrichting te verkrijgen was.
Hierbij bleef het in 's lands vergaderzalen; de zaak was geecarteerd en zou waarschijnlijk met zoovele anderen onder oude papieren begraven zijn geworden, indien niet de gesproken woorden weerklank hadden gevonden in den lande. Vooral die van den Leidschen afgevaardigde werden met geestdrift begroet en aan zijne oproeping voldaan, om, waar de regeering weigerachtig was, zelf de zaak in handen te nemen en de eer van ons vaderland op wetenschappelijk gebied op te houden.
De Leidsche studenten namen de zaak het eerst ter harte. Kort na de vermelde zitting der kamers werd eene corps-verga-
{==550==} {>>pagina-aanduiding<<}
dering gehouden, waar de volgende besluiten bijna eenparig werden genomen: 1o. om een adres te richten aan de Curatoren der Hoogeschool, waarin met aandrang op de wenschelijkheid van den bouw eener nieuwe sterrenwacht wordt aangedrongen; 2o. om voor dat doel eene som van f 500 uit de kas van het corps beschikbaar te stellen; 3o. om de studenten in de gelegenheid te stellen en uit te noodigen door vrijwillige giften die som te vermeerderen.
Die som van f 500 is de eerste geweest, die voor dat doel werd aangeboden aan den Heer Gevers van Endegeest door een commissie uit het collegium, onder dankbetuiging voor de warmte en kracht, waarmede hij de zaak in de 2e kamer had verdedigd. Dit goede voorbeeld vond weldra navolging, zoodat de zaak al breeder proportiën aannam. In de aanzienlijkste steden des rijks vormden zich commissiën met het doel om vrijwillige giften in te zamelen voor den opbouw eener sterrenwacht te Leiden. Uit afgevaardigden van die commissiën ontstond weer de centrale commissie, die aldus was saamgesteld: Prof. Bake als vertegenwoordiger der Leidsche Hoogeschool, ridder van Rappard uit 's Hage, Mr. J.J. Teding van Berkhout uit Amsterdam, baron Taets van Amerongen uit Leiden, dr. G. Simons uit Delft, mr. Reepmaker uit Rotterdam, de officier Gregory uit Breda, mr. Lotsy uit Dordrecht, mr. Timmer uit Arnhem, dr. Kappeyne van de Coppello uit Gouda, de student Luzac als vertegenwoordiger van het Leidsch studentencorps, die in later jaren door anderen werd vervangen. De Heer Bake werd tot voorzitter benoemd, terwijl mr. Teding van Berkhout tot het einde tot de functiën van secretaris en penningmeester waarnam. De vergaderingen der centrale commissie werden gehouden in een vertrek van het gebouw van het Ministerie van hervormden Eeredienst. Het doel der Commissie, en de wijze waarop zij dat trachtte te bereiken, blijken het best uit de circulaire die in November 1854 van haar uitging en van den volgenden inhoud was:
‘Het zal u niet onbekend zijn, M.H. dat in den loop dezes jaars in onderscheidene plaatsen van het vaderland commissiën zich hebben gevormd, met het doel om gelden bijeen te zamelen, welke der regeering zouden worden aangeboden, onder voorwaarde, dat deze de vestiging van eene nieuwe sterrenwacht te Leiden onderneme.’
‘Het hoog belang van het bezit eener sterrenwacht waar

{==551==} {>>pagina-aanduiding<<}
onder leiding van den hoogst verdienstelijken en ijvervollen sterrenkundige, den Hoogleeraar Kaiser niet alleen in de theoretische maar ook in de praktische sterrenkunde onderwijs moge gegeven en kweekelingen gevormd kunnen worden, die in de beoefening der sterrenkunde en in die harer toepassing, aan de wetenschap in het algemeen, en aan de belangen van het vaderland in het bijzonder hoogst schatbare diensten bewijzen kunnen, zal niet lichtelijk worden ontkend. Daarbij behoeft het nauwelijks herinnerd te worden, dat hier noch een persoonlijke wensch, noch een plaatselijk belang op den voorgrond staat. De eer van Nederland vordert, dat ook hier, zooals bij alle andere beschaafde volken, de gelegenheid besta tot opbouw en uitbreiding van eene der edelste wetenschappen; het welbegrepen belang eener natie, die daarop prijs stelt, vordert, dat zij, een man als Kaiser bezittende, de onwaardeerbare gelegenheid daartoe niet late verloren gaan. Maar dat van zulke belangstelling blijke is noodig, ten einde der regeering te gemoet te komen in het tot stand brengen van eene nieuwe en voldoende sterrenwacht te Leiden.’
‘Het is daarom wenschelijk, dat niet alleen van eenige weinige plaatsen blijken van belangstelling uitgaan, maar dat op meerdere plaatsen en in onderscheidene streken des vaderlands belangstellende personen zich vereenigen tot het vormen van Commissiën, en tot bijeenzameling van gelden voor het aanbod aan de regeering te doen. Door zulk een aanbod toch van geldelijke bijdragen zullen de ingezetenen ten krachtigste van hunne belangstelling doen blijken.’
‘De centrale commissie, uit afgevaardigden der onderscheidene reeds bestaande Commissiën samengesteld, roept tot bereiking van het voorgestelde doel uwe medewerking in en meent daarop rekening te mogen maken, uithoofde van uwe belangstelling en van uwe werkzaamheden in die wetenschappen en hare toepassing, welke met de beoefening van de sterrenkunde in een onmiskenbaar verband staan. Zij wendt zich dus met een vol vertrouwen op uwe bereidwilligheid tot U M.H. met het verzoek, dat Gij de bewerking van het voorgestelde doel met alle dienstige middelen wilt bevorderen; dat Gij zelve het vormen eener Commissie in de plaats uwer vestiging zult op U nemen of de vorming van zulk eene commissie aldaar voorbereiden en ondersteunen, voor de bijeenzameling van gelden in den voorzegden zin tot het voorgestelde doel doen zorg dragen, en eindelijk een

{==552==} {>>pagina-aanduiding<<}
lid dier Commissie doen afvaardigen tot de centrale Commissie, om met deze al datgene te beramen en, na overleg, tot uitvoering te brengen, wat zou kunnen strekken om aan de Hooge Regeering een blijk van nationaal gevoelde behoefte en van nationalen wensch te geven, waardoor de vestiging van eene nieuwe en voldoende sterrenwacht te Leiden worde bevorderd.’
Deze circulaire werd toegezonden aan alle genootschappen in Nederland, die zich de bevordering der natuurkundige wetenschappen tot doel stelden. Het succes was bevredigend, daar verscheidene dier inrichtingen, hetzij uit eigen kas eene subsidie verleenden, hetzij nieuwe commissiën vormden om onder de ingezetenen van de plaats harer vestiging werkzaam te zijn.
Intusschen was de begrooting voor 1855 ingediend, maar geene nieuwe post voor de sterrenwacht kwam daarin voor. Het voorloopig verslag der 2e kamer was echter gunstiger voor de zaak gestemd. ‘Hoe noode men aanleiding zou willen geven tot verhooging eener staatsbegrooting, die reeds zoo hoog is opgevoerd, hebben sommige leden toch gevraagd, of de loffelijke en aanvankelijk zoo welgeslaagde poging van bijzondere personen om door vrijwillige bijdragen een fonds voor de oprichting eener sterrenwacht te Leiden bijeen te brengen, niet eenig blijk van belangstelling van gouvernementswege verdient.’ De memorie van beantwoording vermeldt hieromtrent: ‘de poging van bijzondere personen om door vrijwillige bijdragen een fonds voor de oprichting eener sterrenwacht te Leiden bijeen te brengen wordt ongetwijfeld door de regeering met belangstelling gadegeslagen. Doch van de belangstelling te doen blijken, door, gelijk het verlangen van sommige leden schijnt te zijn, eene bijdrage van 's Rijkswege te verleenen, acht zij deels strijdig met het doel, deels niet vrij van bedenking. Het doel is eene nieuwe sterrenwacht als een nationaal monument uit bijdragen van bijzondere personen en genootschappen tot stand te brengen. Ter bereiking hiervan zijn of worden in eenige hoofdgemeenten commissiën gevormd tot het bijeenverzamelen van gelden. Wat op die wijze zal worden verkregen kan op dit oogenblik nog niet worden berekend, en het zou dus strijdig met het doel wezen nu reeds van rijkswege te helpen. Eerst wanneer de uitslag der poging geheel bekend zal zijn en dan mocht blijken, dat de krachten van particulieren en genootschappen te kort zijn geschoten, zou wellicht overweging verdienen, of het rijk het ont-
{==553==} {>>pagina-aanduiding<<}
brekende voor zijne rekening mag nemen. Doch ook dan zal de zaak ernstig behooren te worden gewogen, niet alleen omdat het, blijkens de aanvankelijk verkregen uitkomst niet onwaarschijnlijk is, dat geene geringe som van
het rijk zal worden verlangd, maar ook met het oog op de gevolgen. Werd toch besloten het ontbrekende uit de schatkist te geven, de vrees mag niet ongegrond worden genoemd, dat het voorbeeld navolging zou vinden en de regeering zoodoende gaandeweg genoopt kunnen worden tot uitgaven, waartoe zij uit zich zelven niet zou zijn overgegaan. Doch ook afgescheiden van deze bedenkingen zou de regeering bij het voortdurend onvervuld blijven van andere dringende behoeften en bij de aanmerkingen, die op het hooge cijfer van het 5e hoofdstuk der staatsbegrooting zijn gevallen, geene vrijheid vinden nu reeds eenig materieel blijk harer belangstelling ter zake van de nieuwe sterrenwacht te geven.’
Bij de discussie der staatsbegrooting werd de zaak op nieuw ter sprake gebracht. Ook ditmaal leidde de heer Gevers van Endegeest het debat en trachtte aan te toonen, hoe het eene schande voor het land zou zijn, indien men de zaak geheel aan particuliere krachten overliet, en hoe het de plicht was der regeering in deze krachtige hulp te verleenen. De minister was nog wel niet overtuigd, maar gaf toch blijken van toenadering, en beloofde een volgend jaar, indien namelijk de vrijwillige bijdragen eene hoogere som hadden bereikt, ernstig in overweging te nemen, of het overige uit 's Rijks middelen zou kunnen aangevuld worden. Ook andere leden spraken een woord ten gunste der zaak, terwijl door een tegenstander werd beweerd dat het onmogelijk zou gaan, om in of vlak bij Leiden eene sterrenwacht te bouwen. De grond daar deugde niet voor zulk een gebouw; vele bezwaren van technischen aard zouden in den weg staan en niet te overwinnen zijn. Indien zulk een gebouw moest opgericht worden, was hij er meer voor geneigd dat de plaatsen midden in het land, dan moest de sterrenkundige ook maar daarheen verhuizen. In de kamer werden deze beweringen niet tegengesproken, doch de tijd heeft hier, zooals in menig ander geval op zich genomen, het ongegronde daarvan aan te toonen. In het verslag der sterrenwacht over 1869-70 staat toch het volgende geschreven: ‘de heer Wagner (vicedirecteur der sterrenwacht op den Pulkowa) verlangde te weten, welke verhouding bestond tusschen de vastheid van den meri-
{==554==} {>>pagina-aanduiding<<}
diaan-cirkel te Leiden, rustende op onzen moerassigen grond, en van dien op den Pulkowa, waar men aan de fundeeringen der instrumenten alleen veel meer had ten koste gelegd, dan te Leiden aan de geheele sterrenwacht met al hare werktuigen. De uitkomst was, dat het werktuig te Leiden veel vaster staat dan dat op den Pulkowa. Het is ook door talrijke andere onderzoekingen gebleken, dat aan de sterrenwacht te Leiden, wegens de vastheid van haren grondslag en hare rustige
ligging, talrijke onderzoekingen, voor de sterrenkunde van groot gewicht, zeer licht kunnen worden ten uitvoer gebracht, die zelfs aan sommige van de grootste sterrenwachten der aarde of aan te groote bezwaren verbonden of volstrekt onmogelijk zijn.’
Ten slotte sprak ook de heer Thorbecke nog een woord over de zaak. ‘Men moet eerst aan het particulier vermogen zijne volle vlucht laten; daarna kan men zien of het noodig is, dat het gouvernement tusschen beiden kome. Het gouvernement kan in deze zaak niet tusschen beiden komen, dan na haar grondig te hebben onderzocht; de uitkomst van dat onderzoek dient aan de kamer te worden overgelegd, en wanneer uit dat onderzoek zal gebleken zijn, dat de particulieren, die zich de sterrenwacht hebben aangetrokken, deden, wat men van hen kon verwachten, en dat de zaak alleszins nuttig, noodzakelijk en in het algemeen belang is, dan zal men mij gereed vinden, niet alleen, om f 6000. - (bij amendement, dat later werd ingetrokken, aangevraagd) maar om des noods eene grootere som voor dat doel in te willigen.’
Hiermede was de behandeling voor dit jaar afgeloopen. De centrale commissie verflauwde intusschen niet, maar breidde meer en meer haar werkkring uit. Krachtige vertoogen richtte zij tot den minister, die echter de koorden der rijksbeurs vast gesloten hield. Op de begrooting voor 1856 was nog geen post voor de nieuwe sterrenwacht uitgetrokken.
De ijverige leden der 2e kamer gaven daarom den strijd niet op. In het voorloopig verslag komen zij met nieuwen aandrang op de zaak terug, terwijl de minister in zijn antwoord ontwijkt door te verklaren, dat, zoolang de particuliere bijdragen niet minstens de helft der gevorderde som hadden bereikt, de regeering bezwaar maakte in het verstrekken van het ontbrekende uit 's Rijks schatkist.
Ook in het verslag der 1e kamer werd door eenige leden in het voordeel der zaak gesproken, terwijl andere daarentegen de

{==555==} {>>pagina-aanduiding<<}
verstandige opmerking maakten, ‘dat dergelijke inrichtingen, hoe belangrijk ook voor de staatshuishouding, meer als voorwerpen van weelde te beschouwen zijn, en daarom ook met de uiterste spaarzaamheid behooren te worden bevorderd.’ In geene der beide kamers werd echter bij de behandeling der begrooting over de zaak gesproken, zoodat zij op nieuw voor een jaar was ter zijde gesteld.
De centrale Commissie ontving voortdurend vrij aanzienlijke giften, soms ook ontmoedigende antwoorden. Eene van hare aangename ondervindingen was een brief van dr. R. Luther, destijds bestuurder der sterrenwacht te Bilk bij Dusseldorp, waarin hij voor de stichting van het Leidsch observatorium honderd franken aanbiedt, zijnde het bedrag van den prijs Lalande, die hem voor de ontdekking der planeet Leucothea was geschonken. Deze aanbieding, waarvan dankbaar gebruik werd gemaakt, was het eenige blijk van belangstelling, dat de Commissie uit het buitenland mocht ondervinden.
Wellicht zou de strijd nog jaren lang met dezelfde wapenen en afwisselend succes zijn gevoerd, wellicht ware ook door den langen duur de belangstelling verflauwd, en langzamerhand de geheele zaak in het vergeetboek geraakt, zoo niet eene gewichtige gebeurtenis had plaats gehad, die haar terstond een geheel ander aanzien gaf. Het ministerie van Reenen trad af, en in Juni 1856 trad als minister van binnenlandsche zaken dr. G. Simons op, een warm vereerder en uitstekend beoefenaar der wis- en natuurkundige wetenschappen. De centrale Commissie kon nu alles goeds verwachten, want de nieuwe minister kwam uit haar boezem voort, en was van de oprichting af een der ijverigste leden. Die goede verwachting werd niet beschaamd, want op de begrooting voor 1857 kwam als nieuwe post eene som voor van f 40.000 als de eerste van drie gelijke termijnen voor den opbouw eener nieuwe sterrenwacht te Leiden, waarbij uitdrukkelijk op den voorgrond werd gesteld, dat dit gebouw niet zou gerangschikt worden onder de academische inrichtingen, maar geplaatst bij de wetenschappelijke instellingen van het Rijk. Tegelijk werd onder de middelen opgenomen, eene som van f 22,000 uit de vrijwillige bijdragen van particulieren.
In het verslag der 2e kamer komen eenige opmerkingen voor naar aanleiding dezer nieuwe posten. Alle argumenten, die in vroeger jaren waren aangevoerd, worden nog eens in het kort

{==556==} {>>pagina-aanduiding<<}
gerecapituleerd. Zoo lang het hooger onderwijs niet definitief was geregeld kon de maatregel als voorbarig worden beschouwd; - twijfel werd geopperd, of het voordeel, dat de wetenschap onder ons nevelachtig luchtgestel uit deze inrichting trekken zou wel kon opwegen tegen de daarvoor te brengen offers; - juist het te Leiden gegeven voorbeeld had bewezen, dat ook met minder volkomen hulpmiddelen uitkomsten te verkrijgen zijn, die het vaderland tot eere strekken. De minister antwoordde, dat het stichten eener sterrenwacht onafhankelijk was van de nieuwe regeling van het hooger onderwijs; de onderzoekingen van den Leidschen geleerde hadden genoegzaam getoond, dat ook in ons nevelachtig klimaat de wetenschap kan gediend worden; voor de eer van ons volk als zeevarende natie was noodig, dat ten minste ééne sterrenwacht besta, waarop waardig kan worden deel genomen aan de wetenschappelijke onderzoekingen, zooals zij tegenwoordig moeten gedaan worden. Ten slotte werd verklaard, dat de te bouwen sterrenwacht naar de schatting der regeering niet zoozeer eene academische, als wel eene rijksinstelling was, terwijl hare vestiging bij eene hoogeschool verkieslijk was om de wetenschappelijke hulpmiddelen niet alleen, maar ook om jongelieden tot de beoefening der wetenschap op te wekken, die later de eer des lands op dit gebied moeten handhaven.
Bij de openbare behandeling der begrooting werd de nieuwe post niet besproken, maar zonder stemming goedgekeurd. De geheele begrooting werd echter na eene langdurige, scherpe beraadslaging en eene herhaalde staking van stemmen verworpen, waarop de aftreding van den minister Simons volgde. Het kan wel niemand verwonderen, dat in de inleiding van de Annalen der Leidsche sterrenwacht een warm woord van hulde wordt gebracht aan dezen staatsman, die in zijn kortstondig ministerieel leven heeft getoond, hoe kunsten en wetenschappen van regeeringswege moeten beschermd worden. Bij het nalezen zijner adviezen in de openbare stukken en bijbladen der staatscourant wordt men getroffen door de groote kennis, den verhazenden ijver, de warme belangstelling en helderen blik in al wat beschaving en verlichting betreft. Indien hem een langer tijd van bestuur ware gegeven geworden, zouden ongetwijfeld kunsten en wetenschappen ten onzent zijn bevorderd op een wijze, die jaren lang op zich heeft laten wachten, een eerst voor weinige maanden weer geheel tot haar recht is gekomen. Het gevoe-
{==557==} {>>pagina-aanduiding<<}
lig hart van Simons werd gebroken en zijne gezondheid voor altijd geschokt door den bitteren strijd, die hem in en buiten de kamer werd aangedaan, en zoo spoedig tot aftreden noodzaakte. 1) Ook de stichting der nieuwe sterrenwacht liep groot gevaar bij deze politieke wisseling. Gelukkig was de opvolger van Simons een niet minder ijverig lid der centrale commissie. De nieuwe minister van Rappard begon met de post voor de nieuwe sterrenwacht uit de credietwet weg te nemen, maar toen in de 2e kamer een der leden dit ten zeerste betreurde, gaf hij te kennen, dat dit terugtrekken van de post slechts tijdelijk was, en geschied om aan het karakter eener credietwet getrouw te blijven, maar dat het een der grootste genoegens zijns levens zou zijn, indien aan den verdienstelijken man, die aan de
Leidsche Hoogeschool de sterrenkunde doceert, de gelegenheid werd gegeven om zijne kennis en ervaring aan te wenden op eene sterrenwacht, zooals de eischen der wetenschap haar vorderen.
Getrouw aan deze belofte werd door hem op de begrooting voor 1858 dezelfde som voor hetzelfde doel uitgetrokken, en ditmaal door de beide kamers zonder discussie aangenomen.
De heer van Rappard had reeds in vroeger jaren van zijne belangstelling in de heoefening der sterrenkunde te Leiden blijken gegeven. Aan zijne volharding en invloed toch was het te danken, dat Kaiser in 1837 tot lector in de astronomie en bestuurder der sterrenwacht benoemd werd. Als referendaris aan het Ministerie van Binnenlandsche Zaken, afdeeling onderwijs en ook later als minister van Eeredienst bevorderde van Rappard op alle mogelijke wijzen de belangen der sterrenkunde, toonde zich steeds een warm vereerder van Kaiser, en nam een levendig aandeel in de werkzaamheden van de centrale Commissie, wier vergaderingen in zijn bureel werden gehouden. Aan hem was eindelijk het voorrecht gegeven haar te bekroonen, door van de wetgevende macht de goedkeuring van de noodige gelden voor de vestiging der nieuwe sterrenwacht te verkrijgen. Ook deze bijzonderheid verdient hierbij opmerking, dat de minister een kweekeling en vurig voorstander der Utrechtsche hoogeschool was, maar zich boven allen plaatselijken naijver verhief, door deze kostbare gift aan de Academie te Leiden. 2)

{==558==} {>>pagina-aanduiding<<}

De centrale Commissie, die nu hare taak als afgedaan kon beschouwen, wachtte met hare ontbinding tot de voltooiing van de sterrenwacht. In een der zalen van het nieuwe gebouw hield zij in December 1860 hare laatste vergadering. Bij die gelegenheid bracht de secretaris een uitvoerig verslag uit, en gaf rekening en verantwoording van de ontvangen en beheerde gelden. Deze is later gedrukt en aan de verschillende commissiën en vereenigingen, die aan de zaak hadden meegewerkt, rond gezonden. Hieruit blijkt, dat de vrijwillige bijdragen het aanzienlijk cijfer van f 24112,48 hadden bereikt, waarbij aan interesten f 1709.685 werd gevoegd, terwijl de onkosten f 113,86 beliepen, zoodat in twee termijnen in 's Rijks schatkist is gestort eene som van f 25708,805. In Amsterdam was bijeengebracht f 5013, -; in Leiden van particulieren f 2300, -, van professoren f 3607,21, van studenten f 800, -; te 's Gravenhage f 3682,74; te Haarlem, van de Hollandsche maatschappij van wetenschappen f 1000, -, van Teylers stichting f 1000, -, van particulieren f 535, -; te Rotterdam van particulieren f 775, -; te Breda van officieren en leeraren f 641,90, van het natuurkundig genootschap f 26, -; te Delft f 1136,70; uit Oost-Indië kwam f 1291, -; uit de West f 682,05; uit Leeuwarden kwam voor Friesland als bijdrage f 319,50; uit Middelburg voor Zeeland f 224,20; uit Zutfen f 99,60; uit Arnhem f 105,50; enz. Dat plaatselijke naijver zich ook hier deed gelden, blijkt uit de omstandigheid, dat noch uit Utrecht, noch uit Groningen eenige bijdrage is ingekomen.
De centrale commissie, uit wier gering aantal leden gedurende haar kortstondig bestaan niet minder dan drie tot den ministerzetel werden geroepen, had haar doel naar wensch bereikt. Nimmer toeh kon zij zich voorgesteld hebben door vrijwillige bijdragen de geheele som te verkrijgen, die voor de stichting noodig was, en meer dan eene ton beliep. Na het krachtig initiatief van particulieren, mocht de regeering niet aarzelen; zij werd zedelijk gedwongen haar steun te verleenen, en te voltooien, wat gebleken was een wensch van het beschaafd deel der natie te zijn. Want wel verdient opgemerkt te worden, dat ten slotte in de

{==559==} {>>pagina-aanduiding<<}
2e kamer de aanzienlijke uitgetrokken sommen zonder verzet of discussie werden goedgekeurd, terwijl te voren slechts het noemen der zaak een uitvoerig en vrij heftig debat uitlokte. De waarde der bijeengebrachte gelden kan slechts rijzen, wanneer men bedenkt, dat het hier niet gold een prachtig monument, een voorwerp van kunst, een gedenksteen, een standbeeld, in één woord een uitwendig sieraad voor de plaats van oprichting, maar eene eenvoudige werkplaats ten behoeve van de meest afgetrokken wetenschap.
Een uittreksel van de notulen der vergaderingen van de centrale commissie, bevattende eene korte geschiedenis van haar ontstaan en werkzaamheden, werd ter plaatsing aangeboden aan de Staats-Courant, maar van wege het Ministerie van Binnenlandsche Zaken geweigerd, en toen geplaatst in de Kunst- en Letterbode van 12 Januari 1861. In dit stuk werd de wensch uitgesproken dat de nieuwe sterrenwacht, evenals de groote observatoria buiten 's lands, en overeenkomstig de uitdrukkelijke bepaling van den Minister Simons, mocht geplaatst worden onder de Rijksinstellingen, en niet opgenomen onder de inrichtingen der Leidsche Hoogeschool. Aan dien wensch is echter geen gevolg gegeven; tot op dit oogenblik is de sterrenwacht een deel van de Universiteit.

II.

Nadat tot den bouw der nieuwe sterrenwacht was besloten, moest in de eerste plaats de moeilijke vraag beantwoord worden, op welk terrein zij zou worden opgericht. Eerst was daartoe uitgekozen eene weide, gelegen vlak buiten de voormalige Witte Poort, links van den straatweg naar den Haag. De verbaasde wandelaars zagen op enkele schoone zomerdagen, hoe prof. Kaiser en zijne helpers met kwikbakken en andere instrumenten gewapend, dat terrein doorkruisten en allerlei geheimzinnige evolutiën uitvoerden. Het terrein werd voor uitstekend geschikt verklaard, en zeker zou het gebouw daar gevestigd niet weinig tot versiering der stad hebben bijgedragen. Doch dit plan stuitte af op de aanzienlijke som, die voor het lapje grond door den

{==560==} {>>pagina-aanduiding<<}
eigenaar werd gevraagd. In overleg met curatoren der Hoogeschool werd toen door de regeering besloten, voor den bouw te bestemmen het gedeelte van den academischen hortus, dat aan den singel grensde, en door aanplemping in het water zou vergroot worden. De hoogleeraar in de botanie gesteund door zijne ambtgenooten verzette zich met kracht tegen deze schending van zijn grondgebied; toen echter bleek, dat dit gedeelte wel kon gemist worden, en het terrein uitmuntend voldeed aan de moeilijke eischen eener sterrenwacht, werd het plan doorgezet, en het lapje grond definitief van de botanie ten behoeve der astronomie onteigend.
In October 1858 werd de hand aan het werk geslagen, dat ras vorderde, zoodat reeds twee jaar daarna het gebouw gereed was. In den zomer van 1860 betrok de hoogleeraar met zijn gezin en personeel de nieuwe sterrenwacht. De bouw en inrichting geschiedden hoofdzakelijk volgens de plannen van Kaiser, zooals zij zijn meegedeeld in zijn werkje: De Inrichting der sterrenwachten, beschreven naar de sterrenwacht op den heuvel Pulkowa en het ontwerp eener sterrenwacht voor de hoogeschool te Leiden. 1854. In zoover werd dit oorspronkelijk plan gewijzigd, dat bij den grooten toren nog een tweede kleinere werd gevoegd, die echter naar het noorden geen vrij uitzicht heeft.
De direkteurswoning bevindt zich in den linkervleugel, afgescheiden van het hoofdgebouw door de meridiaanzaal; de rechtervleugel bevat de woningen van observatoren en custoden en is met het middengebouw verbonden door de collegekamer. Alleen dit middengebouw is hooger dan ééne verdieping, op de eerste bevinden zich de direkteurs- en de algemeene rekenkamer; op de tweede neemt de groote waarnemingszaal bijna de geheele ruimte in, aan beide zijden geflankeerd door een kamertje met openslaande luiken, waarin passage- en universaal-instrument zijn geplaatst. Boven de groote zaal is een open plateau, van waar men een vrij uitzicht heeft over bijna den geheelen hemel, en dat daarom bij uitstek is geschikt voor waarnemingen met het bloote oog of draagbare instrumenten. Ten noorden verheft zich de groote toren, aan de zuidzijde de kleine toren, beide met draaibare koepels en valluiken voorzien. Ten behoeve der marine is afgezonderd het lokaal boven de vestibule, dat doorsneden wordt door de groote op afzonderlijk metselwerk staande zuil, die het voorname instrument in den grooten toren draagt. Ter

{==561==} {>>pagina-aanduiding<<}
wederzijde van den hoofdingang worden thans een paar nieuwe lokalen ten behoeve der marine gebouwd. Kaiser vereenigde namelijk met zijne betrekking van direkteur der sterrenwacht, die van verficateur der Rijks zee-instrumenten, waartoe hij in 1857 door den minister Lotsy was aangesteld. Onder den nieuwen direkteur Prof. H.G. van de Sande Bakhuijzen zijn deze betrekkingen weder gescheiden, en is de vroegere adjunkt-verificateur dr. P.J. Kaiser uitsluitend met het toezicht op de instrumenten der marine belast, waardoor eene uitbreiding der lokalen nookzakelijk werd.
De inrichting der sterrenwacht was van den beginne af berekend op twee observatoren en twee custoden. De laatsten werden terstond aangesteld, maar te vergeefs werden door direkteur en curatoren der hoogeschool pogingen aangewend om ook den tweeden observator te verkrijgen; de regeering bleef weigerachtig daarvoor de noodige gelden uit te trekken. Eerst in 1863 werd besloten tot de aanstelling van een tweeden observator.
Een groot bezwaar voor de nieuwe inrichting was de geringheid der jaarlijksche subsidie, die haar van wege de regeering werd verstrekt, en elke uitbreiding belemmerde. Door toelagen uit de kas der hoogeschool bij gunstige beschikking van curatoren werd nu en dan in den hoogsten nood voorzien. Hoewel de rijkstoelage nauwelijks toereikend was om de onvermijdelijke uitgaven voor vuur, licht en schrijfbehoeften te bestrijden, weigerde de regeering jaren lang hierin verandering te brengen. Eindelijk kwam uitkomst, toen in het voorjaar van 1866 Mr. J.H. Geertsema minister van binnenlandsche zaken werd, en terstond de jaarlijksche subsidie tot f 1000. - verhoogde. Hierdoor werden alle ongelegenheden der sterrenwacht opgeheven en kon voortaan zonder uitwendige belemmeringen gearbeid worden. En hierbij bleef het niet. De nieuwe minister beloofde te zullen onderzoeken of ook geldmiddelen ter beschikking konden gesteld worden om de Annalen der Leidsche sterrenwacht uit te geven.
De aftreding van den minister Geertsema had al die goede voornemens kunnen verijdelen; gelukkig was zijn opvolger een man, die toonde de wetenschap niet minder lief te hebben, en hare bevordering ter harte te nemen. De minister Heemskerk verhoogde de jaarwedden der observatoren en stelde ook eene ruime som ter beschikking voor de aanvankelijke uitgave van jaarboeken der sterrenwacht. Met treffende woorden herdenkt Kaiser in een

{==562==} {>>pagina-aanduiding<<}
zijner jaarlijksche verslagen deze gunstige lotsverwisseling ‘Het is natuurlijk, dat ik de gelukkige oplossing van zoovele levensvragen der sterrenwacht niet kan vermelden zonder een diep gevoel van dankbaarheid jegens H.H. curatoren der Hoogeschool te Leiden, die nimmer moede werden mijne pogingen te ondersteunen, en jegens hunne Excellentiën de twee heeren Ministers, door wier gunstige beschikkingen de sterrenwacht te Leiden in staat is gesteld te worden, hetgeen zij wezen moet. Ik kan de verloren jaren niet herroepen en moet het daarom betreuren, dat het lang gewenschte licht eerst aan het einde mijner loopbaan werd ontstoken, maar ik hoop, dat moed en krachten mij niet zullen begeven, voor dat het eerste deel der jaarboeken der sterrenwacht zal zijn tot stand gekomen, als een eerzuil voor de hooge begunstigers der wetenschap, aan wie het zijn aanwezen zal te danken hebben.’ In deze woorden ligt de geheele politieke geloofsbelijdenis van Kaiser opgesloten. De geschiktheid van een minister werd door hem afgemeten naar de belangstelling, betoond in de bevordering der wetenschap.
Het personeel der nieuwe sterrenwacht heeft vele wijzigingen ondergaan. Aan het oude observatorium werd in 1853 een observator aangesteld; de eerste was Dr. J.A.C. Oudemans, die in 1856 door Dr. M. Hoek werd vervangen, en deze drie jaren later door den heer N.M. Kam. In 1860 ging de heer Kam als observator naar de nieuwe sterrenwacht over, en betrok daar de voor hem bestemde woning. Zooals reeds is vermeld, werd eerst in 1863 een tweede observator aangesteld en daartoe benoemd de heer A. van Hennekeler, destijds candidaat in de wis- en natuurkunde aan de Leidsche Hoogeschool, Tegen het einde van 1868 ging deze over naar eene andere betrekking en werd vervangen door Dr. C.L.F. Kampf, te voren observator aan de sterrenwacht te Hamburg. Ook Dr. Kam nam na een achtjarig verblijf zijn ontslag aan het observatorium, en werd opgevolgd door Dr. W. Valentiner uit Leipzig, die door zijne verrichtingen bij de Europeesche graadmeting zijn naam reeds had gevestigd. 1) In het begin van 1872 verliet weder Dr. Kampf de sterrenwacht; zijn opvolger was Dr. E. Becker. Deze vertrok reeds in het voorjaar van 1871, toen werd tot tweede observator benoemd de heer E.F. van de

{==563==} {>>pagina-aanduiding<<}
Sande Bakhuyzen, candidaat aan de Leidsche Hoogeschool, terwijl Dr. Valentiner den titel van eersten observator verkreeg. Sedert heeft het personeel der observatoren geene afwisseling meer ondergaan. Verschillende oorzaken werkten tot deze afwisseling te samen. Herhaaldelijk werd door Kaiser geklaagd, dat de nieuwe wet op het Middelbaar Onderwijs door de schitterende vooruitzichten, die zij voor de studenten der wis- en natuurkunde opende, de beoefening der sterrenkunde belemmerde en zijne observatoren door hoogere bezoldiging uit hunne betrekking lokte, waardoor hij zich genoodzaakt zag, de medewerking van Duitsche geleerden in te roepen. Doch van de andere zijde mag niet verzwegen worden, dat de goede verstandhouding en samenwerking tusschen direkteur en observatoren vooral in de laatste jaren dikwijls verstoord werden door het veranderlijk humeur en het hartstochtelijk karakter van den eerstgenoemde, waardoor bij de laatsten ontmoediging en teleurstelling ontstonden. Niet zelden vindt men hiervan in de Annalen en de jaarlijksche verslagen de duidelijkste sporen.
Eene schets van de aan de sterrenwacht volbrachte werkzaamheden vindt men in de jaarlijksche verslagen, die van 1863 af geregeld in druk verschenen. Deze stukjes in den welbekenden meesterlijken trant geschreven geven een duidelijk overzicht van de talrijke bezigheden, die aan het richtig beheer eener sterrenwacht zijn verbonden; aanwijzingen over het opstellen, gebruik en onderhoud der grootere en kleinere instrumenten; verklaringen van de merkwaardigste verschijnselen, die in het afgeloopen jaar aan den sterrenhemel plaats hadden; beschrijvingen tot in de kleinste bijzonderheden van de wijzigingen, die het gebouw zoowel uit- als inwendig onderging; belangrijke beschouwingen over de verhouding der Leidsche sterrenwacht tot de buitenlandsche, en over het aandeel door haar genomen in internationalen wetenschappelijken arbeid, zooals de Europeesche graadmeting en de bepaling van de onderlinge ligging der hoofdsteden van de wetenschappelijke wereld.
Kaiser stelde er prijs op, dat in ruimen kring bekend werd, hoe de aanzienlijke sommen door het rijk en particulieren aan de sterrenwacht besteed niet waren weggeworpen, maar rijken interest gaven voor den wetenschappelijken roem van ons vaderland. Daarom zijn de jaarlijksche verslagen zoodanig geschreven en ingericht, dat ieder belangstellende, zonder deskundige te

{==564==} {>>pagina-aanduiding<<}
zijn, op de hoogte kan komen van den gewichtigen arbeid, die voortdurend aan de sterrenwacht werd verricht. Wel mocht het volle daglicht daarop schijnen, want bij aandachtige lezing staat men verbaasd over de talrijkheid en het hoog wetenschappelijk belang van de ondernomen en geheel of gedeeltelijk volbrachte werkzaamheden. Bij elke gewichtige gebeurtenis in de sterrenkunde was het Leidsch observatorium op de wacht om haar aandeel te nemen, waardoor dan ook de adviesen daarvan uitgaande hoog werden geschat bij de debatten over het gewicht of de beteekenis van het voorval.
Eene uitvoerige en volledige beschrijving van al de wetenschappelijke ondernemingen en volbrachte werkzaamheden aan de Leidsche sterrenwacht vindt men in de Annalen. Van dit belangrijk werk zijn nu drie dikke deelen in kwarto formaat verschenen; zij zijn gedrukt bij de bekende firma Joh. Enschedé en Zonen te Haarlem; rechtmatige hulde wordt in de jaarlijksche verslagen aan deze firma gebracht voor de uitstekende uitvoering, zoowel wat den netten druk, als de duidelijke tafels en fraaie platen betreft. De annalen zijn in de hoogduitsche taal geschreven, ‘niet slechts’ zegt Kaiser in de voorrede, ‘omdat tegenwoordig het grootste gedeelte der europeesche astronomische geschriften in deze taal wordt uitgegeven, maar ook, om daardoor mijne dankbaarheid uit te drukken voor de welwillendheid, waarmede de duitsche astronomen in het bijzonder mij als een broeder hebben opgenomen.’ Want nauwelijks behoeft gezegd te worden, dat van dit werk slechts weinige exemplaren in ons land blijven; het bekleedt eene eerste plaats onder de boeken, die den roem van ons vaderland in de geheele beschaafde wereld ophouden. Daar het, voor zoover ik mij herinner, in geen onzer dagbladen of tijdschriften werd aangekondigd en nauwelijks zelfs opgenoemd, kan het niet overbodig wezen, hier eene korte schets van den inhoud der drie verschenen deelen te geven.
Het eerste deel verscheen in 1868, en vangt aan met eene lange inleiding, bevattende de geschiedenis der astronomie en van het observatorium aan de hoogeschool te Leiden. In boeienden stijl wordt hier een levendig verhaal gegeven van de lotgevallen der sterrenkunde, terwijl verscheidene kleine teekeningen de gedaanteverwisselingen voorstellen, die de torentjes op het academisch gebouw gedurende de laatste eeuwen hadden ondergaan.

{==565==} {>>pagina-aanduiding<<}
Belangrijk is de geschiedenis van het tegenwoordig observatorium en de beschrijving van zijne inrichting, toegelicht door vele uitmuntende gravuren, den platten grond, verschillende projectien en doorsneden voorstellende. Dan volgt eene opgaaf en beschrijving van al de instrumenten, die op het observatorium aanwezig zijn. Niet minder dan 34 bladzijden worden hierdoor ingenomen; eerst komen de oude instrumenten, die niet meer gebruikt worden, maar uit een historisch oogpunt belangrijk zijn, zooals een groot houten kwadrant van Willem Blaeu, afkomstig van Snellius; een beweegbaar planetarium met uurwerk, geschenk van den admiraal C. Schepers in 1710. Uitvoerig wordt vervolgens gehandeld over den meridiaan-cirkel. De inrichting van het samengesteld werktuig, de opstelling in de daarvoor uitsluitend bestemde zaal, de hulp-toestellen, de wijze van waarneming, reductiën, bepaling van fouten worden in alle bijzonderheden besproken, en toegelicht met afbeeldingen. Verder bevat het eerste deel ruim 400 bladzijden waarnemingen, die allen door de observatoren Kam en Hennekeler met den meridiaan-cirkel zijn volbracht.
Het tweede deel der annalen, dat in 1870 werd uitgegeven bevat op nieuw eene menigte van waarnemingen, waarvan de opsomming buiten het bestek van dit opstel ligt. Slechts op de voornaamste onderwerpen wil ik de aandacht vestigen. In de inleiding wordt de geschiedenis van de sterrenwacht en haar personeel in de twee voorafgaande jaren verhaald, en tevens gewezen op de hoogst belangrijke werken, die in de volgende jaren zullen ondernomen worden. Hiertoe behoort het aandeel der Leidsche sterrenwacht in de zonae-waarnemingen, zijnde de plaatsbepaling der vaste sterren in eene bepaalde strook des hemels door middel van den meridiaan-cirkel; verder de waarneming van 85 circumpolair-sterren. Dan volgt de beschrijving van nieuwe instrumenten, waaronder de registreertoestel de voornaamste plaats bekleedt. Dit werktuig moet dienen om den juisten tijd eener waarneming door middel van galvanische stroomen te bepalen. Een vernuftig uitgedacht hulp-appraat ter opsporing van standvastige fouten wordt evenzoo uitvoerig beschreven en door afbeeldingen toegelicht.
Het aandeel der Leidsche sterrenwacht in de groote Europeesche graadmeting wordt in alle bijzonderheden besproken; met genoegen ontwaart men hier, hoe belangrijk het aandeel is, dat Ne-
{==566==} {>>pagina-aanduiding<<}
derland in dit internationaal belang neemt, en hoe krachtig het tot het welslagen daarvan meewerkt. Verder vindt men onderzoekingen over de verdeelingsfouten en de buiging der instrumenten, de uit vele waarnemingen afgeleide lengtebepaling tusschen de sterrenwachten te Brussel en te Leiden, evenzoo tusschen die te Bonn en te Leiden, - de azimuth-bepaling van den grooten toren te Delft door middel van het zonnebeeld, dat gevormd werd op een vergulden bol, waarmede genoemde toren is versierd en die van het observatorium te Leiden duidelijk zichtbaar is. Het deel wordt besloten met de opsomming van duizende waarnemingen volbracht door de Heeren Kam, van Hennekeler, Kampf en Valentiner op sterren, die tot breedte-bepaling bij de Europeesche graadmeting dienen.
Het eerst onlangs verschenen derde deel der Annalen wekt weemoedige herinneringen op. Op den titel staat nog als gewoonlijk uitgegeven door dr. F. Kaiser, hoogleeraar in de astronomie en direkteur van het observatorium, maar toen het in het licht kwam, was de groote man reeds van de aarde verdwenen. Te meer treft dit, wanneer men in de voorrede leest, dat dit geheele deel door Kaiser zelven is geschreven niet alleen, maar bijna alle waarnemingen door hem zijn volbracht; dat het resultaat zijner meest geliefkoosde, jaren lang doorgezette, studiën hier is neergelegd. Zijne eigenaardigheden staan hier opgeteekend, zijne vindingrijkheid en helderheid van geest zijn nergens duidelijker geopenbaard. De eerste proef van al de vellen druks is nog door hemzelven geleverd; kort voor zijn dood legde hij de laatste hand aan deze uitgave.
De verhandelingen in dit deel voorkomende, zijn voor de wetenschap van de grootste waarde en bewijzen, dat de opsteller niet minder uitblinkt als geleerde, dan als schrijver van populaire werken. Zij worden geopend met een uitgebreid stuk, bevattende onderzoekingen over de planeet Mars in het bijzonder bij hare oppositiën in de jaren 1862 en 1864. Talrijke en fraaie afbeeldingen, bijna alle door Kaiser naar de natuur geteekend, versieren deze verhandeling. Het hoofddoel is den natuurlijken toestand der planeet uit de waarnemingen af te leiden, voor zoover dit op zuiver wetenschappelijke wijze kan geschieden. ‘Men had sedert twee eeuwen de vlekken der planeet Mars afgebeeld, maar deze afbeeldingen waren meestal onderling zoozeer in tegenspraak, dat het niet mogelijk was uit hare samenvoeging bepaalde

{==567==} {>>pagina-aanduiding<<}
gevolgtrekkingen aangaande de natuur dezer vlekken en den physischen aard der planeet af te leiden. Nadat de heeren Beer en Mädler bij de gunstige oppositiën van het jaar 1830 hunne fraaie onderzoekingen over de planeet Mars hadden volbracht, schenen verschillende strijdvragen volkomen te zijn opgelost, maar de latere afbeeldingen der planeet maken weer veel onzeker, dat reeds als uitgemaakt werd beschouwd. Eene nieuwe studie der vlekken en van hare herhaalde afbeeldingen bij de oppositie in het jaar 1862 met de groote en voortreffelijke kijkers van dien tijd moest derhalve als ten minste zeer gewenscht beschouwd worden.’
Eene volledige beschrijving van alle gemaakte afbeeldingen der planeet van af 1636 tot op onzen tijd wordt gegeven, en bewijst de omvangrijke geschiedkundige kennis des schrijvers. Vervolgens worden zijne eigene afbeeldingen meegedeeld en uitvoerig toegelicht, daarna vergeleken met die van andere sterrenkundigen. Bedenkt men hierbij, hoe dikwijls uit weinige oppervlakkige waarnemingen tot allerlei bijzonderheden aangaande den natuurlijken toestand der planeten op lichtvaardige wijze wordt besloten, dan treft de uitspraak van Kaiser, die toont meer dan iemand op de hoogte te zijn van alles wat over dit onderwerp geschreven, geteekend en berekend is, door de hoogewetenschappelijkheid en strenge kritiek.
Als een staaltje zijner ernstige natuurbeschouwing, volgt hier eene treffende bladzijde, waarin deze hoedanigheden scherp in het licht treden.
‘De samenvoeging der afbeeldingen van de planeet Mars, die bij de oppositën in de jaren 1862 en 1864 zijn vervaardigd leert slechts met te groote zekerheid, dat de kunst om hemellichamen af te beelden, niettegenstaande de reusachtige kijkers van onzen tijd, nog op een veel te lagen trap staat om in het algemeen bepaalde gevolgtrekkingen aangaande de physische gesteldheid der hemellichten te kunnen toelaten. De grootste telescopen hebben in dit opzicht het minst opgeleverd, en zich bijzonder geschikt betoond om de astronomen op dwaalsporen te voeren. Juiste afbeeldingen van hemellichten vorderen vóór alles een zeer geoefenden teekenaar, die zich aan geene fantasiën overgeeft, en zulk een teekenaar behoeft niet de machtigste telescopen der aarde te bezitten.’
‘De enorme verschillen tusschen de afbeeldigen der planeet Mars uit vroeger en later tijd worden volstrekt niet veroorzaakt door

{==568==} {>>pagina-aanduiding<<}
grootsche veranderingen op de oppervlakte der planeet, doch deels door natuurlijke omstandigheden, deels door fouten der afbeeldingen. De planeet is over het geheel sedert de uitvinding der kijkers dezelfde gebleven, en het is de vraag of de oppervlakte der planeet, zelfs gedurende twee eeuwen veranderingen heeft ondergaan, die zich ook door de machtigste telescopen van onzen tijd lieten waarnemen. Zonder twijfel ondervindt het beeld der planeet kleine veranderingen door neerslagen in haar atmosfeer en zulke veranderingen zijn somtijds met zekerheid waargenomen. Ik ben echter geenszins geneigd, alle kleine verschillen tusschen de beste der gegeven afbeeldingen alleen aan deze oorzaak toe te schrijven. De onrust der lucht laat bijna altijd eenige onzekerheid omtrent de fijnere vlekken en schakeeringen over, zoodat men niettegenstaande de grootste inspanning de overtuiging niet verkrijgt, dat men volkomen juist heeft geteekend. De verschillen tusschen de beste der bijgaande afbeeldingen liggen ongetwijfeld grootendeels in de onvermijdelijke fouten.’
‘Schröter beweerde, dat het aschgrauwe licht van de nachtzijde der maan helderder is, naarmate de aarde een grooter deel van het vasteland naar de maan keert. Uit deze bewering die eene bevestiging door fotometrische onderzoekingen verdiende, heeft men afgeleid, dat het vaste land der aarde uit de maan gezien als heldere, de zeeën der aarde daarentegen zich als donkere vlekken moesten vertoonen. Daar het steeds moeilijk scheen zich hemellichten voor te stellen, die niet naar onze aarde als voorbeeld geschapen waren, heeft men menigmaal de meening uitgesproken, dat de heldere vlekken der planeet Mars vast land, de donkere vlekken zeeën moesten zijn. Tegen deze meening kan aangevoerd worden, dat men zich geene zeeën op de oppervlakte eener planeet kan voorstellen, die zich, uit de verte gezien, in zulke ontelbare en blijvende schakeeringen van licht en donker kunnen vertoonen, als de donkere vlekken der planeet Mars. Deze vertoonen zich allen meer of minder onbegrensd en dat dit niet in eene fout der kijkers ligt, volgt hieruit, dat de poolvlekken der planeet zich zeer scherp begrensd vertoonen. Bezwaarlijk kan men zich zeeën voorstellen, die zich zoo geleidelijk in het vaste land verliezen, en is het geoorloofd uit het beschouwen der donkere vlekken der planeet Mars iets aangaande hare natuur af te leiden, dan kan het slechts zijn, dat zij met de zeeën der aarde niet mogen vergeleken worden. Men

{==569==} {>>pagina-aanduiding<<}
heeft reeds de zoo even vermelde meening omgekeerd en geloofd, dat de donkere vlekken der planeet Mars vast land en de heldere zeeën vertoonen. Bij deze onderstelling stoot men echter op dezelfde moeilijkheden. De zeeën van Mars blijven daarbij even zoo onbepaald en onbegrensd als te voren en ook de groote heldere deelen der planeet, die zich in het bijzonder op zijn noordelijk halfrond bevinden zijn met zwak donkere vlekken overtogen. Houdt men de groote heldere deelen voor eigenlijke zeeën, zoo is het moeilijk te verklaren, waarom de noordelijke poolvlek, zooals de afbeeldingen van het jaar 1864 ten duidelijkste vertoonen, scherp is begrensd en omgeven van eene donkere vlek, die zich met vele schakeeringen en in groote uitgestrektheid in het heldere deel der planeet verliest. Volgens mijne meening kan uit de tot dusver verkregen afbeeldingen der planeet Mars aangaande haar physischen toestand niets met zekerheid afgeleid worden, dan het bestaan van haar dampkring en de bekende samenhang tusschen de uitbreiding der poolvlekken en de jaargetijden op de planeet.’
Hij, die onzen geleerde nimmer heeft ontmoet of gesproken, kan uit deze regelen opmaken, welke invloed door hem op zijne leerlingen werd uitgeoefend, daar hij nooit afweek van de wetenschappelijke gestrengheid, die daarin doorstraalt.
De verhandeling over Mars bevat nog eene bijzonderheid van hooge waarde. Het is eene groote uitvoerige kaart van een breeden gordel van de oppervlakte der planeet ontworpen naar Mercators projectie; de kaart is afgedeeld in ruiten van 10o lengte en 10o breedte, de vlekken zijn op de nauwkeurigste wijze in vorm, ligging en afwisseling van licht geteekend; eene schetskaart ter orienteering is bijgevoegd. In stereografische projectie vindt men er onder de twee polaire halfronden voor de streken, die de polen omgeven; scherp geteekend zijn hier de bekende poolvlakken, de zuidpoolvlak klein in den vorm van een volkomen cirkel, de noordpoolvlak minstens dertigmaal grooter en van onregelmatige gedaante. Deze teekenlngen zijn van blijvende waarde, want ten allen tijde kunnen zij dienen om de waarnemingen op de planeet te vergelijken met vroeger verkregen uitkomsten, zijnde de voornaamste weg om tot hooger kennis aangaande haar natuurlijken toestand op te klimmen.
De tweede verhandeling van het derde deel bevat eenige beschouwingen over de kometen van 1861 en 1862. De toenmalige

{==570==} {>>pagina-aanduiding<<}
observator dr. Kam had deze nauwkeurig waargenomen en afgeteekend; de fraaie afbeeldingen zijn op vier groote gelithografieerde platen overgebracht, waarvan eene den loop der komeet van 1862 door den sterrenhemel, zooals hij door het bloote oog werd waargenomen, weergeeft. Ook de merkwaardige bijzonderheden, door Kaiser bij deze kometen waargenomen, worden meegedeeld en afgeteekend. Bij het lezen dezer verhandeling wordt men op nieuw getroffen door den strengen wetenschappelijken vorm, de uitsluiting van alle lichtvaardige hypothesen of gevolgtrekkingen, waartoe het onderwerp zoo licht aanleiding geeft en zoo dikwijls wordt gebruikt.
Daarop volgt een onderzoek van den mikrometer met dubbele beelden van Airy, gevolgd door eene reeks van waarnemingen met dit instrument volbracht, tot meting van den afstand van dubbele sterren, en tot bepaling van de diameters der planeten. Deze verhandeling bevat waarnemingen gedurende eene lange reeks van jaren volbracht, dikwijls door ziekte afgebroken, telkens met lust en moed hervat. De geschiedenis van het instrument, de vergelijking met andere overeenkomstige toestellen, de bepaling der fouten, de schatting der uitkomsten, de voorgestelde verbeteringen, al deze onderwerpen worden op meesterlijke wijze behandeld.
Eene zonderlinge, meermalen terugkeerende opmerking treft hierbij de aandacht. Dat namelijk de waarnemingen, in het oude observatorium - de torentjes boven het academie-gebouw - volbracht, beter zijn en meer vertrouwen verdienen dan die aan de nieuwe sterrenwacht verricht. ‘Ik heb aan de oude sterrenwacht vele duizende metmgen op dubbele sterren verricht, doch daar nimmer zooveel hindernis door het golven der lucht ondervonden, en het blijft mij een raadsel, dat ik gedurende meer dan twee jaren nooit door eene rustige lucht mocht begunstigd worden. Gaarne zou ik weten, of het aan de inrichting van den draaienden koepel kan liggen, doch, hoe het zij, mijne metingen hebben in de verste verte de scherpte niet, die ik hoopte te bereiken en ik beschouw daarom mijn doel als mislukt. Ik geloof echter, dat mijne metingen niet slechter zijn dan vele anderen, die openbaar gemaakt zijn en voor nauwkeurig worden gehouden, en ik meende, dat ik de mijne niet geheel mocht terughouden, ofschoon zij mij volstrekt niet bevredigen.’
Bij het opstel over de planeet Saturnus wordt nog eene be-
{==571==} {>>pagina-aanduiding<<}
langrijke geschiedenis meegedeeld, die aan de ijverige lezers van Kaisers werken niet geheel onbekend was, maar nu in haar geheel voorkomt en de wel bekende karaktertrekken in het wetenschappelijk beeld van den geleerde op sprekende wijze bevestigt. Secchi, de pater-directeur van het observatorium te Rome had in 1855 vele rijen van waarnemingen over de middellijn van den ring van Saturnus volbracht en daarop de hypothese gebouwd, dat de buitenste rand niet cirkelvormig, maar elliptisch is en daarenboven om eene as loodrecht op het vlak des rings in ongeveer 14 uur rondwentelt. ‘Reeds destijds’ schrijft Kaiser hierover, ‘was het mijne meening, dat de nauwkeurigheid van sterrenkundige waarnemingen in het algemeen, en van mikrometer-metingen in het bijzonder, veel te hoog wordt geschat, en dat vele veranderingen, die aan de hemellichamen toegekend werden, niets anders dan fouten der waarneming waren. Ook de hypothese van Secchi over den ring van Saturnus kwam mij zeer verdacht voor en in elk geval verdiende zij een streng onderzoek, omdat zij eene zeer merkwaardige eigenschap zou zijn van een der voornaamste lichamen, die wij aan den hemel kennen. Ik besloot met Airy's mikrometer een lange rij van metingen te volbrengen om de hypothese van Secchi te onderzoeken, en ofschoon mij nog geene zeer nauwkeurige reductie-elementen mijner metingen gegeven waren, kon ik mijn doel bereiken, omdat slechts van zeer kleine veranderingen sprake was. Ik heb in het jaar 1856 met Airy's mikrometer aan den refractor van 6 duim 35 rijen metingen volbracht om op verschillende tijden de groote as van den ring van Saurnus te bepalen, en dikwijls werden eenige dezer rijen op tdenzelfden avond met tusschenpoozen van een en twee uur uitgevoerd. Mijne metingen toonden geen spoor der verandering, die Secchi meende opgemerkt te hebben en waren met zijne hypothese in tegenspraak. Er waren 40 door Bessel
in de jaren 1829-1831 volbrachte rijen metingen van den ring van Saturnus ter beschikking, en mij bleek, dat ook deze metingen geenszins met de hypothese van Secchi waren overeen te brengen. Over dit onderwerp heb ik in het jaar 1856 een opstel geschreven dat door onze academie van wetenschappen is gepubliceerd....Secchi heeft zijne hypothese uitvoerig verdedigd en in het jaar 1856 eene nieuwe lange rij van metingen volbracht, die naar zijne meening zijne hypothese geheel bevestigden. Ik heb in een

{==572==} {>>pagina-aanduiding<<}
tweede opstel, naar ik meen, duidelijk aangetoond, dat de nieuwe metingen van Secchi met zijne hypothese aangaande den ring van Saturnus in volle tegenspraak zijn, en het is klaar, dat ik derhalve aan deze hypothese volstrekt geene waarde kan toekennen.’
Zoo bleef Kaiser tot het laatst zijner dagen getrouw aan de strenge eischen der wetenschap, die hij steeds zichzelven en anderen stelde. Zijn laatste levensjaar was ver van gelukkig, zijne steeds wankelende gezondheid was overgegaan in een voortdurend lijden, dat hem dikwijls verhinderde zijne gewone bezigheden voort te zetten. In het voorjaar van 1872 werden de lessen in de sterrenkunde op zijn uitdrukkelijk verlangen door dr. Valentiner en mij waargenomen. Een zwaar verlies in den huisselijken kring voegde zich daarbij, en toen men eenige hoop begon te koesteren, dat de kracht van zijn geest hem boven al die tegenspoeden zou verheffen, dat de warme zomerlucht zijne geschokte gezondheid zou versterken, werd hij op nieuw hevig aangetast en bezweek. Niet echter als een afgeleefd grijsaard, maar als een held op het oorlogsveld. Na zijn dood toch verschenen kort achter elkander het verslag der sterrenwacht over het afgeloopen jaar en het derde deel der annalen. Van het laatste hebben wij hier een overzicht gegeven en gewezen op de hooge wetenschappelijke waarde van het werk. Het eerste draagt bij zijne onderteekening den datum van 27 Juni 1872, dat is een dag te midpen van zijn zwaarst lijden, weinige weken voor zijn dood. En toch, geen spoor is te vinden van den invloed dier treurige omstandigheden. De stijl is even helder en levendig als altijd. Met warmte en gloed worden de belangen der sterrenwacht behandeld; de vele daarin volbrachte waarnemingen en werkzaamheden opgeteld, besproken en gewogen.
Men leest er o.a. het volgende. ‘Zonder nieuwe en zware onverwachte onheilen is er nauwelijks aan te twijfelen, dat ik spoedig den tekst van het laatste hoofdstuk van het derde deel der jaarboeken zal kunnen schrijven. De eindelooze berekeningen voor dat hoofdstuk zijn grootendeels voltooid. Het moet een onderzoek bevatten omtrent den gang van het hoofduurwerk der sterrenwacht, het slingeruurwerk Hohwü no. 17, dat nu zonder aangeroerd te worden gedurende elf jaren heeft doorgeloopen, iets waarvan geen tweede voorbeeld bestaat. Reed op het einde des jaars 1870 heb ik een streng onderzoek omtrent dat uur-
{==573==} {>>pagina-aanduiding<<}
werk, als een afgesloten geheel, voltooid, met het voornemen om het nog in het tweede deel der jaarboeken op te nemen. Het bleek echter, dat dit niet kon geschieden. Het onderzoek moest blijven liggen; maar inmiddels verliepen nog twee winters en een zomer, die hunne talrijke waarnemingen medebrachten, die ik niet ongebruikt wilde laten liggen. Het was echter niet mogelijk eenige uitkomsten uit de waarnemingen van 1870-1872 aan de vroegere toe te voegen, daar het geheel der waarnemingen tot algemeene uitkomsten moest samensmelten. Terwijl ik met groote inspanning dan de hernieuwing van mijn onderzoek arbeidde werd ik daarin plotseling door een zwaren slag gestuit, en ik zal die taak nog niet onmiddelijk weder kunnen aanvaarden’. Dit laatste hoofdstuk nu is onvoltooid gebleven en het eenige, dat aan het derde deel der Annalen ontbreekt.
Vooral in zijn laatsten levenstijd had Kaiser dikwijls aanvallen van weemoed en wanhoop in de uitkomsten van zijn eigen werk. ‘Als ik van de aarde ben verdwenen’, riep hij wel eens uit, ‘kan men gerust het observatorium weer afbreken, en de koeien laten grazen op de plek, waar het vroeger stond.’ Doch zijne laatste geschriften en bepalingen bewijzen voldoende, dat soortgelijke uitroepen niet gemeend waren. Kort voor zijn dood had hij nog eene geheele verandering gebracht in zijn wetenschappelijken cursus en verwachtte daarvan de beste resultaten; evenzoo beijverde hij zich beschikkingen te maken voor de waarneming van het merkwaardig astronomisch verschijnsel, den voorbijgang van Venus voor de zonneschijf, dat eerst twee jaren later moest plaats grijpen. Meermalen sprak hij zijn voornemen uit, om de sterrenwacht te verlaten en aan jeugdiger krachten het bestuur over te laten, maar zij, die hem kenden, wisten wel, dat de uittocht uit zijn rijk slechts de overbrenging zou zijn van zijn lichaam naar de laatste rustplaats.
Eenige vrienden en vereerders van Kaiser hebben zich vereenigd om vrijwillige bijdragen te verzamelen, ten einde een blijvend gedenkteeken in de sterrenwacht op te richten, tot herinnering aan den stichter. Hoe loffelijk dit streven ook zij, en hoe gewenscht de goede uitslag, iets overbodigs in het doel is niet te ontkennen, waar de geheele stichting een monument is, dat zijn lof verkondigt en over de eeuwen heen zal voeren. Op elk instrument toch staat Kaisers naam gegrifd; in elke zaal is zijn beeld geteekend. Zoolang het gebouw zich verheft en dienstbaar

{==574==} {>>pagina-aanduiding<<}
is aan de bevordering der verheven wetenschap zal men den stichter gedenken, en zelfs wanneer het voor den tand des tijds mocht bezwijken, zal zijne herinnering zijn verbonden aan de plek, waar het zich vroeger verhief. Zijn naam, in de gedenkboeken der geschiedenis geschreven, zal nooit worden uitgewischt.





{==575==} {>>pagina-aanduiding<<}

Voltaire als dichter.

Door J.J. Schot. *)

II.

Onder de drie grootste treurspeldichters van Frankrijk neemt Voltaire, na Corneille en Racine, de derde plaats in: een rang, welke hem slechts door de partijzucht zijner tijdgenooten, ten behoeve van Crébillon - die zoover beneden hem stond - betwist, maar anders algemeen toegekend is. En, zoo Voltaire dan de derde dramatische dichter van Frankrijk genoemd mag worden, dan is hij, in een zekeren zin, ook de derde van den nieuweren tijd in het algemeen. Men mag dat beweren zonder gevaar te loopen van aan nog grooter maar geheel verschillende verdiensten van andere dichters, en voornamelijk van Shakespeare, te kort te doen. De dramatische kunst is steeds bij uitnemendheid de nationale kunst van Frankrijk geweest: zij heeft zich daar tot op de grootste hoogte en in de gestrengste zuiverheid van vorm en inhoud ontwikkeld. En nadat Corneille, Racine en Voltaire het meesterlijkste hadden geleverd wat in hun genre te leveren was, kwam zich aan de kunst des dichters ook die van den tooneelspeler paren. Lang was de inrigting van het tooneel en de methode der declamatie gebrekkig gebleven; maar

{==576==} {>>pagina-aanduiding<<}
nog juist bij tijds, even voordat de classieke rigting in verval begon te geraken, kwam er verbetering in een en ander. Terwijl men de mise en scène in overeenstemming bragt met de eischen van waarheid en illusie en met den luister van den tekst der stukken, leerde men ook bij de declamatie aan die vereischten voldoen door naar meer waarheid en natuurlijkheid te streven. Actrices gelijk Clairon en acteurs als Le Kain bragten hun deel van deze schoone kunst op gelijke hoogte met dat der dichters, wier werken zij vertolkten. Zoo bereikte de dramatische kunst in Frankrijk, omstreeks van 1750 tot 1780, in alle deelen den hoogsten trap van volkomenheid, met een ensemble dat men vroeger nog nooit gezien had en dat men sedert nog nergens weder heeft ontmoet: want nooit hebben dichter en acteur elkander zoo volkomen de hand gereikt en ondersteund als gedurende dat schitterend tijdperk. En die kunst was toen nog èn regeringszaak èn ook eene zaak des volks. Terwijl de regering en zelfs Koning Lodewijk XV in persoon, die zich anders met zoo weinig bemoeide, zich hieraan gelegen lieten liggen, vond de publieke geest in dien tijd eene zijner voornaamste en levendigste uitingen in tooneelzaken. Het was in den schouwburg dat het volk toenmaals zijn regt van vereeniging uitoefende en besluiten nam: het parterre was toen een forum.
Andere volkeren hebben, vroeger en later, ook hunne treurspeldichters gehad, waaronder wij de grootste mannen tellen, op wie niet enkel hun eigen vaderland maar geheel de menschheid roem draagt. Men mag beweren dat sommigen hunner grooter dichters zijn geweest dan Voltaire, ja zelfs dan Corneille en Racine. Maar nergens en nooit is het treurspel zoo zuiver opgevat als in Frankrijk gedurende de classieke periode, en de beoefenaars van dat genre in andere landen en tijden zijn grooter geweest als dichters in het algemeen dan als treurspeldichters in het bijzonder: de schoonheden hunner werken zijn minder uitsluitend dramatisch, minder aan dat bijzonder kunstvak gehecht, ja zelfs dikwijls in strijd met dta eigenaardig effect, dat met het zuiver treurspel bij uitnemendheid hedoeld wordt. Zij hebben prachtige dramatische dichtstukken geschreven, maar weinig of geen echte treurspelen, dan voor zoover zij de methode der Fransche Classieken min of meer hebben nagevolgd, gelijk Schiller en Goethe in hunne latere periode. ‘Wallenstein’, ‘Tasso’,

{==577==} {>>pagina-aanduiding<<}
‘Iphigenia’ zijn voorzeker niets minder dan slaafsche navolgingen van het Fransche treurspel, maar de invloed van de classieke school is er toch niet in te miskennen, en het is daardoor dat die meesterstukken zich zoozeer onderscheiden van ‘Die Raüber’ en van ‘Götz von Berlichingen’. Meestal is er in de werken der navolgers van Shakespeare een dominerend episch of lyrisch element op te merken, dat op zichzelf treffend schoon en van overweldigende uitwerking kan zijn, maar dat niet tragisch is en zelfs aan het tragische afbreuk doet, zoodat die gedichten, welke meesterstukken het ook zijn, ons, als treurspelen en op het tooneel, nooit zoo bevredigen kunnen als de voortbrengselen der Fransche school. Wat men zonder twijfel met volle regt van de treurspelen van onzen Vondel zeggen kan, geldt ook ten aanzien van die van menig ander modern dichter, ja ik meen zelfs te mogen zeggen van die van Shakespeare zelf: er ontbreekt niets aan dan enkel dat het eigenlijk geen treurspelen zijn, of ten minste dat er iets in is dat niet in een treurspel behoort.
Wat zich bij de beschouwing van het classiek treurspel der Franschen het eerst aan onze opmerking voordoet is dat het genre zoo exclusief was. Het aantal en de verscheidenheid der onderwerpen, die op deze wijze te behandelen waren, was - om zeer gewigtige redenen, gelijk wij later zien zullen - uiterst beperkt. Het veld, dat te bearbeiden was, was zoo naauw begrensd, dat drie of vier groote dichters, in den tijd van ongeveer eene eeuw, het geheel uitputten. Voltaire beleefde het nog dat dit duidelijk begon te blijken en de dichters, die na hem nog beproefden in dat vak te arbeiden, leverden slechts matte, krachtelooze voortbrengsels zonder oorspronkelijkheid en vuur. Hij zelf had het verdriet van het genre, waarin hij nog met zooveel roem zijne meesterstukken geleverd had, in verval en in gevaar te zien geraken van door een ander verdrongen te worden, toen de eerste voorboden van het romantisme zich begonnen aan te melden. Nog veel meer dan toen zoude het zeker tegenwoordig voor ons verloren moeite zijn, nog meer classieke treurspelen te willen schrijven; onze eeuw heeft gelijk met haar eigen weg te gaan en hare eigene vormen te zoeken om zich te uiten. Maar daaruit volgt toch niet dat wij nu het classieke treurspel der vorige eeuw zouden moeten minachten en verwaarloozen. Want, behalve dat wij er zeer veel uit leeren en ook veel aan ontleenen

{==578==} {>>pagina-aanduiding<<}
kunnen, is het ook op zichzelf onze aandacht en bewondering waardig. Het is, als het ware, een voltooid gebouw, dat voor ons staat: er is niet meer aan te arbeiden; al het materiaal is verwerkt. Maar in plaats van er ons af te wenden en het gering te schatten omdat het ons werk niet is, mogten wij veeleer het vorig geslacht benijden, hetwelk iets tot stand gebracht heeft dat in zijne soort volkomen was, en hetwelk een veld heeft afgemaaid welks oogst onzen tijd niet onwaardig zou zijn. Immers het treurspel bij uitnemendheid is dat, hetwelk den sterksten en meest onvermengden indruk maakt die op het tragisch tooneel gemaakt kan worden.
Dat effect nu is door de classieke dichters van Frankrijk bereikt. Maar juist omdat zij waarlijk treurspelen en niets anders geschreven hebben, is het noodig hunne stukken te zien spelen en wel goed te zien spelen om er den vollen en regten indruk van te verkrijgen. Dat men daarin door de lezing er van alleen niet of althans veel minder gemakkelijk slaagt, is juist een teeken dat het werk is gelijk het behoort: het is geschreven om gehoord en gezien, - niet om gelezen te worden, - even als orchestmuziek eigenlijk niet bestemd is om er clavieruittreksels van te maken: alles heeft zijn eisch en kan juist daarom, als het goed is, niet aan een anderen voldoen. Ik heb dikwijls gehoord en gelezen dat vreemdelingen - en, wat meer is, Duitschers - die te Parijs gekomen waren in de vaste overtuiging dat de treurspelen van Racine eigenlijk niets waardig waren, geheel bekeerd weder vertrokken nadat zij eenige voorstellingen in het Théatre Français hadden bijgewoond, en ik geloof dat gaarne: want het ligt geheel in den aard der zaak. Daarentegen kan men een groot bewonderaar en een grondig kenner van Shakespeare zijn zonder ooit zijne stukken te hebben zien vertoonen, en dat komt, omdat die stukken met het tooneel eigenlijk zeer weinig te maken hebben en zelfs grootendeels, zonder opzettelijk arrangement, volstrekt onspeelbaar zijn.
Tegen de classieke tragedie kan men een aantal bezwaren hooren maken naar wier gegrondheid eenig onderzoek niet overbodig is. Men klaagt er over, dat de dichter bij zijnen arbeid in dat vak belemmerd werd door eene menigte van kunstregels, waarvan vele willekeurig, ongemotiveerd en in plaats van dienstig, schadelijk waren, en dat hij buitendien ook nog op punten van welvoegelijkheid (convenances) te letten had; men ver-
{==579==} {>>pagina-aanduiding<<}
oordeelt het gebrek aan alledaagsch menschelijk gevoel en aan diepte hetwelk men in die kunstwerken meent op te merken; men noemt ze daarom onnatuurlijk en koud en men keurt het af dat de handelende personen eene zekere koele voornaamheid nooit afleggen en altijd op een voetstuk staan, of, gelijk men het ook al, zeer sierlijk, uitdrukt, op stelten loopen. Verder heeft men ook zeer veel tegen den Franschen Hexameter en tegen de daaraan verbonden vorm der stukken, die, naar men meent, van grooten invloed moet zijn op den inhoud. Ziedaar de voornaamste grieven: laat ons nu zien in hoever zij gegrond zijn en wat zij waarlijk beteekenen.
Wat vooreerst de gestrenge kunstregels betreft: daarvan kan men in het algemeen zeggen, dat er in ieder geval een voordeel aan verbonden is dat tegen zeer veel bezwaar opweegt. Die regels, terwijl zij den dichter misschien belemmeren, zullen hem te gelijk steunen: terwijl zij mogelijk enkele schoonheden onderdrukken en verloren doen gaan, maken zij, aan den anderen kant, het begaan van tallooze fouten onmogelijk. En, wat van nog meer gewigt is, zij dwingen den kunstenaar tot den arbeid; zij noodzaken hem om zich in te spannen, om altijd vooraf te bedenken wat hij doet en alles wel te wikken en te wegen. Daardoor wordt, geheel buiten de directe strekking der regels om, en zelfs dan wanneer dat directe nut te betwisten is, een hoogst belangrijk indirect voordeel bereikt. Want de kunstenaar die nadenkt en zich inspant, zal altijd iets beters leveren dan hij, die alles wat hem invalt onmiddelijk ter nederstelt: zelfs de gelukkigste en geniaalste ingevingen geven niets wanneer men ze niet soigneert: het worden parels in een mesthoop. Er is geen meesterstuk denkbaar dat niet bewerkt is; niets uitstekends ter wereld is zonder arbeid te verkrijgen, maar door den arbeid, zelfs dan, wanneer die, oppervlakkig beschouwd, doelloos schijnt, verkrijgt men altijd meer dan waarop men gerekend had. Maar de mensch is van nature traag en het is dus goed dat hij tot den arbeid gedwongen worde, al ware het dan ook door de willekeurigste regels ter wereld. Hetgeen Boileau gezegd heeft: dat men zijn werk twintigmalen moet overdoen en het polijsten en nogmaals polijsten, zal altoos waar blijven; maar daartoe komt men niet gemakkelijk zonder eenigen dwang.
Onder de regels, welke de classieke Fransche dichters bij het treurspel meenden te moeten in acht nemen, stond die van de

{==580==} {>>pagina-aanduiding<<}
befaamde drie eenheden boven aan. Het is bekend, dat men de wet der eenheid van tijd, van plaats en van handeling op het gezag van Aristoteles vestigde, maar dat men de plaats uit de ‘Poëtica’ van dien schrijver, welke men daartoe aanhaalde, verkeerd begrepen had, zoodat de theorie, en wel juist voornamelijk voor zoover zij verkeerd was, op een misverstand berustte. Wat de eenheid van handeling betreft: dat dit de eerste grondregel der kunst behoort te zijn is zeer waar en duidelijk genoeg, al had Aristoteles het niet gezegd; maar wat de eenheid van tijd en van plaats aangaat, waarmede het geheel anders is gelegen, schrijft Aristoteles eigenlijk geene wet voor, maar constateert hij slechts een feit. Daar de vertooning bij de Grieken onafgebroken voortduurde, volgde daaruit dat de handeling niet veel langer van duur kon zijn dan de vertooning: zoo was althans in zijn tijd het gebruik; en van de eenheid van plaats spreekt hij zelfs niet eens uitdrukkelijk; dat hij haar als gebruikelijk onderstelt blijkt alleen uit hetgeen hij verder zegt. Maar wat daarvan zij en al had Aristoteles de eenheid van tijd en van plaats al voorgeschreven, dan zou die regel evenwel verwerpelijk blijven, want de dwang, die er den dichter door wordt opgelegd, is zoo groot en zoovele goede onderwerpen worden er door uitgesloten of althans uiterst moeijelijk te behandelen gemaakt, dat geen mogelijk voordeel tegen zulke nadeelen kan opwegen. Zoo geheel onuitvoerbaar was het voorschrift dier eenheden, dat men in negen gevallen van de tien genoodzaakt was het te ontduiken en zijn toevlugt te nemen tot de gedwongenste uitleggingen der wet die men feitelijk vernietigde. Het heette dat de regel moest dienen tot verzekering der illusie; dit was onjuist gezien, want de illusie vereischt het in acht nemen er van niet; maar wanneer men het beginsel aannam, had men het gestreng moeten toepassen: dat wil zeggen, de plaats der handeling had beperkt
moeten zijn tot de ruimte van het tooneel, en de tijd der handeling tot den duur der vertooning, Maar dat deed men niet: men stond aan den dichter de ruimte van een paleis, somtijds zelfs van een stad, en vier en twintig uren tijds toe. Men mogt dus van het eene vertrek van dat paleis naar het andere overgaan (soms zonder verandering van decoratiën!) en onderstellen dat er, in eenige minuten, die werkelijk verloopen waren, uren waren voorbijgegaan. Men gevoelt dat dit voor de illusie evenveel of even weinig beteekende als het volstrekt opgeven van den geheelen

{==581==} {>>pagina-aanduiding<<}
regel: het was voor de illusie reeds te veel, maar voor den dichter nog te weinig: hij had er zelden genoeg aan en moest den regel toch nog dikwijls feitelijk overtreden. In plaats dat de illusie op deze wijze werd verzekerd, werd zij dikwijls nog veel erger verstoord dan anders bij mogelijkheid had kunnen geschieden 1).
Hierboven merkten wij aan dat de eenheid van handeling onbetwistbaar de eerste grondregel der kunst is, en werkelijk wordt dit tot heden toe algemeen toegestemd: men eischt die eenheid zoowel in onze hedendaagsche romans als men haar altijd geëischt heeft in het epos en in de tragedie. Het beginsel staat vast, maar wat de opvatting en de toepassing er van betreft, heerscht een groot verschil van meening. De classieke Fransche school was ook hierin, zeer gestreng: voor haar was de eenheid van handeling de volstrekte eenheid van indruk. Het treurspel was bestemd om een enkel groot effect te bereiken: daarom moest alles, wat men er inbragt, slechts tot dat effect medewerken, het voorbereiden, het ondersteunen; de aanschouwer moest in eene levendig gevoelde stemming gebragt worden en van het begin tot het einde moest het belang der handeling, de spanning en gemoedsbeweging van het publiek, op één punt gerigt, steeds klimmen, totdat eindelijk bij de ontknooping, dat hoogste punt werd bereikt. Daarom moest alles worden verme den wat niet tot dat effect kon medewerken en wat, op zichzelf iets beteekenende, den toeschouwer zou kunnen afleiden en uit zijne stemming brengen.
Dit is het, wat Barante, in zijn ‘Leven van Schiller’ het enkelvoudige ‘récit’ der Franschen noemt en tegen de meervoudige ‘situaties’ van de volgelingen van Shakespeare overstelt 2). Men moet erkennen dat de Fransche opvatting der eenheid van handeling geenszins uitsluitend regt van bestaan heeft: dat niet enkel één element tot die eenheid kan leiden, maar dat verschillende, mits harmonische elementen er toe kunnen zamenwerken. Zeer juist heeft Bungener de treurspelen van

{==582==} {>>pagina-aanduiding<<}
Shakespeare vergeleken met landschappen en die van Racine met symmetrische gebouwen, en erkend dat een landschap even goed een algemeenen indruk maken en dus werkelijk eenheid hebben kan als een gebouw 1). Maar nu is het de vraag of er in het treurspel, streng naar zijn aard opgevat, wel ruimte is voor meer dan eene enkele situatie: of meerdere daar wel tot eenheid kunnen zamenwerken, of zij elkaar niet in den weg staan en of zij den kunstenaar niet dwingen om de grenzen van het treurspel te buiten te gaan? Zou men in die opvatting der eenheid van handeling niet den grond kunnen vinden van dat verschijnsel, waarvan wij reeds vroeger gewaagden, dat met- en na Shakespeare het treurspel epos geworden is en het epos den vorm van het treurspel heeft aangenomen, zoodat wij tegenwoordig eigenlijk geen treurspel en, in den voormaligen vorm, geen epos meer hebben?
Hetgeen in de achttiende eeuw, toen de strijd zich begon te openbaren, in betrekking tot het vraagstuk der eenheid bijna uitsluitend op den voorgrond gesteld werd, was iets, dat de questie niet in het algemeen, maar eene bepaalde bijzonderheid betrof. Het was de vraag of in het treurspel contrasten geoorloofd zijn en de eenheid van handeling en indruk niet verstooren. Euripides en Shakespeare hadden in hunne werken, nevens het tragisch, ook het comisch element opgenomen en het was daartegen dat de voorstanders der classieke rigting zich met nadruk aankantten. Op dit bijzonder punt is, naar mijne overtuiging, het regt volkomen op hunne zijde: want hoe is er eenheid, volgens welke opvatting dan ook, te bereiken wanneer de elementen niet harmonisch zijn? Eene enkele maal moge het kunnen gebeuren dat zulk een comisch contrast de ontzetting van het tragische vermeerdert, maar in verreweg de meeste gevallen moet die indruk er door verzwakt en bedorven worden. Ook is in den regel het aanwenden van contrasten om indruk te maken, het hulpmiddel der onbekwaamheid: niemand zal willen beweren dat Shakespeare dat noodig gehad of bedoeld heeft. Veel waarschijnlijker, of liever zeker, is het zijn oogmerk geweest, een zeker gedeelte van zijn publiek te vermaken, maar daar zijn werk er zeker niet bij geleden zou hebben als hij dat niet gedaan had, hadden de Franschen gelijk dat zij het niet navolgden:

{==583==} {>>pagina-aanduiding<<}
vooral daar zelfs het minstbeschaafde gedeelte van hun publiek het niet van hen verlangde 1).
Men heeft wel gezegd: In het leven zijn contrasten; het verhevene wisselt af met het belagchelijke, grootheid met verlaging, vreugde met droefheid; en daarom moet het op het tooneel ook zoo zijn, want anders is het niet natuurlijk. Maar daarbij vergeet men dat het treurspel geen beeld is van het menschelijk leven in den algemeenen zin, en zelfs geen beeld van een menschenleven, waarmede men de grenzen van het kunstvak reeds zou overschrijden, maar slechts de voorstelling van een deel des levens, die niet volledig behoeft te zijn en dat ook niet zijn kan. Ook hier komt het er dus wederom op neêr dat een treurspel geen epos of geen roman is. En daarenboven is de eisch, dat het treurspel in dien zin natuurlijk zou moeten zijn, met alle regt af te wijzen. Aan hen die aldus eene toevallige fout in de meesterstukken van groote mannen tot een beginsel trachten te verheffen, zou een Franschman kunnen antwoorden: ‘Gij zegt dat in het werkelijk leven geen indruk zuiver is, terwijl zelfs de sterkste door eene geringe toevalligheid verstoord en bedorven kan worden. Dat is waar en het is natuurlijk; maar het mishaagt mij in de natuur, en ik ga juist naar den schouwburg om eens een zuiveren, onvermengden indruk van het indrukwekkende te verkrijgen: dat is mijn ideaal; dat vraag ik van mijne kunst en dat geeft zij mij. Kom gij dan nu mijn genot niet met uwe natuurlijkheid en uwe grappen bederven!’
Voltaire is van de noodzakelijkheid der gestreng opgevatte eenheid van handeling, volgens de classieke opvatting, ten sterkste overtuigd geweest. In een gesprek met Laharpe, door dezen medegedeeld, zeide hij eens: ‘Denk er aan dat de groote uitwerking

{==584==} {>>pagina-aanduiding<<}
van uw eerste werk vooral daaraan toe te schrijven is dat de belangstelling altijd uitsluitend op uwen hoofdpersoon gerigt was, en, tot op het einde toe, gedurig klom. Lach vrij hen uit die tegenwoordig den mond vol hebben van verscheidenheid van situaties, van coups de théatre, enz. De eenheid, mijn kind, de eenheid; dat is de groote weg; dat leidt naar het doel.’ 1)
Deze meer uitvoerige bespreking van de regels der eenheden, die met het gansche wezen des treurspels zamenhangen, scheen noodzakelijk; doch daarbij bepalen wij ons: het bestek van dit artikel laat niet toe in verdere technische bijzonderheden van ondergeschikt belang te treden. Wij noemen hier dan alleen de wet dat een treurspel altijd uit vijf bedrijven moest bestaan, welke reeds ten tijde van Voltaire in onbruik geraakt is, - de regels betrekkelijk de verdeeling van den inhoud over de verschillende bedrijven van het stuk, waarbij de dichter altijd over het eerste de vrije beschikking had om den toeschouwer op de hoogte van de situatie te brengen, - al verder die, dat het tooneel nooit ledig mogt blijven, dat het stuk onmiddelijk met de ontknooping uit moest zijn, enz. Daaromtrent merken wij alleen aan dat al die regels hun nut hadden en gedeeltelijk zelfs van veel belang waren, zoodat men ze volstrekt niet enkel uit caprice had ingevoerd.
De eenheid van het classieke treurspel betrof niet enkel den inhoud maar ook den vorm en den stijl. Daar het onderwerp altijd verheven en grootsch was, en de indruk er van door niets mogt worden verzwakt en getemperd, moesten de handelende personen ook door hunne taal en hunne houding daartoe medewerken. Aan hetgeen men als de waardigheid van het treurspel beschouwde, aan de convenances, mogt nooit worden te kort gedaan; niets mogt men hooren of zien waardoor men uit de tragische kunstwereld weder in het dagelijksch leven zou worden teruggebragt; derhalve waren alle gemeenzame uitdrukkingen gestreng verboden en alles, waarvan men slechts in de verte kon vreezen dat het vulgair of belagchelijk zou kunnen schijnen, werd met zorg vermeden. Ook dit beginsel was op zichzelf alleszins juist en het rustte op een zeer goeden grond; op de zorg voor het tragisch effect. Maar het werd geweldig overdre-
{==585==} {>>pagina-aanduiding<<}
ven en hoe uiterst belemmerend het daardoor werd en hoevele wezenlijke schoonheden er aan opgeofferd werden, begrijpt men gereedelijk. Met de taal kon men zich nog redden: de comediestijl was te vermijden zonder dat men daardoor noodwendig in valsche hoogdravendheid en stijfheid van uitdrukking behoefde te vervallen; maar erger was het dat zoovele belangwekkende en waarlijk tragische situaties er door uitgesloten werden en men zich, in menig geval, eene aangrijpende waarheid van voorstelling ontzegd zag, waarbij de waardigheid der kunst niet geleden zou hebben. De dichters zelven waren de eersten om dat te betreuren; maar zij deinsden terug voor waagstukken, die zoo ligt hunne treurspelen konden doen vallen.
In naauw verband met den gestrengen vorm der uitdrukking stond de versificatie. De Duitschers, en daaronder Schiller, hebben een zeer ongunstig oordeel geveld over den Alexandrijnschen versmaat, bijzonder in betrekking tot het treurspel, en zij hebben de Franschen beklaagd, die er niet, gelijk de Duitschers en de Engelschen, in geslaagd zijn om zich van dien dwang te bevrijden. ‘Het verstand wordt onafgebroken gedwongen om elk gevoel, iedere gedachte, in dezen vorm, gelijk op het bed van Procrustes, te dwingen’ 1). Ook dit is iets, dat wederom niet ontkend kan worden, maar ook deze zaak kan van meer dan eene zijde worden beschouwd. Van den dwang der regels van de versificatie geldt hetzelfde wat hierboven van den dwang van alle regels in het algemeen gezegd is: de dichter wordt er door gedwongen om zorg aan zijn werk te besteden en het gevolg daarvan moet zijn dat hij zich krachtiger en sierlijker uitdrukt dan hij anders zou hebben gedaan. Ook is het van belang dat men met den Franschen Alexandrijn geene lange, ingewikkelde periodes kan maken, die evenzeer op het tooneel als voor den redenaar te vermijden zijn. Een gebrekkig verzenmaker zal mogelijk langwijlig en mat in zijne uitdrukkingen worden omdat hij rijmwoorden en voetmaten noodig heeft: maar het is de vraag niet wat een slecht, maar wat een goed dichter doet en bij den laatste zal de kracht en de naauwkeurigheid der uitdrukking bij de maat en het rijm winnen en niet verliezen. Men gaat te ver met te beweren dat de Alexandrijn zijn invloed op alles zou doen gevoelen en alles zou bederven; er zijn genoeg voorbeelden aan

{==586==} {>>pagina-aanduiding<<}
te voeren ten bewijze dat, waar de dichter zijne techniek en zijne stof regt meester is en waar hij in vuur geraakt, maat en rijm hem nooit belemmeren. Ten slotte is het de schuld der Franschen niet dat er in hunne taal geene rijmlooze verzen mogelijk zijn: in het Fransch verschillen deze zoogenoemde ‘vers blancs’ volstrekt niet van proza, terwijl men zou kunnen beweren dat zij in de meeste andere talen (en daaronder gewis ook in het Hollandsch), te weinig van proza verschillen. Ook hier heeft de bevrijding van allen dwang tot veelvuldig misbruik geleid: rijmlooze verzen schijnen al te gemakkelijk te zijn; en hunne aanwending heeft, even goed als die van den Alexandrijn, zijne nadeelen.
Voltaire was met den Franschen versbouw zeer ingenomen en hij wijdde dikwijls met voldoening uit over de groote moeijelijkheden er van: de ‘overwonnen moeijelijkheid’ was, in zijne oogen, het wezenlijkst kenmerk van ieder kunstgewrocht. Hij was er blijkbaar trotsch op dat hij zelf die moeijelijkheid zoo goed overwonnen had; en werkelijk, hij speelde er mede en hij drukte zich met eene verbazende gemakkelijkheid in verzen uit. Evenwel heeft men aangemerkt dat, wanneer die natuurlijke gaaf bij hem eene enkele maal te kort school, en de eerste inval niet goed was, hij haar niet gemakkelijk kon verbeteren en dat hij ook de kunst niet verstond om ‘eene periode te bouwen’ 1). Maar met dat al bragt hij het er toch zoo goed af dat eenige overdrijving van de waarde der gezegde verdienste bij hem verklaarbaar kan zijn. Wanneer hij nu bedoeld heeft - hetgeen echter niet blijkt - dat de overwonnen moeijelijkheid op zichzelf een kunstwerk kan maken, dan heeft hij zeker gedwaald; maar waar is het dat er geen kunstwerk zonder overwonnen moeijelijkheid denkbaar is, en dat het uitmuntendste kunstwerk altijd dat is, waarin de grootste moeijelijkheid zoo volkomen is overwonnen dat niemand er iets van bemerkt en het gemakkelijk schijnt.
Wij komen nu eindelijk tot het laatste en voorzeker niet het minst gewigtige verwijt hetwelk het classieke treurspel getroffen heeft: namelijk dat de menschelijke hartstogten en gemoedsbewegingen er slechts door worden voorgesteld op eene wijze, die

{==587==} {>>pagina-aanduiding<<}
ons koud laat omdat de dichter niet in de diepten van het gemoed doordringt en steeds ver van den eenvoud der natuur afwijkt, waardoor het ons onmogelijk is in de personen op het tooneel menschen te herkennen met wie wij kunnen sympathiseren. Deze laatste grief is - even als trouwens ook al het overige - met veel meer kracht tegen Racine en vooral tegen Voltaire aangevoerd dan tegen Corneille, maar men heeft haar toch algemeen tegen de geheele classieke school der Franschen doen gelden, aan welke men eene koude hoogdravendheid en eene oppervlakkigheid te laste legde, waartegen men de naïveteit der Grieken en de diepzinnigheid van Shakespeare overstelde. Maar zelfs Lessing heeft het erkend: ‘dat de eenvoudigheid der Grieksche zeden en van het costuum wel niet juist veredeld, maar toch met ons costuum meer in overeenstemming gebragt behoort te worden, wanneer het de ontroering in het treurspel niet eer tegenwerken dan bevorderen zal’ 1). En ook Bungener houdt staande dat er meer dan eene natuurlijkheid en meer dan eene dramatische waarheid is, en dat b.v. Iphigenia in het treurspel van Racine volstrekt niet minder waar en natuurlijk maar veel meer tragisch is dan in het treurspel van Euripides. 2)
Men mag het er dus voor houden dat het gemis dier Grieksche naïveteit geen gebrek in het Fransche treurspel is. Maar terwijl het op dit punt het gezag van Lessing voor zich schijnt te hebben, heeft deze beweerd dat Voltaire, in ‘Zaïre’ niet de liefde maar slechts de galanterie heeft geschilderd, en dat hij in dat treurspel de ijverzucht veel minder goed heeft voorgesteld dan Shakespeare in ‘Othello.’ Ik laat dit oordeel nu daar om mij te bepalen tot de toelichting die Lessing er van geeft. ‘Wij hooren,’ zegt hij, ‘in Orosman een ijverzuchtige spreken: wij zien hem de overijlde daad van een ijverzuchtige begaan. Maar aangaande de ijverzucht zelve leeren wij niet meer en niet minder dan wij er vroeger reeds van wisten. Othello daarentegen is het volslagendste handboek van die treurige razernij: daar kunnen wij alles leeren wat haar betreft en om haar op te wekken en te vermijden.’ 3)

{==588==} {>>pagina-aanduiding<<}

Alzoo is het dan Lessing zelf die ons hier zegt dat de stukken van Shakespeare geene treurspelen zijn, tenzij wij erkennen dat een treurspel een leerboek is: een leerboek van moraal en van psychologie, evenals de romans van Thackeray. Het is de moeite waardig tegen deze theorie de volgende verdediging eener geheel andere zienswijze over te stellen, welke door Barthélemy aan Aristoteles is ontleend: ‘Wildet gij nu dat men bij deze gelegenheid u een afbeelding, eene ontleding van het menschelijk hart had gegeven? Elke kunst, elke wetenschap is bij ons binnen hare eigen grenzen beperkt. Wij moeten de beschouwing der driften aan de zedeleer of redekunde overlaten en ons minder inlaten met derzelver ontwikkeling dan met hare uitwerkingen; wij vertoonen u den mensch niet, maar de wisselvalligheden zijns levens, en bovenal de rampen die hem treffen. Het treurspel is geheel het verhaal eener schrikkelijke en aandoenlijke daad.’ 1) De daad: ziedaar waarop het aankomt. In de inleiding van dit artikel heb ik getracht aan te toonen, waarom de ontleding en doorgronding van het menschelijk hart nooit en in geen enkel genre het einddoel der kunst kan zijn, zelfs niet in den roman, en om welke reden men kan beweren dat het effect er van altijd onaangenaam, onbevredigend en dus onaesthetisch zijn moet. Maar voor het treurspel moet dit, uit den aard der zaak, in de hoogste mate en zonder eenigen twijfel gelden. Waarlijk, wanneer Shakespeare's ‘Othello’ niets anders ware dan zulk een leerboek en geene andere dan zulk
eene zedelijk-didactische strekking had, dan zou het niet zulk een meesterstuk zijn.
Bij slot van rekening moet men erkennen dat het classieke treurspel niet natuurlijk is in zooverre als het geene voorstelling geeft van het gewone dagelijksch leven. Maar wij gaan een treurspel zien om voor een oogenblik aan dat leven onttrokken te worden, en wanneer men het dus in den gewonen, realistischen zin natuurlijk maakte, zou alles verloren zijn. Natuurlijkheid kan hier niets anders zijn dan eene dramatische waarheid, die wederom niets anders is dan betrekkelijke waarschijnlijkheid. Wat wij op het tooneel zien moet op het tooneel kunnen gebeuren; wat de

{==589==} {>>pagina-aanduiding<<}
handelende personen zeggen en doen moeten zij, met hun karakter en in hunne situatie, zeggen en doen kunnen: wanneer wij dit slechts gevoelen zijn wij voldaan. Deze voorwaarde nu sluit, wat den mensch, zijne aandoeningen, hartstogten en daden betreft, het vereischte van natuurlijkheid, mits men dat slechts niet bekrompen opvat, reeds in zich. Alzoo behoort het treurspel, in zijn meest essentieel element natuurlijk te zijn. Maar wij verlangen dat de situaties buitengewoon zijn en dat de geheele handeling boven den sfeer des gewonen levens gaat, terwijl de karakters, de gevoelens, de stelling der handelende personen daarmede in overeenstemming moeten zijn. Hier verwijdert zich dus de waarschijnlijkheid reeds feitelijk van de waarheid, maar nog geheel anders is het gelegen met alles, wat tot de zoogenaamde accessoires behoort. Daar het treurspel ons verplaatst in eene geheel andere wereld en wij ons met welgevallen aan den indruk daarvan overgeven, is het wenschelijk dien indruk zooveel mogelijk te versterken. Daartoe nu is het niet enkel geen vereischte dat de accessoires natuurlijk zijn, maar daarentegen wenschelijk dat zij zeer veel van de natuur afwijken. Het mishaagt ons niet dat de handelende personen in verzen spreken en, in de opera, zelfs zingen; dat zij zich anders uitdrukken dan wij en zich altijd op eene zekere hoogte en afstand houden: dat alles is zeker niet natuurlijk; maar het werkt zamen met de decoraties, de costumes, het kunstlicht, de muziek, om een geheel te vormen dat den aanschouwer krachtig aangrijpt, hem geheel aan zichzelf en aan zijne gewone wereld ontvoert en waarbij alles zich vereenigt om dien eenen enkelen, geweldigen indruk, dien de dichter bedoeld heeft, te verzekeren. Dat dus het fond van het stuk natuurlijk zij: dan heeft men zich verder aan de natuur niet te houden, wanneer men zich slechts gelijk
blijve. Op het tooneel spreekt men zijn eigen taal, maar het publiek verstaat die evenwel; men verkeert er in eene geheel bijzondere omgeving, maar het publiek schikt zich met voldoening daarnaar.
Doch nu gevoelt men, dat juist in dat alles de reden gelegen is, waarom het gebied van het treurspel zoo beperkt is; er zijn niet vele onderwerpen geschikt om op die wijze behandeld te worden, en, bij de classieke Fransche opvatting van het genre, waarbij de gezegde afwijking van de natuur het verst gedreven en al het vulgaire het strengst verbannen werd, zag men zich,

{==590==} {>>pagina-aanduiding<<}
evenals bij de Grieken, eigenlijk uitsluitend bepaald tot de wereld der Goden en der Helden. Voor historische stukken kon men enkel uit de oude geschiedenis stof ontleenen, maar niet uit de moderne: het voorbeeld van Shakespeare, die een aanmerkelijk gedeelte der geschiedenis van zijn eigen land behandeld had in eene reeks van treurspelen, die tot zijne beste behooren maar die ook het stelligst episch karakter hebben - dat was in Frankrijk niet na te volgen. Voorvallen uit de nieuwere geschiedenis waren geene geschikte onderwerpen wanneer men de eenheden wilde in acht nemen: men was er te zeer mede aan de historische waarheid gebonden, waarmede men het, als het de oude geschiedenis gold, zoo naauw niet behoefde te nemen, vooral niet wat tijd en plaats betreft; en verder scheen men met dergelijke onderwerpen ook reeds meer tot het gewone leven te moeten naderen. Daardoor ontstond reeds een groote leemte, en het is vooral aan Voltaire dat de eer toekomt van niet ongelukkige pogingen om die aan te vullen. Wel waagde hij zich nog niet aan eigenlijke historische onderwerpen uit den nieuweren tijd, maar hij heeft vele verdichte onderwerpen in diervoege behandeld, dat alleen de fabel van het stuk verdicht maar de namen der handelende personen en de schildering der zeden van den tijd en het land, waarin de handeling geschiedde, historisch waren. Dit was reeds een stap vooruit, maar het was op den duur toch niet voldoende. Er bleef eene groote ruimte liggen tusschen de heldentragedie, zelfs volgens deze nieuwe opvatting, en het onmogelijke burgerlijke treurspel, en het was wel de moeite waardig ook dat gebied, dat zoovele tragische schoonheden kan opleveren, in bezittenemen en te bearbeiden. Maar daartoe was het noodig, de hooge eischen der convenances te matigen: men moest aan de handelende personen meer ruimte laten om zich te bewegen en meer vrijheid om te zeggen wat zij te zeggen hadden. Bij gebreke daarvan moest men
van een aantal onderwerpen geheel afzien en vele andere op de meest ongeschikte wijze behandelen: gebrek aan handeling, doodelijke eentoonigheid, gedwongen en koude zamenspraken, afgezaagde herhalingen en volkomen gemis van effect: dat was het resultaat, waartoe men eindelijk kwam, en naarmate de stof uitgeput geraakte die werkelijk voor het eens zoo schitterend genre, dat men nog bleef beoefenen, geschikt was, werd het er al erger en erger mede gesteld, zoodat men er eindelijk voor goed van moest af-
{==591==} {>>pagina-aanduiding<<}
zien, en de glansrijkste periode der dramatische kunst voor gesloten moest verklaren.

Voltaire heeft de schaduwzijde en het bezwaar van de al te gestrenge regels en voorwaarden, waaraan de tragische kunst in Frankrijk destijds gebonden was, ten volle ingezien. Hij was niet blind voor het doorgaand gebrek aan handeling, leven en beweging in zoo menig treurspel, en hij had gaarne gezien dat men er van dat alles een weinig meer ingebragt had. In 1760 schreef hij: ‘Ik heb dertig of veertig jaren lang geroepen dat men ons wat meer moest laten zien in die berijmde gesprekken, die wij tragedies noemen’ 1). En reeds vele jaren vroeger, tijdens zijn verblijf in Engeland, liet hij zich, in de opdragt van zijn ‘Brutus’ aan Lord Bolingbroke, aldus uit: ‘Zoo de Engelschen ons vreesselijke schouwspelen gegeven hebben terwijl zij er verschrikkelijke vertoonen wilden, staan wij Franschen te spoedig stil, uit vrees van te ver te draven, en somtijds bereiken wij het tragische niet uit vrees van er de grenzen van te overschrijden’ 2) - Het is ook hier, waar het Voltaire's begrippen over de kunst geldt, opmerkelijk, welk een invloed de indrukken, die hij in Engeland verkreeg, op hem hebben uitgeoefend. Daar leerde hij, met Locke en Newton, ook Shakespeare en Milton kennen, en, hoewel hij zich van den beginne af aan niet vereenigen kon met zeer veel dat in de werken dier dichters niet minder tegen zijn eigen smaak in het bijzonder streed als in het algemeen tegen dien van het Fransche publiek, en hoewel hij begreep dat er aan eene eigenlijke navolging van het Engelsche genre niet te denken viel, besefte hij toch de waarde er van en hij wenschte dat men er in mogt slagen aan de Engelschen te ontleenen hetgeen hij gevoelde dat
aan de Franschen ontbrak, en wat hij bij genen vond: meer kracht, stoutheid en afwisseling. De invloed der Engelsche voorbeelden is in hetgeen hij zelf in dien tijd leverde, zeer merkbaar: er was een groot verschil te bemerken tusschen zijn ‘Brutus’ en ‘Mariamne’, en men kan zeggen dat hij in zijne beste treurspelen en vooral in ‘Zaïre’, zich zooveel door die voorbeelden heeft laten leiden en bezielen als hem

{==592==} {>>pagina-aanduiding<<}
slechts mogelijk was. Want, daargelaten wat hij zelf wel wilde doen, moest hij rekening houden met zijn publiek en wij hebben reeds opgemerkt hoe onhandelbaar dat publiek was. De dichter mogt overtuigd zijn dat er vooroordeel in het spel was en dat de toeschouwers tegen zichzelf waren en zich van zeer veel beroofden, - maar ten slotte moest hij toch toegeven en hij kon moeijelijk een werk doen opvoeren waarvan hij vooruit zeker was dat men het zou uitfluiten.
Het is door toedoen van Voltaire dat Shakespeare en Milton in Frankrijk het eerst bekend zijn geworden. In zijne ‘Brieven over Engeland’ heeft hij aan het genie van Shakespeare ten volle regt gedaan: wel is waar zonder te verzwijgen wat hij er op aan te merken vond, maar ook zonder daaraan meer gewigt te hechten dan billijk was; en hij erkende dat de navolging der Franschen in later tijd aan het Engelsche tooneel juist geene nieuwe schoonheden had bijgezet. ‘Shakespeare, zegt hij, was de stichter van het tooneel; hij had een genie vol kracht en vruchtbaarheid, vol van natuurlijkheid en verhevenheid, zonder het minste sprankje van goeden smaak en zonder de geringste kennis van de regels. Ik zal u iets zeggen, dat gewaagd schijnt maar dat waar is: namelijk dat de verdienste van dezen schrijver het Engelsche tooneel heeft bedorven: in zijne monsterachtige kluchtspelen zijn zulke prachtige tooneelen, zulke grootsche en verschrikkelijke brokstukken verspreid, dat zijne treurspelen altoos met het grootste succès ten tooneele zijn gevoerd. De tijd, waaraan de menschen hunne reputatie alleen te danken hebben, maakt ten slotte hunne gebreken eerbiedwaardig. De wonderlijke en reusachtige invallen van dien schrijver hebben, na verloop van tweehonderd jaren, voor het meerendeel het regt verworven van voor subliem door te gaan....De gewoonte om de liefde zeer kwalijk ter snede in de dramatische werken te pas te brengen, werd omstreeks het jaar 1660, met onze linten en pruiken, van Parijs naar Londen overgebragt....Sedert zijn de tooneelstukken meer regelmatig, het volk moeijelijker te voldoen en de schrijvers naauwkeuriger en minder stout geworden. Ik heb nieuwe stukken gezien die zeer verstandig maar koud waren...De schitterende wanschepsels van Shakespeare behagen duizendmaal meer dan die nieuwe wijsheid’ 1).

{==593==} {>>pagina-aanduiding<<}

Voltaire is aan deze regtmatige hulde aan Shakespeare nooit ontrouw geworden. Zeer vele jaren later heeft hij, in de ‘Dictionnaire philosophique’, den grooten Engelschen dichter nogmaals denzelfden lof toegebragt. ‘Er is een ding, veel buitengewoner dan alles wat men daar zooeven gelezen heeft: namelijk dit, dat Shakespeare een geme is. De Italianen, de Franschen, de letterkundigen van alle landen, die niet een tijdlang in Engeland gewoond hebben, houden hem slechts voor een kermispaillas: voor een kluchtspeler, ver beneden Harlekijn. Toch vindt men bij dienzelfden man stukken, die de verbeelding verheffen en het hart doordringen. Het is de waarheid, het is de natuur zelve, die haar eigen taal spreekt, zonder eenig inmengsel van kunst. Het is een verheven taal, en de dichter heeft ze niet gezocht’ 1).
Ziedaar een oordeel, waarop de grootste vereerder van Shakespeare voorzeker niets zal hebben aan te merken. Maar nu merke men op dat Voltaire de laatstelijk aangehaalde woorden laat volgen op een zeer scherpen uitval tegen de gebreken van dienzelfden Shakespeare, waarop hij in later tijd, meer en meer nadruk begon te leggen. Het moet hem toen iets gekost hebben, zulk eene lofrede te houden op een dichter die, in zekeren zin, zijn persoonlijke mededinger begon te worden, en wiens bewonderaars en navolgers, als minachters van het nationaal tooneel en als bedervers van den goeden smaak, Voltaire's hoogsten onwil opwekten. De zaken stonden zoo, dat hij er berouw over begon te krijgen dat hij in der tijd Shakespeare als het Trojaansche paard had ingehaald. Het was niet gelukt de Fransche dramatische kunst met een nieuwen, Engelschen geest te bezielen en iets van Shakespeare's kracht en levendigheid aan de volmaakte techniek der Franschen te paren. De tijd naderde dat de toestand onhoudbaar werd en men het oude, afgewerkte genre moest opgeven. Het was voor Voltaire hoogst onaangenaam dat te moeten beleven. De beweging, waartoe hij zelf den eersten stoot gegeven had, was hem over het hoofd gewassen, hij was niet meer in staat haar te volgen en in een nieuw genre iets, zijn ouden roem waardig, te leveren, en hij moest ook vreezen dat, met al het overige, ook zijn eigen werk, waarin

{==594==} {>>pagina-aanduiding<<}
hij zooveel eer stelde, verdrongen en vergeten zou worden. Dat kon hij niet verdragen. En daarbij kwam nog dat het nieuwe, waarmede men de proef begon te nemen, niet oorspronkelijk, niet nationaal was: het was slechts de navolging van vreemde voortbrengselen uit eene andere eeuw - en dan nog welk eene navolging! Er ontbrak veel aan dat men Shakespeare in Frankrijk overbragt: hetgeen men wilde invoeren was een valsch genre, half Fransch en half Engelsch: de navolgers en vertalers van Shakespeare bedierven zijn werk deerlijk en namen wel zijne gebreken over, die zij overdreven en met die van het Fransche genre vermengden, maar niet zijne, voor hen onbereikbare schoonheden. Dat Voltaire daartegen opkwam en, op het laatst van zijn leven, meer geneigd was om over den gebrekkigen vorm dan over den schoonen inhoud van Shakespeare's stukken uit te wijden, is dus alleszins verklaarbaar. De volstrekte ongeregeldheid van plan, de overtreding van alle mogelijke regels en convenances, de onbeschaafdheid der uitdrukking en boven alles het aanbrengen niet enkel van het comische maar zelfs van het gemeene en ontuchtige te midden van het treurspel: ziedaar de voorname grieven van Voltaire tegen Shakespeare. Daaromtrent heeft hij werkelijk niets gezegd wat niet waar is, en men kan hem slechts beschuldigen van niet de geheele waarheid gezegd maar met overdrijving eene enkele zijde der zaak op den voorgrond en in het licht gesteld te hebben. Ook hier echter kan het weder gelden wat wij reeds bij een vroegere gelegenheid opmerkten: Wanneer men er naar streeft eene overdreven en bedenkelijke ingenomenheid met iets te matigen dan ligt eenzijdigheid van voorstelling in den aard der zaak. Al de ruwe, gemeene kluchten en dubbelzinnigheden, die Voltaire uit Shakespeare aanhaalt, en die hij gelijk Bungener het uitdrukt, ‘met koddige naauwkeurigheid vertaalt’ 1): dat alles staat werkelijk in Shakespeare, en nog veel meer. Wanneer Voltaire daartegen de waardigheid der tragische kunst inroept, heeft hij gelijk. Maar wat men hem verwijten kan is vooreerst dat hij slechts bij die détails stilstaat en nooit tot eene wijsgeerige vergelijking van het eene genre met het andere komt 2), en ten tweede dat hij met zijne letterlijke vertalingen somtijds een ge-
{==595==} {>>pagina-aanduiding<<}
heel anderen indruk moet maken dan dien van het oorspronkelijke. Vooral kan men dit zeggen van zijne vertaling van de drie eerste bedrijven van ‘Julius Caesar,’ die al te letterlijk schijnt: wat bij Shakespeare berijmd is, heeft Voltaire ook berijmd; zijne rijmlooze verzen zijn in het Fransch ook door rijmlooze weergegeven, en het proza door proza. Het effect daarvan moest in het Fransch geheel anders zijn dan in het Engelsch.
De vertaling van ‘Julius Caesar’ was, even als die van Calderon's ‘Heraclus’ (of ‘het Leven een Droom’), bij de ‘Aanteekeningen op Corneille’ gevoegd en bestemd voor de Fransche Academie. Deze zou het pleit tusschen de Fransche en de Engelsche kunst beslechten, waartoe zij, door die vertaling, reeds eenigermate in staat gesteld werd: geen der leden verstond genoeg Engelsch om dat hulpmiddel te kunnen ontberen. Maar in 1776, toen Letourneur zijne zoogenoemde vertaling van Shakespeare had uitgegeven, werd de groote slag geslagen. Voltaire diende bij de Academie een soort van requisitoir tegen Shakespeare in, vervat in twee brieven, die een bloemlezing behelsden van het leelijkste en gemeenste uit de werken van den laatste, en waarin voorts Letourneur niet minder, of wel ten slotte nog meer gehavend werd dan Shakespeare zelf 1). Het vonnis, door de Academie geveld, was gelijk Voltaire het verlangde, maar het was krachteloos om den verderen invloed van Shakespeare en de zijnen te weeren en aan het wegstervende classieke genre nieuw leven te schenken 2).
De overweging dat er van dat classieke genre, in zijn volle

{==596==} {>>pagina-aanduiding<<}
zuiverheid opgevat, zoo weinig te maken was, moest voor de toekomst niet bemoedigend zijn; maar Voltaire troostte zich daarmede, dat het uitmuntende altijd zeldzaam is: hij kon, voorzeker niet zonder grond, beweren dat men het hoogste in de kunst niet dikwijls kan bereiken en dat een genre, waarbij de hoogste eischen gesteld worden, uit den aard zaak niet zeer vruchtbaar kan zijn. ‘Wat zoude men,’ zegt hij, ‘van die meesterstukken, die als zoodanig in Frankrijk en in de andere landen erkend zijn, naast ‘Iphigenie’ en ‘Athalie’ kunnen plaatsen? Wij zouden dien rang toekennen aan een groot gedeelte van ‘Cinna’, aan de schoonste tooneelen uit ‘de Horatiussen’, uit ‘Pompejus’ en uit ‘Polyeucte’, aan het slot van ‘Rodogune’, en aan de volmaakte en onnavolgbare rol van ‘Phaedra’, die alle rollen overtreft; aan die van ‘Acomat’, die in hare soort even schoon is; aan de vier eerste bedrijven van ‘Brittannicus,’ aan de ‘Andromache’, op een enkel zuiver coquet tooneel na; verder aan de gansche rollen van ‘Roxane’ en ‘van Monima’, die, elk in een geheel verschillend genre, bewonderenswaardig zijn, en aan werkelijk tragische gedeelten van nog eenige andere stukken; maar, met twintig goede treurspelen op meer dan vierduizend: wat hebben wij dan nog? Niets. Zooveel te beter. Wij hebben het elders gezegd: ‘het schoone moet zeldzaam wezen, want anders zou het niet langer schoon zijn’ 1).

{==597==} {>>pagina-aanduiding<<}

Voltaire koesterde voor Racine de hoogste bewondering: hij trachtte hem na te volgen en hij stelde hem in den eersten rang onder de Fransche dichters, boven Corneille, wiens kunst nog minder beschaafd en, wat den vorm betreft, nog niet tot hooge ontwikkeling gekomen was. In de ‘Aanteekeningen op Corneille’, waarmede Voltaire eene uitgave van de werken van dien dichter verrijkte, welke hij in 1764 in het licht gaf, heeft hij, zonder eenige verschooning, al de taal- en stijlfouten, al de slordige, oneigenlijke en comische uitdrukkingen, al de verkeerdheden in plan en bewerking, al de declamatie aangewezen, die in de treurspelen van Corneille te vinden zijn: naar zijn eigene uitdrukking behandelde hij den Vader der Fransche Tragedie ‘nu eens als een god en dan weder als een koetspaard’ 1). Deze aanteekeningen bevatten minder eene opheldering dan wel eene doorloopende beöordeeling van Corneille, die, over het algemeen, juist niet zeer gunstig uitgevallen is. In de eerste uitgave er van, van 1764, was, op verlangen der Academie, aan wier oordeel het werk was onderworpen, nog veel weggelaten of verzacht; maar in 1774 verscheen eene tweede, waarin al die plaatsen weder opgenomen of in hun oorspronkelijken vorm hersteld waren.
Men kan juist niet zeggen dat dit werk datgene is, waarbij Voltaire de meeste eer heeft ingelegd. Wat hij zelf, in de voorrede voor de 2e uitgave, heeft gezegd, dat het een zeer nutttg boek is voor jonge lieden en voor vreemdelingen die goed Fransch willen leeren, is zeer waar: men vindt er een schat van taalstijl- en kunstregels in; voor het onderwijs, b.v. op eene Hoogere Burgerschool, zou het misschien nog met veel vrucht te gebruiken zijn. Maar dat was toch eigenlijk het oogmerk niet, en, als aanteekeningen op Corneille, zijn er zeer ernstige en gegronde aanmerkingen op gemaakt. Vooreerst is de lof er in te spaarzaam en de blaam overdreven; de veroordeeling van menige plaats uit Corneille is niet genoeg gemotiveerd en berust niet zelden op zeer betwistbaar inzigt, voornamelijk op het punt der overdragtelijke uitdrukkingen, waaromtrent wij Voltaire's dwaling reeds vroeger hebben opgemerkt. Maar met dat al blijft het waar dat het meerendeel van die aanmerkingen, ieder op zich

{==598==} {>>pagina-aanduiding<<}
zelf, gegrond is: Corneille leverde er slechts te veel stof voor; maar eene tweede en grooter fout van Voltaire was, dat hij zich nagenoeg uitsluitend bij die aanmerkingen bepaalde. Hij critiseerde Corneille gelijk hij Shakespeae critiseerde en gelijk hij, in zijne jeugd, zelfs Sophocles gecritiseerd had; hij bleef altijd bij détails staan en daaraan hangen, zonder het geheel te omvatten en te kenschetsen; eene methode, die dubbel verkeerd was waar het dichters van dien stempel als de drie genoemden gold. Zoo brengt hij ons slechts zeer vele gedeeltelijke gebreken van Corneille onder het oog maar hij geeft ons geen denkbeeld van de algemeene verdiensten van dien dichter, terwijl hij zelf van al die boomen het bosch niet zien kan 1).
Erkennen wij dus dat Voltaire's oordeel over Corneille, zoo al niet partijdig, dan toch eenzijdig geweest is. Maar, daarmede niet te vreden, heeft men hem, ook weder hierin, van listige kwade trouw en van wangunst beticht, als ware het zijn toeleg geweest om den roem van Corneille, die den zijnen in den weg stond, te bezwalken. Daarmede gaat men, dunkt mij, weder veel te ver. Voltaire had zijn eigen roem en hij behoefde, in zijn tijd, de vergelijking met Corneille veel minder te schromen, dan die met Racine. In onzen tijd is het omgekeerde het geval, nu men geneigd is om niet slechts Voltaire maar zelfs Racine beneden Corneille te stellen. En wanneer men tegenwoordig dien laatsten naam uitspreekt, dan denkt men onwillekeurig alleen aan ‘de Cid’ aan ‘Cinna’ en hoogstens aan nog drie of vier andere treurspelen van dezen dichter, die er in het geheel ruim twintig gemaakt heeft, waarvan drie vierden geheel vergeten en trouwens geen ander lot waardig zijn. ‘Medea,’ dat niet als een geächeveerd kunstwerk, maar slechts als eene studie ter voorbereiding beschouwd moet worden, wordt nog herdrukt, maar een aantal andere treurspelen van Corneille, uit zijne laatste periode, zijn door den tijd volstrekt veroordeeld. En nu merke men op, dat Voltaire alles heeft moeten commentarieren: ‘De Cid’ en ‘Théodore,’ ‘Cinna’ en ‘Pertharite,’ en dan begrijpt men hoe weinig goeds hij, met den besten wil ter wereld, over een groot deel van zijn auteur zeggen kon.

{==599==} {>>pagina-aanduiding<<}

Nog een ander treurspeldichter was er die, hoewel iets ouder dan Voltaire, toch zijn tijdgenoot en zijn mededinger was. Van Crébillon 1) kan men, met vrij wat meer regt dan van Corneille, beweren dat Voltaire persoonlijke ijverzucht tegen hem koesterde, en dat wel te meer daar Crébillon bij zijne mededinging veel meer door cabaal dan door zijne bekwaamheden werd staande gehouden. Ook van hem heeft men een martelaar en een onschuldig slagtoffer van Voltaire's kwaadwilligheid gemaakt. Werkelijk heeft deze hem niet zacht beoordeeld, en vooral niet in dat stuk dat, onder den ironischen titel van eene ‘Lofrede’, de scherpste critiek van Crébillon's treurspelen behelsde 2). De partijgeest der tijdgenooten mogt Crébillon in bescherming nemen en hem vieren: op dát punt heeft men later aan Voltaire regt moeten doen; want wie spreekt tegenwoordig nog van Crébillon? Het effect der stukken van dien dichter berustte op eene verschrikking, waarmede hij zijn doel ver voorbijstreefde. De gruwelen, welke hij op het tooneel liet plegen, waren zoo verregaande, dat zij geenen tragischen schrik en zelfs geenen onaesthetischen afschuw meer wekten, maar, door overmaat van overdrijving belagchelijk werden. Zoo eindigde zijn treurspel ‘Atreus’ met het volgende vers, dat de held in helsche vreugde uitgalmde:

‘Et je jouis enfin du fruit de mes forfaits!’ 

Daarbij was zijn stijl ruw, zijne taal hard en zijne versificatie ver van correct.
Voltaire vergenoegde zich niet met Crébillon te beoordeelen, maar hij ving tegen hem een alleszins geoorloofden en niet onedelen wedstrijd aan - welken men hem intusschen ook al ten kwade heeft geduid - door al de onderwerpen van Crébillon zelf op nieuw en op zijne eigen manier te behandelen, en het gelukte hem zoodoende zijn mededinger te overtreffen, gelijk tegenwoordig wel niemand meer zal ontkennen. Op deze wijze ontstonden ‘Sémiramis,’ ‘Oreste,’ ‘Rome Sauvée,’ ‘Le Triumvirat’ en ‘Les Pélopides’: stukken zeker niet alle van

{==600==} {>>pagina-aanduiding<<}
gelijke kunstwaarde, maar toch, - met uitzondering van het laatste, dat zeer zwak is, - wel geschikt om de treurspelen van Crébillon, waarin dezelfde onderwerpen behandeld waren, in de schaduw te stellen. Dat Voltaire Crébillon overwonnen had was zeker; maar het cabaal, dat meer tegen den eerste dan wel voor den laatste werkzaam was, was niet zeer bereid om dezen uitslag van den wedstrijd te erkennen, en de goede Crébillon - werkelijk even goed als de personen in zijne treurspelen slecht waren - bleef lang het werktuig, waarmede men, om zoo te zeggen, solde om Voltaire slechts te kwellen.

Voltaire heeft zich niet weinig verdienstelijk gemaakt voor de verbetering van de hulpmiddelen der tragische kunst, die in zijn tijd nog veel te wenschen overlieten. Alles was zoo slecht ingerigt, dat wij er ons over moeten verwonderen hoe de meesterstukken van Corneille en van Racine, zoó opgevoerd, hunne uitwerking toch niet gemist hebben. De declamatie was hoogst onnatuurlijk: zingend en huilend; de costumes waren bespottelijk: half naar de mode van den dag en half phanthastisch, maar nooit historisch; het tooneel was slecht ingerigt en bezet met toeschouwers die, voor de schermen, deels in reijen op stoelen zaten, deels stonden en bijna geene ruimte voor de tooneelspelers overlieten. Men begrijpt hoezeer dit alle illusie moest verstoren: maar daar er zoodoende meer plaatsen te verhuren waren, kostte het veel moeite het te doen eindigen. Voltaire gaf zich daartoe echter veel moeite, en het werd hem vooral ernst er mede nà de opvoering van zijn treurspel ‘Éryphile’, waarin een schim voorkwam, wier verschijning op dat tooneel vol toeschouwers niets minder dan indrukwekkend was. Later, bij de vertooning van ‘Sémiramis’, deed zich hetzelfde bezwaar op nieuw gevoelen, vooral toen de schildwacht, die op het tooneel de orde bewaarde, eens hoorbaar geroepen had: ‘Plaats voor de Schim!’ Eerst in 1759 slaagde Voltaire er in het publiek van het tooneel te verbannen. En omstreeks dienzelfden tijd had er, door toedoen vooral van Mlle Clairon, die daarbij ter zijde werd gestaan door Marmontel, eene groote verandering in de declamatie en in de costumes plaats. Voltaire was minder in de gelegenheid om tot dit laatste dadelijk mede te werken, maar hij juichte die pogingen toe en hij ondersteunde ze naar vermogen door de belagchelijkheid van den ouden tooneeltoestel met le-
{==601==} {>>pagina-aanduiding<<}
vendige kleuren te schilderen 1). Evenwel schijnt hij met de nieuwe methode van declamatie, die hem spoedig al te eenvoudig werd, niet zoo onbepaald ingenomen geweest te zijn en de oude manier, die zeer veel op recitatief geleek, betreurd te hebben, totdat hij eindelijk, door het spel van Mlle Clairon, tot beter inzigt werd gebragt. 2)
In naauw verband met deze pogingen tot volmaking van de kunst der tooneelspelers stonden die, om ook hunnen toestand te verbeteren en hunne maatschappelijke stelling in overeenstemming te brengen met het aanzien, waarin hunne kunst stond en met de eischen van beschaving en regtvaardigheid. Ook deze aangelegenheid is door Voltaire met veel ijver ter harte genomen, en wel te meer daar het hier weder tegen de kerk en de geestelijkheid was dat hij zich had aan te kanten. Terwijl de burgerlijke regten der tooneelspelers beperkt - maar daarentegen de schandelijkste en onwaardigste misbruiken op hen van toepassing waren, waren zij kerkelijk, door de uitoefening van hun beroep ipso facto geëxcommuniceerd, zoodat zij niet wettig trouwen en niet eerlijk begraven konden worden. Dit forsche stelsel was intusschen, aan den eenen kant op zichzelf vol wonderlijke inconsequenties, terwijl het, aan den anderen, op allerlei wijzen ontdoken werd: b.v. een tooneelspeler die trouwen wilde, nam eerst zijn ontslag en liet zich dan, na zijn huwelijk, namens den koning last geven om weder op te treden 3). Deze stand van zaken, een uitvloeisel van den bijgeloovigen afkeer van tooneelvoorstellingen, ook al van het Romeinsche Keizerrijk afkomstig maar waarmede de kerk nog altijd te koop liep, - hoewel men in kloosters en Jesuitenscholen veel werk van het tooneel maakte en de priesters volstrekt geen bezwaar zagen in bijzondere en huiselijke tooneelvertooningen, die zij zelven wel bijwoonden - dit misbruik, waaraan de regering geen eind durfde maken, wekte de verontwaardiging van Vol-
{==602==} {>>pagina-aanduiding<<}
taire op. Hij vergaf het den priesters nooit dat, door hun toedoen, het lijk van Adrienne Lecouvreur, in 1730, aan den hoek van een straat in den grond gestopt was, over welk schandaal hij toen zijne gevoelens in welsprekende en krachtige dichtregels had
geuit 1). Sedert heeft hij meermalen pogingen gedaan om een ieder van de bekrompenheid, ongerijmdheid, onregtvaardigheid en onwelvoegelijkheid van den bestaanden toestand te overtuigen; o.a. in de ‘Zamenspraak tusschen een Intendant der Menus en den Abt Grizel’. De conclusie van dit geschrift, waarin de kracht eener goed sluitende redenering met den vermakelijksten vorm gepaard gaat, komt daarop neêr, dat tooneelspelen dan alleen zondig was wanneer men het voor geld deed. Maar alle ernst en scherts leed schipbreuk op de onverzettelijkheid der priesters, die nog voortgingen met de tooneelspelers als geëxcommuniceerden te behandelen toen de omwenteling hun reeds volledige burgerlijke regten had doen toekennen 2).

Het is hierboven reeds opgemerkt dat Voltaire veel gedaan heeft om aan het Fransche treurspel nieuwe elementen en daardoor nieuw leven bij te zetten. Hoezeer die pogingen voor een groot deel schipbreuk geleden hebben op het vooroordeel en den onwil van het publiek en der kunstregters en ook op de wezenlijke onvereenigbaarheid van het classieke genre met die nieuwe elementen, zijn zij toch niet ten eenenmale vruchteloos gebleven. Voltaire heeft zich vooral ook aangekant tegen het aanbrengen van liefdesavonturen waar die niet behooren: hij heeft daartegen staande gehouden dat de liefde in het treurspel òf alles òf niets moet zijn, maar nooit enkel tot aanvulling aangebragt behoort te worden en hij heeft zelf het gelukkigst voorbeeld gegeven van de toepassing van dat beginsel. Hij heeft de handeling op het tooneel zooveel mogelijk uitgebreid en verlevendigd 3)

{==603==} {>>pagina-aanduiding<<}
en daarbij de valsche begrippen van zijn publiek zoo weinig mogelijk ontzien, somtijds zelfs op het gevaar af van zijne stukken te doen vallen. Hij plaatst het tooneel zijner treurspelen niet enkel op classieken bodem, maar onder alle hemelstreken, en eens heeft hij zelfs, in ‘Les Guêbres’, eene stoute proef genomen, die intusschen als mislukt te beschouwen is, om zijne handelende personen uit de lagere volksclasse te nemen 1).
Al is dit streven nu al niet van verderen, duurzamen invloed geweest, Voltaire zelf heeft er veel bij gewonnen en hij zoude zijne schoonste treurspelen zeker nooit geschreven hebben wanneer hij niet getracht had om van de Engelschen ten minste het voor hem bruikbare over te nemen. Hij liet zich daarop dan ook vrij veel voorstaan; en vooral beroemde hij zich daàrop, in verschillende treurspelen de locale kleur getroffen en de zeden van onderscheiden volkeren en eeuwen met juistheid geschilderd te hebben. Al moge men, met Bungener, daarop iets willen afdingen en het betwijfelen of de grootste verdienste van Voltaire's treurspelen, even als van het treurspel in het algemeen, daàrin wel gelegen is 2), dan laat het zich toch niet ontkennen dat Voltaire in die zedeschildering dikwijls gelukkig geweest is, ja dat zij zelfs bepaaldelijk eene van zijne sterke zijden moet worden geacht.
Eene andere algemeene aanmerking, die op de treurspelen van Voltaire gemaakt kan worden, betreft de strekking er van. Alle, van het eerste tot het laatste, hebben zij, behalve hunne zuivere beteekenis als kunstwerk, nog eene andere, zeer bepaalde nevenbedoeling, die men overal terugvindt en waarmede de dichter zich tot op het einde toe gelijk gebleven is. Want ook als treurspeldichter heeft Voltaire nooit zijne roeping vergeten of verzaakt om dweepzucht en priesterheerschappij te bestrijden, om de verdraagzaamheid te doen veld winnen en om de onderwerping van allen en van alles aan het burgerlijk gezag te doen eerbiedigen. Te beginnen met die twee beroemde verzen uit ‘Oedipe:’

{==604==} {>>pagina-aanduiding<<}


‘Nos prêtres ne sont pas ce qu'un vil peuple pense: 
Notre crédulité fait toute leur science’ 1), 

tot aan die, welke hij, in ‘Les Guêbres’ aan den keizer in den mond legt:

‘Que chacun dans sa loi cherche en paix la lumière 
Mais la loi de l'état est toujours la premiêre’ 2), 

is diezelfde geest overal op te merken. Daardoor hebben sommige zijner treurspelen eene te bepaalde strekking van dien aard verkregen, en van alle, op een paar uitzonderingen na, kan men zeggen, dat zij te sententieus zijn. ‘Dat het drama’ zegt Strauss, ‘even als de dichtkunst in het algemeen, niet alleen zedelijke strekking mag, maar zelfs moet hebben; dat het doel der kunst is, de menschen te verbeteren en te bekeeren: deze opvatting, waarboven zich de ware kunstbeoefening ten allen tijde feitelijk verheven heeft, zoo zij er dan ook eerst door de nieuwere kunstwetenschap met bewustheid en stellig inzigt is uitgeraakt: dat was ook de dikwijls uitgesproken overtuiging van Voltaire, even als van zijn geheelen tijd’ 3). De beste treurspelen van Voltaire konden, even als zoovele volgens die opvatting vervaardigde kunstwerken, ondanks de strekking schoon zijn; maar toen later zijne kracht hem begaf, bleek het, hoe weinig de beste bedoeling en de edelste strekking toereikend is om een kunstwerk te maken: in zijne laatste treurspelen komt die strekking meer en meer op den voorgrond naarmate de kunstwaarde vermindert, zonder dat dit gemis er eenigermate door vergoed wordt.
Aangaande Voltaire's manier van werken zijn wij, vooral wat de treurspelen betreft, zeer naauwkeurig ingelicht door zijne briefwisseling. Wij zien daaruit dat hij vrij wat meer geduld en naauwkeurigheid betrachtte, veel minder spoedig en gemakkelijk met zijn eigen werk voldaan was en de beoordeeling er

{==605==} {>>pagina-aanduiding<<}
van geheel anders opnam dan men gemeenlijk beweert. Hij stelde zijne treurspelen meestal zeer snel op, - bij voorbeeld ‘Olympie’ in zes dagen, - maar het corrigeren, het veranderen, verschikken, polijsten duurde vervolgens maanden lang en werd dikwijls nog gedurende de repetitiën en na de eerste opvoering van het stuk voortgezet. Want Voltaire raadpleegde niet alleen zijne vrienden, en voornamelijk D'Argental, die om zoo te zeggen zijn ander ik was, maar ook de tooneelspelers en het publiek: het duurde lang eer hij zelf over zijn werk voldaan was, en hij had rust noch duur totdat hij het zoo goed gemaakt had als hij slechts kon. Hij had werkelijk ijver en liefde voor de zaak; het was hem er ernst mede en hij arbeidde er aan zonder moeite te schromen. En het is merkwaardig te zien, hoe diezelfde man, die iederen partijdigen tegenstander op het gebied der groote vraagstukken waarbij het de zaak der menschheid gold, verpletterde en die voor persoonlijke en hatelijke aanvallen zoo overdreven gevoelig was, de critiek niet slechts geduldig verdroeg maar zelfs uitlokte, wanneer het de vraag was, aan een treurspel, dat hij onderhanden had, meer volkomenheid bij te zetten. Tegenspraak, die te goeder trouw en slechts niet krenkend of boosaardig was, kon niemand beter dulden en zelfs waarderen dan Voltaire; er is niets bitters in al zijn redetwisten over het weglaten of bijvoegen van dit of dat vers, over het aanemen van déze schikking, over het maken van die verbetering in zijn werk. Integendeel is er in die correspondentie, waaruit men de gansche geschiedenis van het ontstaan, inzonderheid van zijne latere treurspelen zou kunnen bijeenbrengen, iets dat een aangenamen, behagelijken indruk maakt; het doet ons genoegen hem zoò aan het werk 1e zien; en hoeveel gebruik hij van de hem gedane raadgevingen gemaakt heeft, hoevele veranderingen hij telkens op nieuw, bij nader inzigt, in zijne
treurspelen aanbragt, blijkt uit de talrijke varianten die er bijgevoegd zijn. Van sommige zijner stukken bestaan zelfs twee geheel verschillende lezingen, daar de verbetering er van den omvang eener volslagen omwerking verkregen heeft 1).

De vrucht van deze, zestig jaren lang voortgezette werkzaam-
{==606==} {>>pagina-aanduiding<<}
heid, bestaat in zeven en twintig treurspelen, waarvan het eerste ‘Oedipe,’ in 1718, en het laatste ‘Agathocle’ in 1779, een jaar na des dichters overlijden werd opgevoerd. Eene bespreking van al die stukken, of zelfs maar van de voornaamste, in het bijzonder ligt, voor ditmaal, buiten ons bestek. Wij bepalen ons er bij de verdiensten en de gebreken, door welke de arbeid van Voltaire als treurspeldichter wordt gekenmerkt, in het algemeen na te gaan en zoowel de zwakke als de sterke zijden van zijn aanleg te doen uitkomen.
In de eerste plaats merken wij op dat hij geen talent gehad heeft voor de behandeling van verdichte onderwerpen, die hem nooit goed van de hand ging. Dit bleek reeds aanstonds bij zijne eerste proeve. In de beide laatste bedrijven van ‘Oedipe’ had hij eene navolging van Sophocles geleverd, waarmede hij, wel is waar, ontegenzeggelijk beneden zijn voorbeeld was gebleven, maar toch den welverdienden lof inoogstte van aan den Griekschen dichter schoonheden te hebben ontleend, die hij, met veel tact en juist besef, in een geheel ander genre had weten over te brengen en te doen gelden. Maar de wijze waarop hij de stof van dit treurspel verder, door eigen verdichting, op smakelooze wijze had aangevuld, moest hij zelf, in later tijd, evenzeer afkeuren als die oppervlakkige beoordeeling van het treurspel van Sophocles, welke hij voor het zijne had laten drukken, maar naderhand desavouëerde door haar, bij latere uitgaven, die nog tijdens zijn leven verschenen, weg te laten. Twee geheel verdichte treurspelen: ‘Artémire’ (1720) en ‘Mariamne’ (1724), die onmiddelijk op ‘Oedipe’ volgden, maakten geen opgang, en vele jaren later, in 1740, toen de dichter in zijne volle kracht was, had nog een derde stuk van dien aard ‘Zulime,’ geen beter gevolg. Het bleek dat, zoo hij iets uitstekends wilde leveren, hij zijne onderwerpen elders te zoeken had dan op het veld der verdichting. Ook in dat opzigt was zijn verblijf in Engeland en de kennismaking met Shakespeare en andere Engelsche dichters voor hem van het hoogste gewigt; hij werd opgewekt om in zijne treurspelen historische toestanden en zeden te schilderen. Dat hij daarmede op het regte spoor gekomen was bleek reeds aanstonds uit ‘Brutus’ (1730) en later uit ‘De dood van Cesar’ (1735), ‘Rome Sauvée ou Catilina’ (1750) - zijn meesterstuk in dat genre - en zelfs
nog in 1764 uit ‘Le Triumvirat,’ een zijner latere en zwakke voortbrengsels. Hoe

{==607==} {>>pagina-aanduiding<<}
getrouwer Voltaire zich aan de geschiedenis hield, hoe beter hij slaagde: het verdichte element is ook in deze overigens historische stukken altijd de zwakste zijde er van. Zoo waren het eerste en het laatste bedrijf van ‘Brutus’ uitstekend wel geslaagd; het slot mogt zelfs treffend schoon heeten, maar dat het overige daaraan niet beantwoordde, was, volgens de juiste opmerking van Villemain, daaraan toe te schrijven dat Voltaire zich niet - gelijk Shakespeare zeker gedaan zou hebben - aan Livius gehouden, maar, in plaats daarvan, eene koude liefdesintrigue verzonnen had. In ‘Catilina’ is de eenige verdichte rol, die er in voorkomt - die van Aurelia - tevens de zwakste. - Omgekeerd is het historisch bestanddeel van Voltaire's verdichte stukken, altijd het beste: dit is reeds opmerkelijk in ‘Mariamne’ en het valt later weder in het oog bij ‘Alzire’ (1736) en ‘L'Orphelin de la Chine’ (1755).
Het gebrek dat wel het veelvuldigst in de fransche classieke treurspelen mishaagt, namelijk het slepende der handeling door de vijf bedrijven heen wanneer de stof hoogstens slechts voor drie behoorlijk toereikend zou zijn: dat gebrek is ook in die van Voltaire slechts te dikwijls op te merken. Niet zelden heeft hij zijn toevlugt moeten nemen tot een remplissage dat, hoe schitterend het somtijds ook is, gelijk in ‘Sémiramis’ (1748), toch het geduld en de belangstelling op een zware proef stelt. En diezelfde behoefte bragt hem ook te vaak tot de overtreding van dien regel, door hem zelven met zooveel nadruk gesteld en elders zoo goed toegepast, dat de liefde niet tot die aanvulling misbruikt mogt worden. Daardoor bedierf hij, behalve ‘Oedipe’ en ‘Brutus,’ ook ‘L'Orphelin de la Chine’, dat anders zou verdienen onder zijne beste stukken te worden geteld.
En, terwijl de loop der handeling in de eerste drie of vier bedrijven schier stilstond, ging daarmede dikwijls in de laatste eene overhaasting gepaard die in strijd was met alle waarschijnlijkheid. Die verkeerde verdeeling van de stof is b.v. het hinderlijkst gebrek van ‘Catilina’. Over het algemeen is onwaarschijnlijkheid, vooral in betrekking tot het komen en gaan, de ontmoetingen der personen en in de tijdsverdeeling, wel een der meest voorkomende gebreken van Voltaire's treurspelen. Hij was in het overwinnen der moeijelijkheden, die uit den regel der eenheden voortvloeiden, nog minder gelukkig dan anderen: bijna al zijne stukken hebben daaronder, in meerdere of mindere

{==608==} {>>pagina-aanduiding<<}
mate geleden, en daaronder zelfs ook zijn meesterstuk ‘Mérope’ (1743), even als ook ‘Alzire’; maar ‘Zaïre’ (1732) en ‘Tancrède’ (1760) het minst.
Ten aanzien van den stijl geven Voltaire's treurspelen aanleiding tot dezelfde aanmerking als hierboven reeds ten aanzien der ‘Henriade’ gemaakt is en waarvan wij de meer algemeene toepasselijkheid toen reeds constateerden. Zoo Voltaire al vrij wat gewaagd heeft wanneer het de keus en de opvatting zijner onderwerpen gold, op het punt van den stijl durfde hij niet genoeg. Ook in zijne treurspelen was hij al te bevreesd voor eene stoute, wat gewaagde, zoo al niet gemeenzame wending en uitdrukking, en dat heeft hier geene andere uitwerking dan in het heldendicht; het is al te glad, te afgemeten, te precies, en daardoor dikwijls niet krachtig, niet sprekend genoeg. En overigens is zijn stijl ongelijk; ook daarin verschilt het eene stuk zeer veel van het andere en zulk een verschil is soms ook op te merken tusschen verschillende deelen van hetzelfde stuk. Het was ook de stijl, waarin zich het eerst de achteruitgang des ouderdoms bij hem verried; zijn ‘Tancred’, een meesterstuk, waardig om nevens ‘Zaïre’ te worden gesteld, bleef daar beneden door de gebreken van den stijl. Met dat stuk sluit zich de periode van des dichters kracht, die zich dertig jaren had staande gehouden; de stukken die hij later nog schreef, te beginnen met ‘Olympie,’ (1764) waren alle - en in ieder opzigt, zwak. Al mogt zijn talent zich nog nu en dan weder eenigzins verheffen, over het algemeen bleef het gestadig dalen. Hetgeen Voltaire in dat laatste tijdperk leverde, was ondichterlijk, zoowel door gedachte als door uitvoering; in vorm zoowel als in wezen. Meer en meer naderde hij tot de leer van Lamotte, waartegen hij zich in vroeger tijd krachtig had aangekant, dat er eigenlijk geen onderscheid bestaat tusschen verzen en proza, en hij scheen die leer in practijk te willen brengen. De elegantie, waaraan hij te veel had opgeofferd, begaf hem; matheid en koude declamatie namen de overhand; in
de plaats van het uitgebluschte dichterlijk vuur kwam de philosophie. De zedelijke nevenbedoeling die zich in zijne vroegere stukken slechts hier en daar had geopenbaard, - alleen ‘Mahomet’ (1742) was er geheel door bedorven - werd nu alles overheerschend. Als pleidooijen voor de verdraagzaamheid hadden ‘Les Guèbres’ (1769) en ‘Les Lois de Minos’ (1772) waarde, maar als kunstwerken nog minder

{==609==} {>>pagina-aanduiding<<}
dan b.v. ‘Sophonisbe’ (1774), waarin de strekking niet in die mate hoofdzaak geworden was. Men verwondert zich er over, dat Voltaire nog steeds met het dichten van treurspelen voortging in den tijd toen hij volstrekt geen talent meer daàrvoor - maar nog zeer veel voor andere dichtvormen had en dus op eene andere wijze nog nieuwen roem kon behalen terwijl hij als treurspeldichter bij den tijdgenoot, wien ‘het laatste het best heugt’ zijn reeds behaalden roem slechts in de waagschaal stelde. Maar hij was onvermoeid, vol zelfvertrouwen en nooit gezind om op zijne lauweren te rusten; en voorzeker had hij het niet te duchten dat ook het nageslacht hem naar de laatste zwakke voortbrengselen van zijnen ouderdom zou beoordeelen. Hij had vroeger zijn tijd en zijn kracht goed gebruikt en zeer dikwijls was het hem gebeurd zichzelf te overtreffen, de moeijelijkheden te overwinnen, zich van de belemmeringen te ontslaan, de fouten te vermijden die zijne gewone zwakke zijde waren. Zoo had hij ettelijke stukken geleverd wier schoon geheel hem duurzamen roem verzekerde en die hunne plaats in de Fransche letterkunde nevens die van Corneille en van Racine steeds zullen behouden. En ook in de afzonderlijke deelen van vele andere stukken, wier geheel minder bevredigend was, had zijn talent geschitterd: zelfs in zijne laatste treurspelen vond men altijd nog schoone détails en onder die van zijne vroegere periode zijn er verscheidene waarin de schoonheden van enkele gedeelten of geheele rollen de gebreken van het geheel grootelijks vergoeden: zelfs ‘Mahomet’ maakt daarop geene uitzondering.
Met hoeveel kunst hij een stuk wist in een te zetten en hoe ongedwongen en bevredigend hij over de bezwaren van een zeer moeijelijk onderwerp kon zegevieren toonde hij vooral in ‘Tancrède’; dat hij aan zijn stijl, naar gelang van de stof, ook meer dan eene kleur wist te geven, bleek uit de naïveteit, waarmede hij, in ‘Alzire’, de Amerikanen hunne eigene taal deed spreken en uit een tooneel in ‘Oreste’ (Act. II. Sc. 2), waar het hem zelfs gelukt is den antieken toon vrij wel te treffen. Maar wat hij vermogt bleek, in ieder opzigt, het volkomenst en met de meeste volledigheid uit ‘Zaïre’ (1732), dat teregt algemeen als zijn meesterstuk wordt erkend. Dit treurspel is de Fransche tegenhanger van Shakespeare's ‘Othello’: van beide stukken is het onderwerp de minnenijd, die tot eene gruwelijke daad leidt. Wij hebben reeds opgemerkt, welk oordeel Lessing velde over

{==610==} {>>pagina-aanduiding<<}
de wijze, waarop Voltaire dit onderwerp heeft opgevat en hoe de Duitsche beoordeelaar, al zij het dan ook onwillig, toch in waarheid een grooten lof aan den Franschen dichter toebragt, die ons hier de gemoedsbeweging en de daad der ijverzucht niet ontleedt maar levend voor oogen stelt. Wat Lessing zegt, dat men hier niet de liefde maar slechts de galanterie vindt voorgesteld: dit oordeel is zeer onregtvaardig. Er is in dit treurspel waarlijk warm, menschelijk gevoel, waarlijk natuur, waarlijk hartstogt, al blijft alles binnen de perken van het genre, - of zullen wij zeggen binnen de perken van den goeden smaak? - waardoor alles, wat te heftig is en wat daardoor ligtelijk vulgair wordt en de handelende personen zelven vulgair maken en verlagen zou, vermeden wordt. Ik meen dat men niet te veel zegt, wanneer men beweert dat ‘Zaïre’ in het Fransche genre niet minder schoon is dan ‘Othello’ in het Engelsche. Er moge in ‘Othello’ nog meer energie zijn, in ‘Zaïre’ is geen woestheid; de kracht is hier door het verschil van den vorm wel verzacht - eenige verzachting kon ‘Othello’ wel lijden - maar niet verzwakt; de uitwerking moge eenigszins anders zijn, zij is niet minder sterk en aangrijpend. In geen enkel van zijne andere stukken heeft Voltaire zich van zijne gewone misslagen zoo volkomen vrij gehouden en zijn kracht zoo getoond. In ‘Zaïre’ zijn alle regels der kunst gestreng in acht genomen zonder dat men bemerken kan dat de dichter er noemenswaardig door belemmerd is: alle moeijelijkheden zijn er meesterlijk in overwonnen. De belangstelling in de handeling houdt zich onafgebroken staande en klimt gestadig van het begin tot het einde; er is geen enkel overbodig tooneel, ja men kan zeggen geen enkel woord te veel in het stuk. In dit treurspel heeft Voltaire het vraagstuk
opgelost om de hevigste gemoedsbewegingen, die tot het schrikwekkende klimmen, met aangrijpende waarheid te schilderen, zonder te kort te doen aan dien toon van waardigheid dien men in het treurspel verlangde: om de uiterste hartstogtelijkheid zonder ruwheid of overdrijving uit te drukken, en om de grootste kracht van uitdrukking te bereiken zonder een zweem van declamatie. Daarbij is ‘Zaïre’ vrij van alle onaesthetische nevenbedoeling en volstrekt niet sententieus: het is zeer opmerkelijk dat Voltaire hier den godsdienstijver, die alles opoffert en zelfs de stem der natuur doet zwijgen, geheel als kunstenaar, met kalmte en objectiviteit opgevat en in de rollen van Ne-
{==611==} {>>pagina-aanduiding<<}
restan en Fatima geschilderd heeft. Verder zijn taal stijl en versificatie in dit treurspel onberispelijk: ook wat dat betreft behoort het tot Voltaire's beste stukken, al wordt het, in dit eene opzigt, door ‘Mérope’ nog overtroffen.
Zelfs Lessing, die in dat laatstgenoemde stuk nog stof heeft kunnen vinden tot zoovele bittere, maar grootendeels zeer ver gezochte aanmerkingen - zelfs hij heeft, behalve zijn ons reeds bekende algemeene afkeuring van de opvatting der hartstogten, in ‘Zaïre’ zeer weinig te berispen gevonden. Hoofdzakelijk heeft hij aan den Hollander Duim eene opmerking ontleend aangaande enkele onwaarschijnlijkheden in den loop der handeling, die, gesteld dat deze opmerking op zichzelf al gegrond is - hetgeen men zou kunnen betwisten -, toch zoo gering en zoo weinig hinderlijk zijn dat het de moeite niet waard is er van te spreken. Vrij wat gewigtiger tegenwerpingen van denzelfden aard, door anderen gemaakt, zijn door Laharpe alleszins bevredigend opgelost 1). Overigens roemt Lessing juist dat prachtige tooneel (het 2e van het IV bedrijf), waarop Duim zijne aanmerking gemaakt had, en hij voegt er bij: ‘Wanneer dan ook de gansche ontknooping aan een zijden draad hangt, dan hangen toch gewigtiger dingen in de wereld soms aan geen sterkere.’ De schoonheid van het slot der tragedie wordt ook door Lessing gewaardeerd, die het afkeurde dat de Duitsche tooneelspelers het verminkten door de beteekenisvolle laatste verzen weg te laten, gelijk Gozzi het in zijne Italiaansche vertaling had bedorven door er nog eene lange tirade bij te maken 2).
Zoo ‘Zaïre’ eene zwakke plaats heeft, dan is het wel het tweede bedrijf: daar is de gang van het stuk wel een weinig belemmerd en de herkennings-scène is ook niet volkomen bevredigend. Frederik de Groote heeft, in zijne Lofrede op Voltaire, dat bedrijf zelfs een hors d'Oeuvre genoemd: geheel ongelijk heeft hij niet, maar een voorbeeld willende geven van het veelvuldigst voorkomend gebrek van Voltaire's tooneelarbeid, had hij dat toch elders veel beter kunnen vinden dan juist hier. De rol van Lusignan, die door den koning van Pruissen eveneens stellig was afgekeurd, heeft daarentegen een vrij zonderlingen

{==612==} {>>pagina-aanduiding<<}
verdediger gevonden in Jean Jacques Rousseau, en wel bij gelegenheid van zijne polemiek met D'Alembert over het tooneel 1).
De belangrijkste aanmerking, die men op dit treurspel kan maken, betreft wel de vraag, of Voltaire aan de Oostersche zeden niet een weinig geweld heeft aangedaan en of er in het Serail, zelfs van den meest vrijzinnigen Sultan, zoo iets wel zou kunnen gebeuren. Maar de dichter kon zich beroepen op het voorbeeld van Soliman II, die werkelijk met een slavin gehuwd is, en overigens heeft hij, bij het ontwerpen van de rol van Orosman, blijkbaar aan Saladin gedacht. Dat hij, in het 3e tooneel van het eerste bedrijf, aan Orosman eenige regels in den mond legt om zijne afwijking van de Oostersche etiquette te regtvaardigen, bewijst dat hij niet geheel zeker van zijne zaak was, en die kleine digressie, waarvan het doel te duidelijk is, heeft geene zeer gelukkige uitwerking.
Eindelijk heeft men er nog op gewezen, dat de titelrol door die van Orosman overschaduwd wordt, en dat deze meer de held van het stuk is - evenals Othello - dan wel Zaïre de heldin. Werkelijk is deze laatste meer lijdelijk dan handelend en zij toont hare geestkracht slechts door de standvastigheid waarmede zij hare liefde ten offer brengt aan den pligt dien zij zich met zoo weinig tegenkanting, schier bij overrompeling heeft laten opleggen. Dit is wel gemotiveerd, maar daardoor is zij, voor de heldin van het stuk, in eene te gedwongene, passieve stelling geplaatst en geraakt zij, in vergelijking van Orosman, te veel op den achtergrond. De rol van Aménaïde in ‘Tancred’, even roerend als die van Zaïre, maakt misschien nog meer indruk, omdat daar minder lijdelijkheid, meer reactie tegen het lot en, zoo al niet eigen schuld, dan toch eigen medewerking is. Maar, hoe dat zij: wanneer Orosman dan eigenlijk de hoofdpersoon is, dan is dat ten slotte de fout van den titel van het stuk, en niet die van het stuk zelf, welks eenheid niet wordt verbroken door het aanwezig zijn van twee hoofdfiguren, die tot elkander in zoo naauwe betrekking staan als Zaïre en Orosman: het doet volstrekt geen afbreuk aan het prachtig ensemble van dit meesterstuk, dat enkel door hen kan worden miskend die het geheele genre

{==613==} {>>pagina-aanduiding<<}
miskennen. Zaïre zal nooit uit de mode geraken en vergeten worden; dit treurspel behoort tot het kleine aantal van die kunstwerken, die de eene eeuw aan de andere overlevert en die door ieder geslacht begrepen en gewaardeerd worden, want Voltaire heeft in Zaïre het menschelijke opgevat en weergegeven: zij is, naar de uitdrukking van Saint-Marc-Girardin, niet eene pop, in het kostuum en met de manieren en denkbeelden van haren tijd en dus alleen voor dien tijd berekend, maar zij is eene vrouw, die op die pop de overhand heeft behouden’ 1).

Wij hebben ons met de treurspelen van Voltaire lang en uitvoerig moeten bezig houden: het belang van het onderwerp vereischte zulks. Immers, Voltaire's roem berust, ook nog tegenwoordig in het oog zijner landgenooten, voor een groot deel op zijne werkzaamheid als treurspeldichter, en hij zelf vergistte zich niet met zijn eer voornamelijk daarin te stellen. Maar des te korter kunnen wij nu zijn bij de bespreking van zijn verderen tooneelarbeid: namelijk van zijne blijspelen en operateksten.
In de achttiende eeuw was het blijspel in Frankrijk zeer in verval geraakt, en er werd schier niets voortgebragt dat de vergelijking met de werken van Molière en van Regnard eenigermate kon doorstaan: alleen ‘La Métromanie’ van Piron ‘Le Glorieux’ van Destouches en ‘Le Méchant’ van Gresset schenen naar die eer te kunnen dingen, hetgeen, wat den eerstgenoemde betreft, opmerkelijk was, daar het onbegrijpelijk scheen hoe een zoo middelmatig man als Piron zulk een uitstekend werk had kunnen leveren. De algemeene geest van dien tijd was voor het blijspel niet gnnstig, en niet in staat om de eischen van dit genre te begrijpen en er aan te voldoen. Hier had men inderdaad behoefte aan die soort van natuurlijkheid, aan die doorgronding van kleine hartstogten, aan die gave om het alledaagsche dichterlijk voor te stellen, welke men in het treurspel kan ontberen, maar zonder welke een goed blijspel ondenkbaar is. Ook was men over het algemeen te geestig en te scherp om comisch te zijn: men zocht er altijd iets achter; en bij het jagt maken op zedelijke strekking, waar onder alles, wat kunst

{==614==} {>>pagina-aanduiding<<}
was, meer en meer begon te lijden, voegde zich eindelijk nog de sentimentaliteit van het schouwburg-publiek om het blijspel geheel te bederven. ‘Om een gerust geweten te hebben,’ zegt Bungener, ‘waren er slechts twee middelen, waarvan slechts een middel goed was: namelijk deugdzaam te zijn. Maar dit middel was moeijelijk en men had er weinig lust in. Dus bleef alleen het slechte middel over, en dit bestond hierin, dat men geroerd was bij het schouwspel der deugd: en daar de werkelijke wereld schaarsch zulk een schouwspel oplevert, zoo moest men het wel in den schouwhurg gaan zoeken’ 1). Hoezeer welligt wat sterk uitgedrukt, is er toch in deze verklaring van het gezegde feit veel waars: de sentimentaliteit van dat publiek was wat sentimentaliteit altijd is: een blijk van de zedelijke zwakheid waarmede zij altoos gepaard gaat.
Maar dat zij gelijk het wil: deze neiging tot het aandoenlijke veroorzaakte dat het echte blijspel meer en meer verdrongen werd door een bastaard-genre, dat tusschen het treurspel en het blijspel instond en spottenderwijze ‘la comédie larmoyante’ genoemd werd. Het was in zwang gebracht door La Chaussée, en werd, gelijk bekend is, naderhand door Diderot met vuur beoefend. Het was eene vreemde inconsequentie dat, terwijl elk ander dan tragisch element teregt uit het treurspel verbannen werd, men niet aarzelde om daarentegen dat tragisch element wêl in het blijspel op te nemen. Teregt merkt Bungener op: ‘Het treurspel zou beter of, wil men, minder kwalijk, de inmenging van iets koddigs kunnen dulden dan het blijspel de inmenging van iets ernstigs. Over het algemeen heeft een scherp contrast minder kans van te mishagen dan een twijfelachtig en flaauw contrast....Van een koddig tot een bloedig tooneel is de overgang natuurlijker en gemakkelijker in den schouwburg dan van eene komieke tot eene sentimenteele passage’ 2). Werkelijk kan alles, wat tegen de vermenging van beide elementen in het treurspel te zeggen is, met evenveel of nog meer regt ook op het blijspel worden toegepast.
Voltaire - om tot hem in het bijzonder terug te keeren - meende in dit ‘huilerige blijspel’ een getrouw beeld van het menschelijk leven te zien, waarin het roerende onophoudelijk

{==615==} {>>pagina-aanduiding<<}
met het belagchelijke afwisselt 1). Maar nu was de vraag: waarom behoort het blijspel ons zulk een beeld voor oogen te stellen, en het treurspel niet? Strijdt het niet evenzeer, ja nog meer, met het wezen van het eerste dan met dat van het laatste? Collé verklaarde: ‘Ik wil lagchen zonder schreijen, of schreijen zonder lagchen’, en hij gaf in bedenking om, in plaats van dit halfslachtige blijspel, liever eene nieuwe soort van treurspel, waarin burgerlieden optraden, of wel een helden-blijspel in te voeren 2). Maar Voltaire verwierp juist dat burgerlijk treurspel als iets halfslachtigs en hij koos, met de groote meerderheid der letterkundigen van zijn tijd, gelijk Diderot, Grimm, Laharpe, e.a. de partij der ‘comédie larmoyante’. Ten laatste echter is hij, op beide pnnten, aanmerkelijk van gevoelen veranderd: gelijk wij gezien hebben schreef hij zelf, op het laatst van zijn leven, nog een soort van burgerlijk treurspel, en zijne ingenomenheid met het aandoenlijke blijspel nam merkbaar af 3).
Voor zichzelf had Voltaire reden om dat laatste genre in eere te houden en het zelf te beoefenen; want in het comisch vak ging het hem nog het best van de hand. In zijne eigene blijspelen heeft bijna enkel datgene waarde, wat tot het aandoenlijk en pathetisch element behoort. ‘Nanine’ en de ‘Écossaise’, waarin dat element heerschend is, zijn daarom zijne beste stukken: Lessing spreekt van beide niet zonder lof en geeft aan de ‘Écossaise’ de voorkeur boven de Engelsche bewerking van dat stuk door Colman 4), terwijl ook Strauss van oordeel is dat dit blijspel van Voltaire de vergelijking met die van Diderot in hetzelfde genre wel kan doorstaan 5). Daarbij late men dan de nevenbedoeling en strekking van dit stuk voor hetgeen zij is; - hetgeen men overigens van al de blijspelen van Voltaire kan zeggen: ook hier geldt het dat zij, voor zoover zij goed zijn, dien lof verdienen ondanks - en niet om hunne strekking.
Hetgeen de blijspelen van Voltaire alzoo niet geheel verwer-
{==616==} {>>pagina-aanduiding<<}
pelijk maakt, is datgene wat er niet comisch in is. Maar voor het echte, zuivere blijspel was hij geheel ongeschikt, gelijk in zijn tijd reeds algemeen werd ingezien. ‘Voltaire’, zeide Grimm, ‘die zeer vrolijk is, is slechts treurspeldichter, en de vrolijke comedie is het eenige genre waarin hij niet geslaagd is. Dat komt omdat hij, die lacht, en hij, die doet lagchen, twee zeer verschillende menschen zijn 1).
Wij hebben hierboven reeds gelegenheid gehad om te wijzen op het hoofdgebrek, dat in deze alles afdeed. Voltaire verstond de kunst niet om zijne personen te laten spreken wanneer zij zich comisch moesten uitdrukken. Dan is het altijd hij zelf, die spreekt; wat zij zeggen is op zichzelf dikwijls onbetaalbaar, maar ongelukkig is het onmogelijk dat zij het zeggen; gelijk Laharpe het uitdrukt: ‘het is uitmuntend voor den dichter, die het geschreven heeft, maar volstrekt niet voor den persoon die het uitspreekt’ 2). Dit is juist dezelfde fout, die wij vroeger in de ‘Pucelle d'Orléans’ hebben opgemerkt, en het gevolg er van is, dat Voltaire's blijspelen, in plaats van voorstellingen der werkelijkheid, even goed satyren geworden zijn als de ‘Pucelle’. Aan voorbeelden daarvan is geen gebrek: ik bepaal mij tot de aanvoering van een enkel, dat ook Bungener getroffen heeft. In ‘Nanine’ zegt de Barones, wanneer de Graaf verklaart ‘dat de regtschapen man en de deugdzame vrouw in zijne oogen de aanzienlijksten der menschen zijn’:

‘Il faut au moins être bon gentilhomme: 
Un vil Savant, un obscur honnête homme 
Serait chez vous, pour un peu de vertu, 
Comme un seigneur avec honneur reçu?’ 3) 

En wanneer het al niet juist eene satyre is, die er van komt, dan is het toch eene zedeles, waardoor aan de natuur niet minder geweld wordt aangedaan: men bemerkt slechts te duidelijk dat alles daarop berekend is en dat de personen alleen met dat doel spreken.
Maar het is niet alleen in het comische dat dit gebrek zich

{==617==} {>>pagina-aanduiding<<}
openbaart, maar ook bij andere gelegenheden: de personen zeggen niet alleen aardigheden, die zij niet zeggen kunnen, maar zij gebruiken ook andere uitdrukkingen en zij bedienen zich van dichterlijke vergelijkingen, die op zichzelf wel zeer schoon zijn, maar geheel in strijd met hun karakter. Het is niet altijd een satyre, maar somtijds ook een madrigal. Laharpe heeft ook hiervan eenige voorbeelden aangevoerd, waarvan ik er een uitkies. In de ‘Verloren Zoon’ zegt Lise:

‘Comment chercher la triste vérité 
Au fond d'un coeur, hélas! trop agité? 
Il faut au moins, pour se mirer dans l'onde, 
Laisser calmer la tempête qui gronde, 
Et que l'orage et les vents en repos 
Ne rident plus la surface des eaux’ 1). 

Elders aangebragt zou dat uitmuntend zijn, maar in den mond van Lise is het geheel misplaatst.
Het is natuurlijk overbodig al de blijspelen van Voltaire in het bijzonder te bespreken. Dat ‘Nanine’ en de ‘Écossaise’ de beste zijn, is reeds opgemerkt; het slechtste is buiten twijfel ‘Charlot’. Overigens zou omtrent elk afzonderlijk slechts te herhalen zijn hetgeen in het algemeen is aangemerkt. Men treft er hier en daar schoonheden in de détails aan en enkele goedgeschreven tooneelen, gelijk het eerste van ‘L'Indiscret’, dat als uitmuntend geroemd wordt. - Voltaire heeft zijne blijspelen veelal onder geleende namen doen opvoeren, en ze, voor een groot deel, slechts voor liefhebberij-tooneelen geschreven, - eene omstandigheid, die men te veel uit het oog heeft verloren, en die ten blijke strekt dat de schrijver zelf niet hoog met zijne stukken wegliep en ze gaf voor hetgeen zij waren. Bijzondere opmerking verdienen nog een paar zuiver satyrische tooneelstukken, ‘Socrates’ en ‘Saul’, die enkel en geheel de beteekenis hebben van hekelschriften tegen de kerk en de priesters.

Nog korter dan over de blijspelen van Voltaire kunnen wij zijn over zijne operateksten. Hij heeft er, op zeer verschillende

{==618==} {>>pagina-aanduiding<<}
tijden van zijn leven (van 1732 tot 1765), zeven vervaardigd, waarvan het onderwerp deels mythologisch of allegorisch, deels comisch is. Twee groote opera's, ‘La Princesse de Navarre’ en ‘Le Temple de le Gloire’, schreef hij in 1745, voor de feesten aan het Hof, in den tijd toen hij de loopbaan van Hofdichter had ingeslagen, die, gelukkig voor hem, zoo spoedig afgeloopen was. De overige operateksten maakte hij van tijd tot tijd, maar zonder er veel voldoening van te hebben. Van deze vijf zijn er nog twee op muziek gezet: ‘Samson’, daar Rameau, en ‘Pandore’ door Royer en La Borde; maar deze zijn nooit opgevoerd, en van de beide eerstgenoemde was het succès uiterst middelmatig en grootelijks te danken aan de omstandigheid dat zij aan het hof werden opgevoerd, waar zij niet vallen konden. Hoe weinig waarde de dichter zelf aan dat succès hechtte en hoe weing hij zich verbeeldde in die opera's meesterstukken geleverd te hebben, bleek uit de dichtregels, waarin hij zich aldus uitliet:

‘Mon Henri quatre et ma Zaïre, 
Et mon Américaine Alzire 
Ne m'ont valu jamais un seul regard du roi; 
J'avais mille ennemis avec très peu de gloire; 
Les honneurs et les biens pleuvent enfin sur moi 
Pour une farce de la Foire’ 1). 

De waarheid is, dat Voltaire voor dit genre volstrekt geen talent had. Van alle zijne opera's zonder uitzondering is het plan even gebrekkig als de wijze waarop het is uitgewerkt, en nergens is zijn stijl zoo zwak en zijne versificatie minder gelukkig dan in die stukken. Laharpe heeft beweerd dat Voltaire slechts den vorm van den hexameter volkomen meester was, maar dat de Lyrische dichtvormen, met gemengde voetmaten, hem nooit gemeenzaam geweest zijn en dat hetgeen hij van dien aard gemaakt heeft, ook in een zuiver technisch opzigt, de vergelijking met de prachtige kooren van Racine volstrekt niet kan doorstaan 2). Intusschen is, wat den stijl betreft ‘Samson’ nog zijne beste opera, en in hetzelfde opzigt onderscheidt ook ‘Pandora’ zich gunstig, maar in dat laatste stuk staat de slechte keus en

{==619==} {>>pagina-aanduiding<<}
de geheel verwerpelijke opvatting van het allerzonderlingst verhaspelde onderwerp daar tegenover. ‘Tanis et Zélide’ werd door Voltaire in 1778 te Parijs medegebragt, waar hij hoopte er een componist voor te vinden en het te doen opvoeren. Volgens de uitgevers was het een stuk dat hij toen reeds zeer lang geleden, in 1735 geschreven had; maar Laharpe vermoedde dat het een nieuw werk van hem was: vooreerst wegens de strekking er van, die tegen de priesters gerigt was, waardoor deze opera veel op zijne laatste treurspelen geleek, en ten tweede omdat het onbegrijpelijk scheen dat Voltaire in 1735 iets zou geschreven hebben dat zoo slecht was 1).
‘Le Baron d'Otrante’ en ‘Les deux Tonneaux’ zijn twee comische opera's die Voltaire in 1765 voor Grétry heeft geschreven, naar aanleiding van een bezoek dat deze hem, op reis naar Parijs, gebragt had 2). De dichter had voor den ‘Baron d'Otrante’ het onderwerp ontleend aan een zijner eigen vertellingen: ‘L'Education d'un prince’. Grétry ontving die stukken met erkentelijkheid voor de goede bedoelingen van den schrijver, die hem met de grootste welwillendheid ontvangen had en van dienst wilde zijn, maar hij maakte er geen gebruik van. Evenwel bood hij den ‘Baron d'Otrante’ aan de tooneelisten van de ‘Comédie Italienne’ aan als het werk van een jongmensch uit de provincie: het bescheid daarop was, dat men het werk niet kon gebruiken maar dat de jongeling niet zonder aanleg en talent scheen te zijn, en dat hij maar eens te Parijs moest komen, waar men hem wel goeden raad zou geven om het verder te brengen 3) Men begrijpt, hoezeer dit Voltaire vermaakte, die zelf te goed wist hoe zwaar dit werk van hem woog om zich teleurgesteld of gekrenkt te achten.
Meer behoeven wij van die operateksten niet te zeggen, zij zijn vergeten omdat het genre uit de mode geraakt is en de waarde der stukken op zich zelf te gering was om ze, ondanks die omstandigheid, in de geheugenis te houden. Het is enkel ter wille van de volledigheid dat ik er met een enkel woord van

{==620==} {>>pagina-aanduiding<<}
moest gewagen; er is geen reden om Voltaire er over hard te vallen en evenmin om het te willen verhelen, dat hij, wiens geest en werkzaamheid zulk een uitgestrekt gebied omvatte en vervulde, op dit, daarbij weinig belangrijk punt, is te kort geschoten 1).
En hiermede zijn wij nu ten einde gekomen van onze beschouwing van zijnen tooneelarbeid en daarmede tevens van het grootste en belangrijkste gedeelte onzer taak. Gaan wij dan nu over tot hetgeen nog overblijft: tot de bespreking van hetgeen hij geleverd heeft in het vak van het Leerdicht, van de Satyre, van de Lyriek en van den Roman.

(Wordt vervolgd.)





{==621==} {>>pagina-aanduiding<<}

Voltaire als dichter.

Door J.J. Schot. *)

III.

In het didactische genre heeft Voltaire onderscheiden werken van beteekenis geleverd, die meerendeels van wijsgeerige inhoud en strekking zijn. Het gedicht, getiteld ‘Le Pour et le Contre’, maar meer bekend geworden onder den naam van ‘Épitre à Uranie’, geschreven in 1722, maar eerst tien jaren later uitgegeven en wel op naam van den overleden abt Chaulieu, is belangrijk omdat Voltaire daarin, voor de eerste maal, in krachtige en welsprekende bewoordingen, zijne geloofsbelijdenis afgelegd en het kerkgeloof verworpen heeft 1). Eenige jaren later volgden daarop de ‘Discours en vers sur l'Homme’, zeven in getal, waarvan de drie eerste van 1734, en de vier laatste van 1737 dagteekenen. Dit werk was eigenlijk geen leerdicht in den strengen vorm, gelijk Pope's ‘Essay on Man’, maar het was in een nieuw, geheel oorspronkelijk genre. Gelijk Strauss zegt werd in dit gedicht, of liever in deze reeks van gedichten, ‘de onafhankelijkheid van het innerlijk geluk van de uiterlijke om-
{==622==} {>>pagina-aanduiding<<}
standigheden, de matiging als de voorwaarde tot dat geluk, en de weldadigheid als de waarlijk menschelijke deugd in fraaije verzen overtuigend voorgedragen’ 1). In 1752 verscheen het leerdicht ‘Sur la Loi Naturelle’, in vier afdeelingen of zangen, opgedragen aan den koning van Pruissen, waarin de natuurlijke zedewet der menschelijkheid zegevierend tegen het kerkgeloof en den invloed daarvan werd overgesteld 2). Natuurlijk zijn deze gedichten door de tegenpartij, wat den inhond en de strekking betreft, ten hoogste
afgekeurd, maar aan den schoonen vorm er van heeft men altijd regt moeten doen: de krachtige en toch kalme welsprekendheid, de zuiverheid en elegantie van den stijl, het wegslepende der voorstelling, waardoor die stukken worden gekenmerkt, zijn steeds algemeen erkend. Diezelfde lofspraak verdient ook het gedicht op de aardbeving te Lissabon (1756), welks inhoud echter, gelijk wij bij eene vroegere gelegenheid gezien hebben, in de wijsgeerige kringen minder bijval vond 3).
Een overgang van het leerdicht tot de satyre wordt als het ware gevormd door eenige andere gedichten, waarvan wij in de eerste plaats noemen ‘Le Temple du Goût’, welk gedicht in 1731 in het licht verscheen. ‘Aan de leiddraad van eene wandeling naar den Tempel van den Smaak’, zegt Strauss, ‘worden hier smakelooze Maecenassen en pedante philologen, letterkundige knoeijers en schrijvers van schotschriften getuchtigd, dichters en muzikanten, schilders en bouwmeesters van den laatstverloopen tijd besproken, en zelfs op de meest gevierde schrijvers vrijmoedig velerlei aanmerkingen gemaakt. De beschrijving van de eenvoudige schoonheid des tempels is werkelijk schoon en de inval dat in het binnenste des tempels zelfs de beste schrijvers nog hunne werken, en wel hoofdzakelijk door uitschrappen verbeteren, is inderdaad zinrijk’ 4). De loffelijke onpartijdigheid van dit werk, ondanks vele persoonlijke ‘Seitenhiebe’, wordt door Strauss geroemd. - Ook het gedicht ‘Le Mondain’, waarvan wij reeds vroeger gelegenheid hadden om de strekking te doen uitkomen, en het daarbij behoorende ‘La défense du Mondain’,

{==623==} {>>pagina-aanduiding<<}
zou men, met Strauss, nog tot de leergedichten kunnen rekenen en daarbij sluiten zich voorts nog eenige andere kleine dichtstukken, gedeeltelijk van satyrischen inhoud, aan, die den dichter door de gebeurtenissen en persoonlijkheden van den dag werden ingegeven, zooals dat op den dood van Adrienne le Couvreur, waarvan hierboven melding gemaakt is, ‘La Bastille’ (1717), ‘La Police sous Louis XIV’, ‘Le Temple de l'Amitié’ (1732), de gelegenheidsgedichten ‘La Campagne d'Italie’(1734), ‘Sur les événemens de 1744’, etc.
In de Satyre heeft Voltaire uitgemunt: hetgeen hij daarin heeft geleverd onderscheidt zich niet enkel door bijtende scherpte en vernietigende ironie, en het is niet enkel opmerkelijk door de geweldige uitwerking die het heeft gehad, maar het heeft ook niet geringe kunstwaarde Zijne satyren voldoen aan de eischen van dat genre, omdat de strekking, die er volkomen mede bereikt is, gepaard gaat met elegantie en fijnheid van uitdrukking en met levendigheid van voorstelling, terwijl de belagchelijkheid, waarmede de dichter de ongelukkige voorwerpen van zijn spot overdekt, zelden of nooit de perken der kunst te buiten gaat en terugstootend wordt 1). Met regt heeft Strauss in het bijzonder melding gemaakt van de zoogenoemde ‘Pompignaden’: eene reeks van vliegende blaadjes, deels in proza maar voor het meerendeel in dichtmaat, gerigt tegen Simon le Franc de Pompignan, een bespottelijk, ijdel landedelman, die, bij zijne receptie in de Fransche Academie in 1760, goedgevonden had eene redevoering tegen de philosophie en de philosofen te houden. Daarvoor werd hij door Voltaire gestraft, en de belagchelijkheid van zijne aanmatiging gaf aan dezen zooveel stof tot de geestigste persiflage, dat deze ‘Pompignaden’ meesterstukken in hunne soort zijn geworden. Terwijl het slagtoffer zoo belagchelijk gemaakt wordt dat er niets aan ontbreekt, en hij, als het ware, in al zijn belagchelijkheid voor ons staat, is er toch niets boosaardigs of onwelvoegelijks in: gelijk Strauss het uitdrukt is het een harmlose spotternij, die hem treft, en de lezer
gevoelt dat Pompignan, hoe deerlijk ook toegetakeld,

{==624==} {>>pagina-aanduiding<<}
toch niets meer krijgt dan hij verdient. Hier is het ideaal der belagchelijkheid wezenlijk bereikt, want de indruk er van is zoo sterk mogelijk en volkomen zuiver 1).
Voltaire heeft vele dichterlijke satyren in den strengen vorm geschreven, waarmede hij, hoezeer zij gansch niet onverdienstelijk zijn, toch beneden de groote voorbeelden der oudheid gebleven is, en die, over het algemeen, ver overtroffen worden door zijne hekelschriften in proza. In deze laatste heeft hij eene kracht ontwikkeld, die door niemand is geëvenaard. Gelijk Strauss getuigt, ‘overtrof niemand hem in de kunst om eene wonderlijke, voor de helft uitgedrukte gedachte tot hare volslagen onzinnigheid toe aan te vullen, en heeft hij die kunst mogelijk nooit met meer meesterschap uitgeoefend dan in de “Diatribe du Docteur Akakia”, het spotschrift op Maupertuis’ 2), hetwelk inderdaad een meesterstuk in zijne soort genoemd verdient te worden dat nooit te overtreffen zal zijn.
Inderdaad was Voltaire daar in zijn element, al heeft hij zich nu en dan afkeurend over de satyre uitgelaten en beweerd dat hij zich voorgenomen had en zijn best deed om niet satyriek te zijn 3). Hij is het dikwijls te veel geweest en dit heeft hem bij de beoefening van andere kunstvakken zeer in den weg gestaan. In betrekking tot de comedie hebben wij het reeds opgemerkt; hier en daar straalt het ook zelfs in zijne leergedichten door en het valt ons wederom in het oog wanneer wij zijne Oden beschouwen. Ook de Ode was een genre waarin hij niet geslaagd is. Hij wist den toon daarvan niet te treffen of ten minste niet vol te houden. Ook dan, wanneer hij goed begint, vervalt hij weldra in den toon der satyre, die bij de Ode nog veel minder voegt dan ergens anders. Zoo, bij voorbeeld, heeft hij eene Ode vervaardigd op den dood van keizer Karel VI, waarvan de twee eerste coupletten uitmuntend zijn:

{==625==} {>>pagina-aanduiding<<}


‘Il tombe pour jamais ce cèdre dont la tête 
Defia si longtems les vents et la tempête, 
Et dont les grands rameaux ombrageaient tant d'états. 
En un instant frappée, 
Sa racine est coupée 
Par le faux du trépas. 
 
Voilà ce roi des rois et ses grandeurs suprèmes: 
La mort a déchiré ses trente diadèmes, 
D'un front chargé d'ennuis dangereux ornement. 
O race auguste et fière, 
Un reste de poussière 
Est ton seul monument 1). 

Maar het overige van het gedicht is, zoo al niet eene satyre dan toch eene declamatie tegen de regering van dezen vorst: er wordt niet in bezongen wat hij gedaan heeft, maar wat hij behoorde gedaan te hebben. Evenwel houden, in deze Ode, de stijl en de uitdrukking zich nog staande; maar dat is niet eens altijd het geval: in eenige andere Oden van Voltaire heerscht volmaakt de toon der satyre en is de inhoud zoo weinig lyrisch als slechts mogelijk is. Vooral in de ‘Ode aan de Dweepzucht’ komt dit, gelijk begrijpelijk is, sterk uit. En in die op den dood der Markgravin van Bareith roept de dichter uit:

‘Cependant elle meurt, et Zoïle respire!’ 2) 

Voltaire zelf was van meening, dat er voor den modernen dichter van de Ode niet veel te maken is, en dit oordeel was, ten minste voor zijn eigen tijd en in betrekking tot de Fransche dichters, misschien niet zoo geheel ongegrond. ‘Onze Oden’, zeide hij, ‘zijn, naar men zegt, werkelijk gezangen der geestdrift: maar, daar men ze tegenwoordig niet meer zingt, zijn zij bij ons dikwijls minder Oden dan wel stancen, met vernuftige invallen opgesierd’ 3). Werkelijk lag deze dichtvorm weinig

{==626==} {>>pagina-aanduiding<<}
in den geest van dien tijd, en aan Voltaire in het bijzonder stond bij de beoefening daarvan ook de omstandigheid in den weg, waarop wij reeds wezen, dat hij den technischen vorm der lyriek niet goed meester was. De beste Ode, die hij ooit gemaakt heeft, is zonder twijfel die op den vrede van 1736:

‘L'Etna renferme le tonnerre 
Dans ses épouvantables flancs, 
Il vomit le feu sur la terre, 
Il dévore ses habitans. 
Fuyez, Dryades gémissantes, 
Ces campagnes, toujours brûlantes, 
Ces abimes toujours ouverts, 
Ces torrens de flamme et de soufre 
Echappés du sein de ce gouffre 
Qui touche aux voûtes des Enfers, etc.’ 1). 

Dit was intusschen niet de eenige maal dat Voltaire, als lyrisch dichter, den regten toon heeft weten aan te slaan; niet alleen in de Oden maar ook vooral in onderscheiden ‘Épitres’ vindt men stukken van dien aard, die goed gedacht en goed uitgedrukt zijn. Daardoor onderscheidt zich vooral die ‘Toespraak aan het meer van Genève’, waarin, gelijk Bungener het uitdrukt, ‘de groote denkbeelden der natuur en der vrijheid tot zulk een mannelijk accoord zamensmelten’, maar dat te Parijs volstrekt niet begrepen werd, en waarover de dichter de zwakheid had van daarom eenige verlegenheid te laten blijken 2). In minder hoog dichterlijken toon gestemd, maar toch regt behagelijk is ook een ander dergelijk gedicht ‘op den Landbouw’ 3).

{==627==} {>>pagina-aanduiding<<}
En in nog een ander, dat mede, zoo door het denkbeeld als door den bevalligen vorm van uitdrukking, tot de meest aantrekkelijke behooren die wij van Voltaire bezitten, heeft hij de zelfde gedachte behandeld als Schiller in ‘Die Ideale’:

‘Si vous voulez que j'aime encore, 
Rendez-moi l'âge des amours; 
Au crépuscule de mes jours 
Rejoignez, s'il se peut, l'aurore. 
 
Quoi! Pour toujours vous me fuyez, 
Tendresse, illusion, folie, 
Dons du ciel, qui me consoliez 
Des amertumes de la vie! 
 
On meurt deux fois, je le vois bien: 
Cesser d'aimer et d'être aimable 
C'est une mort insupportable; 
Cesser de vivre ce n'est rien. 
 
Ainsi je deplorais la perte 
Des erreurs de mes premiers ans; 
Et mon âme, aux désirs ouverte, 
Regrettait ses égaremens. 
 
Du ciel alors daignant descendre, 
L'Amitié vint à mon secours; 
Elle était peut-être aussi tendre, 
Mais moins vive que les Amours, etc.’ 1). 

Mevrouw de Staël heeft de overeenkomst van dit gedicht van Voltaire met dat van Schiller het eerst doen opmerken 2), ‘en

{==628==} {>>pagina-aanduiding<<}
werkelijk’, zegt de Barante, ‘is het merkwaardig, hetzelfde sentiment in twee zoo geheel verschillende zielen waar te nemen en acht te slaan op de verscheidenheid der denkbeelden, die er door bij den een en bij den ander worden opgewekt: het is door zulke vergelijkingen, dat men den geest en het karakter van elk tijdvak der letterkunde leert kennen’ 1). En ten slotte wil ik hier de aandacht nog vestigen op het gedicht, getiteld ‘Jean qui pleure et qui rit’. Het is mogelijk dat een Duitsch dichter ook hiervan iets anders gemaakt zou hebben; maar de wijze waarop de acht-en-zeventigjarige Voltaire zijne gezonde, sterk deelnemende maar blijgeestige en veerkrachtige opvatting der wereldsche zaken in dit waarlijk allerliefst dichtstukje heeft uitgedrukt, is zeer aantrekkelijk en bevallig: het is zeker wel het beste wat hij van dien aard gemaakt heeft 2).

‘De zoogenaamde Fugitives alleen’, zegt Schlosser, ‘zouden Voltaire's naam onsterfelijk doen blijven, ook wanneer hij niets anders geschreven had; want daarin is hij volmaakt in zijne sfeer en kan hij alle vonken van zijnen geest op het oogenblikkelijk effect rigten en den lezer door zijne invallen verrukken, door zijn vernuft treffen en verbazen’ 3). In dit genre is Voltaire zeer vruchtbaar geweest, want behalve de eigenlijk gezegde fugitives, die als zoodanig in de uitgaven zijner werken voorkomen, ten getale van ruim 500, kan men daartoe ook nog een gedeelte der ‘Épitres’ en der ‘Stances’ brengen. In die kleine gedichten heeft men niet alleen eene volkomen meesterschap over den vorm, de grootste geestigheid, de bevalligste elegantie te bewonderen, maar ook de tact, waarmede de dichter zich er in wist te voegen naar het karakter der personen tot wie hij ze rigtte; niet minder dan uit zijne briefwisseling blijkt ook hier zijne bijzondere geschiktheid om met groote heeren om te gaan en hen te bejegenen met eene gemeenzaamheid, die werkelijk de fijnste hoffelijkheid was, waarmede hij die groote heeren vleide zonder zichzelf te vernederen. Hij wist altijd juist, hoever hij gaan kon, en hij ging nooit te

{==629==} {>>pagina-aanduiding<<}
ver, al kreeg het somtijds den schijn dat dit wel het geval was. Zoo, b.v., beweerde men, dat Frederik de Groote een madrigal van Voltaire, gerigt tot zijne zuster, prinses Ulrica, later koningin van Zweden, zeer kwalijk genomen had:

‘Seuvent un peu de vérité 
Se mêle au glus grossier mensonge: 
Cette nuit, dans l'erreur d'une songe, 
Au rang des rois j'étais monté; 
Je vous aimais, princesse, et j'osais vous le dire. 
Les Dieux, à mon réveil, ne m'ont pas tout ôté: 
Je n'ai perdu que mon empire’. 

De koning zou daarop, eveneens in den vorm van een madrigal, een zeer grof antwoord gegeven hebben, waaruit zijne verstoordheid bleek. Maar, hoewel die dichtregels in de werken van Frederik zijn opgenomen, kan men het er toch voor houden, dat zij niet van hem zijn, want uit andere stukken blijkt dat de galanterie van Voltaire aan de prinses zelve en aan haren broeder niet heeft mishaagd 1). Het madrigal in questie verdient overigens aangehaald te worden als een proeve van de wijze waarop Voltaire zulk een inval wist in te kleeden: aan den vorm en de wijze van uitdrukking ontbreekt niets. Men merke ook op, hoe met een enkel woord: ‘Souvent un peu de vérité se mêle au plus grossier mensonge’ de uitdrukking getemperd en de afstand, die uit het oog verloren scheen te zijn, hersteld wordt.

Vertaald heeft Voltaire slechts weinig; doch men heeft uit verschillende werken van hem, en voornamelijk uit den ‘Dictionnaire philosophique’, een aantal van vertaalde fragmenten uit vreemde dichters bijeengebragt. Daaronder verdienen zes epigrammen uit de Grieksche anthologie in het bijzonder vermelding, wegens de gelukkige keus en de welgeslaagde vertolking 2). Minder uitstekend zijn de fragmenten uit Homerus, die hij be-
{==630==} {>>pagina-aanduiding<<}
proefd heeft te vertalen, en waarvan hij het voornaamste (een gedeelte van het XVIe boek van de Ilias) één jaar voor zijn dood, onder een geleenden naam, bij eenen wedstrijd der Fransche Academie inzond. Hij behaalde den prijs niet, hetgeen trouwens geen wonder was, maar wat wèl opmerkelijk schijnt is, dat Voltaire, op zijn 83e jaar, met roem overladen, nog lust had om aan zulk een wedstrijd deel te nemen 1). Verder heeft men van hem nog eene vertaling van den beroemden monoloog van Hamlet: ‘To be or not to be, etc.’, - van dien uit Adisson's ‘Cato’ over de onsterfelijkheid, van een satyrisch fragment uit Dante, en van eene menigte andere brokstukken, grootendeels slechts aanhalingen 2).
De stukken van langer adem, door Voltaire vertaald, zijn, behalve de treurspelen ‘Julius Caesar’ van Shakespeare, en ‘Heraclius’ van Calderon, waarvan reeds melding is gemaakt, ook nog ‘de Prediker’ en het ‘Hooglied’, waarvan hij in 1759 metrische vertalingen heeft geleverd. Men had hem gezegd, dat het goed zou zijn eenig bijbelsch onderwerp te behandelen om bij het hof weder in de gunst te komen, en naar aanleiding daarvan ondernam hij deze taak; maar men kan hem onmogelijk verdenken van daarmede in ernst het gezegde oogmerk gehad te hebben, want de wijze waarop hij beide voortbrengselen der Joodsche letterkunde opvatte is zoodanig, dat zijne vertaling er van een nieuwe slag in het aangezigt der orthodoxie was en slechts strekken kon om het hof nog veel vijandiger tegen hem te stemmen 3).

{==631==} {>>pagina-aanduiding<<}

Eindelijk en ten laatste hebben wij nu nog te spreken van de Dichterlijke Vertellingen (Contes en Vers) - en van de romans van Voltaire. In deze beide genres, en voornamelijk in het eerstgenoemde, is hij wederom uitmuntend geslaagd, als ware het om zijne mislukte blijspelen en oden te vergoeden. Van de ‘Contes en Vers’ getuigt Strauss, dat de buitengewone ligtheid en elegantie, waarmede de dichter daarin maat en rijm heeft behandeld, er nog hooger aantrekkelijkheid aan bijzet dan aan de romans. ‘Verscheidene en wel juist de bevalligste dezer dichterlijke vertellingen, waaronder ik het allerliefste “Wat aan aan de dames bevalt” in het bijzonder noemen wil, verschenen, onder den titel van “Contes de Guillaume Vadé”, in het jaar 1764, het zeventigste van den dichter, en deden, door hunne jeugdige frischheid, vermoeden dat Voltaire welligt nog veel van dien aard uit zijne jongere jaren had liggen en nu eerst openbaar gemaakt had. Maar zijn sekretaris Wagnière, door wiens handen al die gedichten gegaan waren, kon getuigen dat zij integendeel van den jongsten datum en, als jeugdige bloesems, uit den hoogen leeftijd van den wonderbaren man ontsproten waren’ 1). Deze lofspraak is gewis verdiend: er is in dat genre niets geleverd dat deze vertellingen van Voltaire in keurigheid van vorm, in ongedwongen vrolijkheid, in frischbeid van gedachte en in goeden smaak overtreft. De toon, die in deze stukken heerscht, is natuurlijk vrij, maar blijft binnen de perken welke die goede smaak hier stelt en vereischt.
Ook van Voltaire's romans in proza is door Strauss melding gemaakt, en wel zeer uitvoerig en met veel lof, hoewel hij ons doet opmerken dat het belang dier romans, voor verreweg het grootste gedeelte, niet in hunne waarde als kunstwerken gelegen is. Op enkele uitzonderingen na zijn, gelijk de Duitsche schrijver het uitdrukt, de handelende personen ‘slechts marionetten, aan wier draden de schrijver trekt en die hij laat dansen, al naar de gedachte, die hij door middel van hen aanschouwelijk wil maken, het vereischt.....De sprookjeswereld van den 1001 nacht, waarin hij zijne vertellingen zoo gaarne verplaatst, en het Oostersche costuum, waarin hij zijne personen kleedt, geeft hem volledige vrijstelling van het in acht nemen

{==632==} {>>pagina-aanduiding<<}
der psychologische en pragmatische waarschijnlijkheid.....Men zegt: er zijn ook philosophische, satyrische en humoristische romans, wier doel geheel iets anders is (dan de dichterlijke voorstelling van menschelijke karakters en lotgevallen). Juist, zoo zijn er. Maar waarom is Don Quichotte zoo eenig? Tristram Shandy zoo vermakelijk? Immers slechts daarom, wijl dáár de ridder en zijn schildknaap, ofschoon aanvankelijk slechts als carricaturen opgezet, weldra als werkelijke menschen belangstelling inboezemen, terwijl iets dergelijks, ten minste hier en daar, ook in den Engelschen roman het geval is’ 1). Ook Schlosser merkt op ‘dat het hoofddoel van deze kleine romans de handtastelijke wederlegging van deze of gene heerschende meening is’; maar wanneer hij daar bijvoegt dat, hetgeen er aan kunstwaarde aan ontbreekt om ze, buiten die strekking, aantrekkelijk te maken, door ‘smerige geschiedenissen en tooneelen’ wordt aangevuld, dan zegt hij iets wat athans zeer overdreven is. Het zijn zeker wederom geene boeken voor eene Engelsche jongejufvrouwenkostschool, maar toch zeker niet ‘smeriger’ dan de romans van Wieland. Het is waar, dat deze laatste zoo vervelend zijn, dat dit als een tegengif zou kunnen worden beschouwd, terwijl die van Voltaire dat voordeel missen, daar zij zeer amuzant zijn. In Wieland's romans is eene navolging van Voltaire niet te miskennen, maar de Duitsche dichter heeft den toon ervan, die bij hem blijkbaar onnatuurlijke, aangeleerde affectatie was, nooit kunnen treflen en geen oogenblik kunnen volhouden, daar hij gedurig in zijne Duitsche diepzinnigheden verviel, zoodat zijn werk het wonderlijkst amalgama geworden is van grappigen ernst en alles behalve vrolijke scherts.
Het is opmerkelijk dat Schlosser, die Voltaire's spot in ‘Zadig’ gruwelijk en ‘Candide’ walgelijk en bedroevend noemt, ten slotte evenwel erkent dat in die romans, even als ook in de geschiedenis van ‘Memnon’, - den man, die zich 's morgens voorneemt volkomen wijs te zijn, maar, eer de avond valt, alle mogelijke dwaasheden begaan heeft - de waarheid gezegd wordt. Tegen den inhoud van Voltaire's romans schijnt hij dus niet zooveel te hebben, maar wel tegen den vorm: - even alsof sommige menschelijke dwaasheden gelijk waren aan edellieden, die men eertijds wel onthoofden, maar niet ophangen

{==633==} {>>pagina-aanduiding<<}
mogt. En ziedaar - in het voorbijgaan gezegd - den sleutel van menige andere beoordeeling van Voltaire 1).
De twee merkwaardigste romans van Voltaire zijn: ‘Zadig, ou la Destinée, Histoire Orientale’, geschreven in 1748 te Sceaux, voor de Hertogin du Maine, en ‘Candide, ou l'Optimisme’, die van 1767 dagteekent. Het onderwerp van beide is in den grond hetzelfde: het is het vraagstuk der menschelijke ellende dat door Voltaire op nieuw gesteld en aan hen, die beweren het te hebben opgelost, voorgehouden wordt. Evenwel is er tusschen beide romans belangrijk verschil te bespeuren. Zeer juist heeft Strauss opgemerkt ‘dat Voltaire, toen hij “Zadig” schreef, blijkbaar door het denkbeeld van Pope, van een oneindige keten van werelden, van welke elke op hare plaats goed is, nog meer bevredigd werd dan toen hij “Candide” opstelde’ 2). En Schlosser doet uitkomen dat ‘Zadig’ meer tegen het voorzienigheidsgeloof in het algemeen gerigt is, terwijl in ‘Candide’ meer bepaald het optimisme bestreden wordt 3), hoewel natuurlijk beide onderwerpen veel gemeen hebben. ‘Candide’ is meer beroemd geworden dan ‘Zadig’, hetgeen te verklaren is uit het grooter belang van den inhoud en de meerdere kracht der denkbeelden, gepaard met een meesterlijken, wegslependen vorm. De naam van Pangloss, den optimist, is ook buiten Frankrijk spreekwoordelijk geworden, en menig hoofdstuk van dezen roman is gemaakt om nooit vergeten te worden, gelijk b.v. dat van het Souper der verjaagde koningen te Venetie, waarin men bijna een profetie zou meenen te zien.
‘Candide’ is vervat in den vorm van eene phanthastische reis door alle hemelstreken der aarde en zelfs in fabelachtige gewesten: van dien vorm heeft Voltaire in zijne meeste andere romans ook gebruik gemaakt, ‘om, gelijk Strauss zegt, te doen zien dat het in de verschillende landen en luchtstreken wel verschillend, maar overal in den grond toch op dezelfde, volstrekt niet ideale wijze toegaat’ 4). Doch ook het denkbeeld dat de wereldsche zaken hunne lichtzijde hebben en dat ‘zoo alles al niet goed is,

{==634==} {>>pagina-aanduiding<<}
alles ten minste toch dragelijk is’, is door Voltaire in zijn roman ‘De loop der wereld, of het Visioen van Babouc’ ontwikkeld: hij verhaalt ons daar hoe de Engel Ithuriel het eindelijk opgeeft, de stad Persepolis (waarmede Parijs bedoeld wordt) te straffen of te verbeteren, maar de wereld ‘laat loopen gelijk zij loopt’, en hij stelt tegen de opsomming van velerlei verkeerdheden, een belangrijken troostgrond over: ‘De misbruiken vertoonen zich aan onze oogen in geweldige menigte; maar het goede, dat verborgen is en somtijds uit die misbruiken zelve voortvloeit, ontgaat ons’ 1). In een anderen roman ‘Micromegas, histoire philosophique’, wordt ons zelfs eene reis van de eene planeet naar de andere beschreven; deze vertelling, geheel in de manier van Swift, behoort, door denkbeeld en strekking zoowel als door vorm, tot de beste die Voltaire gemaakt heeft. Daarentegen is de ‘Geschiedenis van Jenni’ (1755), waarvan wij bij eene vroegere gelegenheid melding gemaakt hebben, wel de zwakste van alle: het gedwongene van het onderwerp en van de strekking (de bestrijding van het Atheisme) heeft op den vorm zeer nadeelig teruggewerkt.
Van de overige romans noemen wij ‘Memnon ou la Sagesse humaine’ (1747), ‘L'Histoire des Voyages de Scarmentado’ (1747), ‘La Princesse de Babylone’ (1768) en ‘Les Lettres d'Amabed’ (1769) slechts bij name. ‘Le Taureau Blanc’ (1775) heeft geene bepaalde strekking, maar is merkwaardig door de zonderlinge vereeniging van personen uit het Oude Testament die er in voorkomen: de Witte Stier zelf, die niemand anders is dan Nebuchodonosor in zijne bekende gedaanteverwisseling, de Tooveres van Endor, de Slang van Eva, de Ezel van Bileam, de Visch van Jonas, de Hond van Tobias, de Joodsche Zondebok, de Raaf en de Duif uit de ark van Noach, en eindelijk Daniel, Ezechiel en Jeremia, welke profeten in eksters veranderd worden. Van dien wonderlijken inval is een niet onaardig vertelsel gekomen, dat echter voor het overige weinig beteekent.
Bijzondere opmerking daarentegen verdienen ook die korte vertellingen van een paar bladzijden, gelijk Voltaire alleen ze wist te maken, waarin men het een of ander gevoelen, dat hij wilde bestrijden, met enkele scherpe trekken ziet ten toon ge-
{==635==} {>>pagina-aanduiding<<}
steld. Zoo wordt, in ‘L'aventure de la Mémoire’ verhaald, hoe de godin Mnemosyne, beleedigd door de beslissing der ‘Sorbonne’ dat de mensch aangeboren begrippen heeft en zijne denkbeelden dus niet door de zinnen verkrijgt en door het geheugen behoudt, aan de menschen het geheugen ontneemt, en hoe zij het, daarvan beroofd, dan stellen. ‘Les Aveugles juges des Couleurs’ is het verhaal van eene twist tusschen de bewoners van het blinden-hospitaal onderling over de kleur hunner kleederen, en het eindigt met de volgende woorden, wier duidelijke bedoeling aan Bungener niet is ontsnapt: ‘Een doove, deze kleine geschiedenis lezende, erkende dat de blinden ongelijk hadden met over de kleuren te oordeelen; maar hij bleef standvastig in de meening dat slechts de dooven in staat zijn om over de muziek te oordeelen’ 1). Met eene derde dergelijke vertelling: die van ‘Timon’, welke tegen Rousseau gerigt was, hebben wij reeds vroeger kennis gemaakt.
Ten slotte moeten wij thans nog melding maken van een der grootere romans van Voltaire die zich van al de andere in het oog loopend onderscheidt door eene zuivere beteekenis en eene niet geringe waarde als kunstwerk: namelijk van ‘L'Ingénu’ (1767). Schlosser heeft opgemerkt dat er in dezen roman geene leidende hoofdgedachte is 2), ‘maar misschien juist daardoor’, merkt Strauss aan, ‘is deze roman de beste geworden van alle, die Voltaire geschreven heeft. Overigens - gaat hij voort - is er een zeer bepaald hoofddenkbeeld in: het contrast van natuur en beschaving of natuur en convenientie. De natuur ruw, maar goed en flink; de beschaving fijn, maar in menig opzigt van de natuur afgedwaald en bedorven. Men kan het een aan Rousseau ontleend thema noemen, die het echter anders zon hebben uitgewerkt. De natuur is voorgesteld in den persoon van een jong mensch die, uit Fransche ouders in Canada geboren, na hunnen dood onder de Hurons opgevoed is, en die nu aan de Fransche kust aanlandt. Reeds hier komt hij, vooral nadat hij eene geliefde gevonden heeft, met de zeden en vooroordeelen der beschaafde wereld in allerlei kluchtige couflicten die echter zeer

{==636==} {>>pagina-aanduiding<<}
ernstig worden, wanneer hij de reis naar Parijs aanneemt, waar zich de argelooze weldra in de strikken der cabalen verward ziet, zonder dat hij tegenstand kan bieden. Hoe hij hier in de Bastille (die kende Voltaire!) door een aldaar reeds lang gekerkerden Jansenist vertroost en onderrigt wordt, en hoe zijne geliefde die, om hem te zoeken, ook naar de hoofdstad gegaan is, hem ten laatste niet anders dan door opoffering van hare eer redden kan en van verdriet daarover sterft: dat is niet enkel eene sprekende zedeschildering uit het latere tijdperk van Lodewijk XIV, waarin de geschiedenis voorvalt, maar ook op zichzelf eene treffende voorstelling. En juist daarom is in ons oog de “Ingénu” de beste van Voltaires romans, omdat hij, ten minste onder de grootere, de eenige is, waarin de personen en hunne lotgevallen ons eene werkelijk menschelijke belangstelling inboezemen, ja de eenige, waarin het werkelijke menschen zijn’ 1). En daarenboven is deze roman ook nog merkwaardig om dezelfde reden als de ‘Contes en Vers’: namelijk door de omstandigheid dat de schrijver vier en zeventig jaren oud was toen hij dat verhaal opstelde. Grimm zeide er van: ‘Een schrijver, die nooit iets anders gemaakt had dan deze kleinigheid, zou reeds met regt onder de fraaije vernuften der natie geteld worden; onder de meesterstukken in elk genre, die wij aan den eersten man zijner eeuw verschuldigd zijn, wordt deze kleine roman naauwelijks opgemerkt en verliest zich in de menigte, of wanneer hij al geteld wordt onder de aanspraken van Voltaire op de onsterfelijkheid, dan is het slechts omdat het zonder voorbeeld is, dat een grijsaard van vier en zeventig jaren nog de warmte en de bevalligheid der verbeeldingskracht, de aantrekkelijkheid en de bekoorlijkheid der geschriften van zijne eerste jeugd bewaard
heeft’ 2).
Wanneer ik nu ook nog in het bijzonder melding maak van ‘Jeannot en Colin’, dan is dat, omdat dit kleine verhaal mede ten bewijze strekt dat Voltaire schier in ieder mogelijk genre iets uitstekends wist te leveren: want het is blijkbaar voor een kind geschreven en in zijne soort uitmuntend; de stijl en het coloriet van den schrijver verloochenen zich niet in dit onderhoudend, geestig geschreven stukje, waarvan de moraal is, dat

{==637==} {>>pagina-aanduiding<<}
kinderen leeren moeten, al hebben zij rijke ouders. Het verscheen in 1764, onder de ‘Contes de Guillaume Vadé’, en het is misschien geschreven voor Florian, met wien Voltaire zich in dien tijd veel bezig hield, en die er naderhand een tooneelstuk van gemaakt heeft 1).
Onder de kleine verhalen, die in de uitgaven van Voltaire's werken zijn opgenomen, is er een dat stellig onecht is: namelijk ‘De éénoogige Lastdrager’. Gelijk de uitgevers in eene noot aanteekenen, is dit verhaal toegeschreven aan Bordes of aan den Ridder de Boufflers, maar ten onregte: zooveel is intusschen wel zeker dat het evenmin van Voltaire is. Het is duidelijk het werk van iemand, die zijne manier heeft willen nabootsen en daarin dan ook verwonderlijk goed geslaagd zou zijn, wanneer er slechts niet hier en daar eene affectatie in den stijl te bemerken ware die aan Voltaire nooit eigen geweest is. Vooral eene zinsnede, waaruit dat duidelijk blijkt, is opmerkelijk: ‘Melinade, - dat is de naam van de dame, welken ik mijne redenen had om tot hiertoe nog niet te noemen, aangezien hij nog niet verzonnen was.....’ Deze zinspeling op de verdichting van het verhaal verstoort de illusie; en van zulk eene fout is in al de werken van Voltaire geen tweede voorbeeld te vinden 2).

En hiermede zijn wij nu aan het eind gekomen van ons overzigt, waarbij wij hebben opgemerkt dat Voltaire bijna alle genres der dichtkunst heeft beoefend en daaronder slechts twee of drie: het Blijspel, het Lyrische drama en de Ode - met twijfelachtig succès. Nog twee andere vakken zijn er, waaraan hij zich volstrekt niet gewaagd heeft, en waarin hij trouwens zeker evenmin geslaagd zou zijn: namelijk de Pastorale en de Fabel. Hij zelf heeft zich, over het eerstgenoemde, in den ‘Dictionnaire philosophique’ aldus uitgelaten: ‘Men moet’, meende hij, ‘Theocritus en Vergilius lezen en herlezen en zelf geen eclogae maken. Bij ons zijn zij, tot dusverre, nooit iets anders geweest dan verliefde madrigals, die oneindig beter voegden voor de

{==638==} {>>pagina-aanduiding<<}
hofdames der Koningin dan voor herders’ 1) Daarom heeft hij dan ook niet beproefd zelf in dat genre iets te leveren, dan alleen de vertaling van een enkel brokstuk uit Theocritus, benevens een fragment van een ‘Duitsche Ecloga’, een gesprek tusschen twee Duitsche landlieden, wier vaderland onder vreemde overheersching is geraakt, welke proeven beide in het aangehaalde artikel van het woordenboek voorkomen.
Zoo men met Voltaire instemmen en hem geluk wenschen moet dat hij den wansmaak van het toenmalig Herdersdicht ingezien en er zich niet mede ingelaten heeft, zoo heeft men hem daarentegen verweten dat hij geen begrip had van den fabel, en dat hij zelfs Lafontaine, den ongeëvenaarden meester in die kunst, onbillijk heeft beoordeeld. Ook Bungener heeft dit punt uitvoerig besproken, en hetgeen hij er van zegt, is over het geheel niet ongegrond. Het is waar, dat Voltaire niet zeer gevoelig was voor de schoonheden der fabelen van Lafontaine, dat hij in het algemeen met het gansche genre niet veel ophad, en dat zijne smaak te veel die van zijne geheele eeuw was om veel behagen te kunnen vinden in die naïveteit, welke men later weder begonnen is bij Lafontaine op prijs te stellen. Maar niettemin heeft Voltaire erkend: ‘dat er vijftig fahels van Lafontaine zijn, die als meesterstukken van natuurlijkheid, bevalligheid en uitdrukking geroemd verdienen te worden’, en wat hij den fabeldichter eigenlijk uitsluitend verwijt - misschien met eenige overdrijving, maar toch alweder niet geheel ten onregte - is slordigheid en onbeschaafdheid van uitdrukking en stijl, en ruwheid van taal, waardoor datgene, wat naïf moest wezen, dikwijls plat en grof wordt. Maar ondanks die gebreken erkent hij in het werk van Lafontaine een echt volksboek, meer dan eenig ander geschikt om ieder, zonder onderscheid van stand, vorming of leeftijd, te behagen, vol korte, uitmuntend gezegde, diepzinnige spreuken, die men nooit weder vergeet. En deze lofspraak beteekent toch iets 2).

{==639==} {>>pagina-aanduiding<<}

Elders hebben wij den stijl van Voltaire als prozaschrijver geroemd: niet minder lof moeten wij nu hier aan dien zijner gedichten toebrengen. Sierlijkheid, zorgvuldigheid, gemakkelijkheid, kalmte, helderheid, eenvoudigheid, kracht, afwisseling: - dat zijn de eigenschappen, waardoor alles, wat Voltaire geschreven en gedicht heeft, zich onderscheidt: het eenige wat er aan ontbreekt, is stoutheid van uitdrukking, die in enkele zijner werken te wenschen overblijft. En hij heeft niet enkel voorbeelden ter navolging, maar ook lessen ter betrachting gegeven. In vele zijner geschriften, en voornamelijk in talrijke artikels van den ‘Dictionnaire philosophique’, heeft hij de beginsels, waarnaar hij zijn stijl vormde, uiteengezet en voorschriften gegeven die, vooral in onzen tijd, niet genoeg gewaardeerd en herdacht kunnen werden. Voltaire wilde, dat men den stijl steeds naar het onderwerp zou rigten en aan alles zijn eisch geven; dat men met zorg en overleg zou werken; hij drong er op aan dat men, in de poësie, prozaische en gemeenzame uitdrukkingen zou vermijden, maar dat men zich evenzeer zou wachten voor gezwollenheid, declamatie, overdrijving; hij begeerde dat men de juiste maat zou houden, of liever zeer matig zou zijn in het gebruik van beelden, vergelijkingen, metaphoren en spreuken, en dat men zich voor overdreven bloemrijkheid evenzeer zou wachten als voor dorheid. Vooral waarschuwde hij ook tegen het ten toon spreiden en affecteren van geestigheid waar het volstrekt niet te pas komt, tot zelfs in natuurkundige verhandelingen toe, en hij kantte zich, in een woord, aan tegen alles wat onwaar en onnatuurlijk is, waardoor de kunstenaar ten koste van zijn werk tracht te schitteren en waarmede hij een offer brengt aan heerschenden wansmaak. De grootst mogelijke eenvoudigheid en de vereeniging daarvan met eene elegante, dichterlijke, niet alledaagsche uitdrukking was Voltaire's leus en het doel, waarnaar hij zelf met schitterend
gevolg gestreefd en waarop hij anderen gewezen heeft 1).

{==640==} {>>pagina-aanduiding<<}

Omtrent zijne versificatie hebben wij hierboven, bij gelegenheid, reeds het een en ander opgemerkt. Daarbij kunnen wij thans nog voegen dat hij den grondregel volgde: ‘dat men voor het gehoor en niet voor het oog moet rijmen’, waarmede hij zich verantwoord achtte voor het vrij veelvuldig gebruik van volgens de strenge regels der kunst ongeoorloofde rijmen. Eene andere fout, die hij zeer dikwijls beging, bestond daarin, dat hij zijne hémistiches op elkaâr liet rijmen. Over het algemeen komen overtredingen van de regels der prosodie bij Voltaire betrekkelijk veel voor: op dat punt heeft hij in Frankrijk dezelfde reputatie als Heine in Duitschland: namelijk dat hij, voor een dichter van dien rang, eene zwakke techniek had. Die van Voltaire is althans, over het geheel genomen - want er bestaan stukken van hem die in dit opzigt onberispelijk zijn - zwakker dan die van andere dichters en vooral dan die van Racine, terwijl zijne verzen, in vergelijking met die van Corneille en van Boileau, wel meer beschaafd, vloeijend en welluidend, maar daarentegen ook eentooniger schijnen 1). Desalniettemin zou toch eene vergelijking van Voltaire's versbouw met dien van vele nieuwe Fransche dichters, b.v. van Victor Hugo, gelijk deze laatste tegenwoordig verzen maakt, zonder twijfel zeer in het voordeel van den dichter van ‘Mérope’ uitvallen.





{==641==} {>>pagina-aanduiding<<}

Simon Verde van Fernan Caballero,

door Mr. Joan Bohl.

I.

Ieder, die een tocht op de Guadalquivir maakte, heeft de kleine dorpen opgemerkt, welke, als eene voorhoede der oude en edele stad Sevilla, zich aan zijn oog vertoonen, en wel, stroom afwaarts, op den regter, opwaarts, aan den linker oever der rivier.
Het eerste, dat den reiziger, die stroomopwaarts uit de haven vaart, ontmoet, is La Puerta, een groote, nauw bebouwde, schaduwlooze plaats, welke zich meer schijnt bezig te houden met zijne uitgestrekte akkers, dan met de rivier en de vaartuigen, welke deze doorklieven. Deze plek is een boer, die slopkousen draagt, en zijn hoed noch voor grandes, noch voor lords, noch voor vorsten, ja niet eens voor koningen afneemt, die hem vaak voorbij varen en met hun lorgnet bespieden 1).

{==642==} {>>pagina-aanduiding<<}

De tweede plaats, Coria, welke zich meer inbeeldt dan haar buurman, heeft de hellingen zijner heuvels met boomgaarden omzoomd. Zij is de Betis 1) zeer genegen en heeft haar een der stoombooten, welke de rivier bevaren, bezorgd en aan deze haren nederigen naam geschonken. De ‘Coriano’ heeft nu afwisselend met de ‘Theodosius’ en de ‘Traianus’ in de dienst voorzien, en daarom heeft een logische en stelselmatige germaan den eenvoudigen naamverwant van Coria steeds Coriolanus geheeten. Coria is trotsch op eene flinke drop-fabriek, waarvoor haar bodem het zoethout verschaft. Het is eene vrolijke plaats, verzot op stierengevechten.
Gelves, het derde plaatsje, trekt zich bescheiden van den druk bevaren stroom terug en strekt zich zonder aanmatiging, maar bevallig, amphitheatersgewijze aan de helling van een berg uit, op welks kruin, vereenigd en een enkel gebouw vormende, de kerk en het paleis der graven van Gelves, eigendom van het huis Alba, zich verheffen. Slechts kinderen, die hun kersmisspeelgoed maken, zijn in staat, huizen en hutten zoo onregelmatig en toch zoo schilderachtig te vervaardigen, als zij in dat plaatsje, het bevalligste van de vier, staan.
De laatste plek, San Juan de Alfarache, heeft ongetwijfeld de voorkeur, welke zij geniet, aan hare goede bouworde en de nabijheid der hoofdstad te danken, want in fraaije vergezigten, water en ligging haalt zij niet bij het stille en landelijke Gelves. Tusschen dat plaatsje en de rivier strekt zich eene groene weide uit, welke aan de gemeente en deels aan partikulieren behoort. Tusschen de weide, de vlakte vóór de kerk en het paleis liggen moestuinen langs de glooijing; doch daar groeijen meer boomen dan groenten in. Het dorp legert zich, zoo goed het kan, langs de beide zijden dier tuinen, vooral ter linker. Op den wijdsch klinkenden naam ‘paleis’ heeft het huis - dat eigenlijk geen paleis is - zedelijk aanspraak wegens het grande-wapen, waarmede het prijkt, en stoffelijk, omdat het onder de eenvoudige, kleine huizen, welke het omgeven, voor een paleis kan doorgaan. Dwars door de weide, welke de rivier bespoelt, loopt een voetpad, hetwelk La Puebla en Coria met de hoofdstad in verbinding brengt. Na de weide verlaten te hebben, loopt die weg langs eene kleine, afgezonderd liggende herberg, welke zoo lan-
{==643==} {>>pagina-aanduiding<<}
delijk is, dat zij een stroohoed draagt en meloen en oranjeappels in den reiszak heeft.
Deze eenvoudige vertelling begint op het liefelijke tijdstip, dat de zon niet meer verblindt, maar ook de duisternis niets nog verbergt of somber maakt. De zon was achter de bergen weggezonken en verdwenen achter de olijfboomen, die hun hoofd als met krullende lokken versieren en wier bescheiden omtrek zich op het schitterend gewaad, dat de koningin des lichts, als de sleep eens koninlijken purpermantels achter zich spreidt, afteekent. De rivier blies hare frissche koelte uit en de borst der levende wezens ademde die als een balsem in. Zij liet hare kleine, kabbelende golven langs de struiken van den oever glijden, als wilde zij zich met handen aan het land vastklemmen, om in de bekoorlijke streek uit te rusten en zich niet in de bittere onmetelijkheid der zee te verliezen. Zij straalde in den glans der maan, die zich langzamerhand verhief uit het niet, waarin de zon haar steeds wegdringt. Een schip met witte zeilen gleed zoo zwijgend over den gladden waterspiegel, dat men het eene schepping der verbeelding zou gehouden hebben, ware er niet eene heldere en vrolijke stem uit opgestegen, en ware de mijmering niet door een luiden en aangenamen lach tot de werkelijkheid teruggevoerd. De stem zong:

Neem, meisje, neem den koopren ring, 
Dien u een zeeman wijdt; 
Hij zij u 't beeld der huwelijksboot, 
Die u door 't leven glijdt. 

De werkman keerde vrolijk naar zijne haardstede, waar de zoete rust hem verbeidde. In de verte hoorde hij het geblaf van den wachthond, waaraan de afstand de ontbrekende liefelijkheid en de invallende nacht de welgevalligheid schonk, die elk bewijs van trouwe bescherming in zich bevat. Alle bloohartige schepselen vatten de een na den ander moed; de sterren naderden als op de teenen en namen hunne verhevene standplaats in; duizende insekten, die zich nu verborgen wisten voor de oogen der vijanden, aan wier vervolgingen zij overdag bloot stonden, spraken tot elkander als ondeugende kinderen: Nu is het onze tijd!’ Hierop begonnen de muggen met hunne wanluidende stemmen het brommen van den drijftol na te bootsen.

{==644==} {>>pagina-aanduiding<<}
Het duivelspaardje 1) gaf volmaakt het geluid terug, dat de staart van een vlieger maakt; de woudduiven kwamen, als arme drommels, die geen kleederen hebben, bij de eerste schemering te voorschijn, om in hunne schrale plunje te wandelen; de peinzende glimwormpjes staken als Diogenes hunne lantaarntjes aan, om een ‘mannetje’ te zoeken; de kikvorschen wedijverden met even veel moed als volharding tegen de onvermoeide krekels, die, als nieuwerwetsche Akteons 2), in het gras verborgen, het bad der niet zeer slanke nimfen bespiedden. De nachtegaal sloeg tusschen de takken enkele tonen aan, om zijne welluidende keel voor de hemelsche nachtgezangen te stemmen. De citroenbloesem liet uit hare kleine, reine kelk welkriekende geuren stroomen, die, vereenigd met den nachtegaal, de liefelijke lucht en het zachte licht der maan, dit eenvoudige landschap tot een dichterlijke paradijs maakten. En over al dat natuurschoon stortte de hooge toren der kerk zoet en plegtig zijn klokgeklep, dat tot het avondgebed riep, en de landbouwer, die zijn geloof nog rein als de lucht, welke hij inademde, bewaard had, ontblootte zijn hoofd en sprak tot God.
Op het reeds genoemde voetpad reed, van Sevilla komende, een man op zijn ezel, dien hij naar welgevallen met zijn afgemeten tred liet voortstappen, en slechts van tijd tot tijd toesprak met de woorden:
‘Kom, Papalina! Men zou zeggen, dat ge op eijeren loopt. Als we te laat komen, zal Aguedilla je uitschelden.’
De man liep naar de veertig en was gekleed als een welgestelde Andalusiër. Zijn gelaat was fraai en regelmatig, in zijn oogen las men opregtheid vermengd met lustige schalkschheid, en een innemende, gulle glimlach verried zijn goed hart. Sinds verscheidene jaren was hij weduwnaar, en leefde met zijne moeder en een dochtertje: de liefelijkste herinnering aan zijn huwelijk. Zoo had hem het lot tusschen de grijsheid en de jeugd geplaatst; hij steunde de eene even krachtig als de andere en wijdde

{==645==} {>>pagina-aanduiding<<}
aan beide met volmaakte zelfverloochening zijn leven, gelijk hij haar alle genegenheid zijner ziel geschonken had. Hij was op een fraai klein landgoed geboren, dat digt bij het dorp lag en waarvan zijn vader de opzigter was. Hij heette Simon Verde, en onze goede boer had, naar het volksgebruik, dien bijnaam verkregen. Hij won den kost met dagelijks eene lading zijner veldvruchten naar Sevilla te brengen en op de straat ten verkoop aan te bieden; tegelijkertijd verrigtte hij diensten als bode. Deze levenswijze, vereenigd met zijn opgeruimd, welwillend karakter, zijne spraakzame vrolijkheid en dienstvaardigheid, hadden hem overal bekend en bemind gemaakt, en er was niemand in zijn dorp of in de nabuurschap, die hem niet bij elke ontmoeting met hartelijke voorkomendheid toesprak.
‘Hé daar, Simon Verde! Zijt ge naar Gibraltar geweest, om er de oranje-appels uit uw tuin, die gij vandaag verkocht hebt, te halen?
Dit vroeg de Alcalde, die met den koornmeter voor de deur der kleine herberg zat, toen de ezelrijder daar aankwam.
‘Zeker, mijnheer, en hoe zou ik het ook anders aanleggen? Als ik oranje-appels uit Gelves geroepen had, zou niemand er een gekocht hebben. Dit kan ik u bewijzen. Verleden jaar kocht ik een lading eikels, en, om er rond voor uit te komen, Senor Alcalde, ze waren geen penning waard.’
‘Daar had men u zeker meê beet genomen?’
‘Dat juist niet; maar ik kocht ze uit medelijden van een boer uit het gebergte, die haast had om naar huis te gaan,’
‘Dat is altijd zoo uwe gewoonte, Simon Verde; zeide de koornmeter. Gij hebt met heel de wereld medelijden.
‘Wat zal ik u zeggen? Het is nu eenmaal mijn zwak, dat ik niemand in den nood kan zien: dat doet mij zeer. Wie klaagt, maakt mijn hart week, en wie weent, brengt mij geheel van streek. Maar keeren wij tot mijne geschiedenis terug, want geen vertelsel is eigenlijk slecht, als men slechts goed de waarheid zegt. Zoo als ik dan zeide, ik ventte mijne eikels, maar de gansche, lieve dag verstreek, zonder dat ik er één verkocht. De avond kwam en ik had mijne volle lading nog, zonder te weten, wat er mede te beginnen - ten minste zoo ik niet wilde doen als die man, die zijne schoonmoeder verkocht: hij gaf haar om niet weg. - Toen kwam het bij mij op om ‘eikels uit Gibraltar!’ te roepen.

{==646==} {>>pagina-aanduiding<<}

De beide toehoorders braken in een gelijktijdig lagchen los.
‘De hemel beware ons! riep de Alcalde; weet ge dan niet, dat Gibraltar niets anders is, dan een hoop steenen op eene rots?
Dat weet ik heel goed en evenzeer, dat daar niet meer boomen en struiken groeien, als kruidnagels in bloemkorven. Maar juist daarom deed ik het, en de aandacht werd er zoozeer door gewekt, dat ik in een oogenblik al mijne eikels van de hand deed.
“Staat uwe tarwe goed, Simon?” vroeg de koornmeter.
Hoe zou die goed staan? Ik heb ze niet op den regten tijd kunnen zaaien, en wie zijne late tarwe nog zwaar van halmen ziet, mag wel van geluk spreken. Daarom luidt ook het spreekwoord: Waarheen, o, vriend! zoo vlug? Ik zoek den vroegen morgen. Dien vindt ge in stroo noch koorn terug. De herfst moet voor het zaaien zorgen.’
‘Dat is de zuivere waarheid en daarom zegt het spreekwoord: Wie in April zaait, dien had zijne moeder in het geheel niet moeten ter wereld brengen; en wie in Mei zaait, noch moeten voortbrengen noch moeten zogen. Maar wees onbezorgd, Simon, gij zult nog heel wat oogsten, het jaar is goed. Het is een weertje voor de tarwe alsof het er expres voor gemaakt was, om ze door hare eigene zwaarte te doen uitvallen, zonder dat de dorschvlegel er toe dwingt. Februarij heeft zich als een veldheer gedragen.’
‘Inderdaad. Maar die Mei schijnt ons met hare Oosten winden echte hondsdagen te brengen. Drommelsche wind! Wist ik, uit welk gat hij waait, ik zou het toemetselen.’
‘En ik zeg u, Simon, sprak de koornmeter, dat dit jaar een der vette koeien van Farao wordt, en geenszins een hongerjaar, waarin men het brood tegen geld opweegt.’
‘Onze Lieve Heer beware ons! riep Simon Verde uit; dat wij mevrouw Paca 1) weder te zien krijgen, want:

Dona Paca blijft ons lang in het hoofd, 
Dewijl zij de maag van brood berooft. 

Simon, ik wil uwe hoeve met den oogst in den halm koopen, zeide de Alcalde. Ik bied u twee duizend realen.’

{==647==} {>>pagina-aanduiding<<}

‘Hij kost mij meer! mijnheer,’ zeide Simon.
Na wat over en weder praten, waarbij de koornmeter den Alcalde uit pluimstrijkerij ondersteunde, werd het land voor drie duizend realen verkocht. Dit was voor Simon Verde een zeer schadelijke handel.
‘Nu, daar hebt ge uwe hoeve verkocht en kunt vrijelijk lagchen, als de oostenwind zich, ouder gewoonte, een deel van den oogst toeëigent!’ zeide de waard, een jonge, zachtaardige Goliath, dien de eerste kleine David de beste zedelijk over de huizen kon werpen. Zijne moeder, die een gelijk soort van mensch was, noemde hem, sinds zijne geboorte ‘mijn kind’, en dezen slecht gekozen bijnaam verloor hij nooit.
‘Oom Simon, voer de waard voort; het water stroomt u toe, zelfs waar in het geheel geen bron is, en gij bezit meer wetenschap dan een oude soldaat.
Nu ik ben waarlijk geen blok met een paar oogen, gelijk gij, Joachim, mijn kind; antwoordde Simon Verde; en op den langen duur loopt een windhond toch beter dan een bullenbijter. Intusschen weet ik niet, waar het aan ligt, maar met mijn geld gaat het als met dat van den koorknaap: met zingen komt het, en met zingen gaat het heen.’
‘Uwe eigene schuld, Simon Verde! riep de Alcalde; gij verdient een aardig stuivertje en zoudt u meer rust kunnen gunnen dan een koningspaard. Maar uw verwenscht goed hart bederft alles; gij kunt geen kommer zien en nooit neen zeggen. Gij zoudt slechts bij eene vrouw gepast hebben! Gij gelooft alles wat men u op de mouw spelt, en hoe vaak gij ook bij den neus genomen wordt, het maakt u geen zier wijzer.’
‘Indien wij elkander in deze wereld niet hielpen, mijnheer! wat zou er dan van de menschen worden?
Ieder zou zijn eigen baard scheren, gelijk het behoort. Gij hebt Nicolaas, den vrachtrijder, geld geleend om een os te koopen - heeft hij het u terugbetaald?’
‘Och, die os. is gestorven, en zou nu die ongeluksvogel voor eenen doode betalen?’
‘Gij hebt Matthias geld verschaft om zijn dak te herstellen, toen het ingestort was - heeft hij het u teruggegeven?’
‘Ik verstrekte het hem op krediet, mijnheer!’
‘Gij kunt dat geld, met de renten op den koop toe, gerust bij den dooden os rekenen.’

{==648==} {>>pagina-aanduiding<<}

‘Lieve hemel; mijnheer de Alcalde; gij verkondigt niets dan kwaad, evenals de doodsklok. Gelukkig, dat ik het geld niet gebruik om mij vet te mesten, en het dagelijks brood ons, Goddank, nog nooit ontbroken heeft.’
‘Maar gij hebt eene dochter, vriend!’
‘Die ik meer bemin dan mij zelve, want het kind verdient dit. Zij is zoo bekoorlijk, dat de zon haar benijdt; een hartje, als hadden de bijen het haar uit bloemen gemaakt; en een verstand, als of eene bezadigde vrouw in haar lichaampje stak. Maar uit liefde tot haar wil ik geen vrek en inhalige worden. De hebzuchtigen en gierigaards verontschuldigen zich altijd met hunne kinderen; want die lieden gevoelen, dat zij eene verschooning behoeven. Ik ken vrij wat menschen, die hunnen kinderen steeds de les lezen, als het er op aankomt, eene kleinigheid te schenken, en die toch, als ze konden, hun have en goed mede in de kist namen en de kinderen teleurgesteld achterlieten. Gij wildet het weinige, dat Juan Martin, de veldwachter, bezat, wegens belasting in beslag nemen. Ik ontmoette den armen sukkel, die zeer bedrukt was, en gaf hem de opbrengst mijner gansche lading oranje-appelen. Naar alle gedachten, zie ik die dertig realen nooit terug; maar niemand zal mij toch betwisten, dat ik, na den ongelukkige geholpen te hebben, mijne watersoep van avond met meer smaak gebruik, dan anders een gebraden haan.’
‘Ga maar voort met uw geld te verspillen, Simon Verde, zeide de Alcalde geërgerd en schimpend. Hij gevoelde zich gekrenkt door de vergenoegde uitdrukkingen van den uitmuntenden man. “Smijt het maar het venster uit! Gij zijt toch een man van geld!”
Ik, mijnheer? Alles behalve. Doch ik ben ook niemand iets schuldig: noch u, noch eenig ander mensch ter wereld.’
‘Bij u zal het altijd zijn: uit de hand, in den tand! sprak de koornmeter. Gij zult nooit een welgesteld mensch worden.’
‘Dat heb ik ook nimmer verlangd; want het is beter geen wenschen dan bezittingen te hebben. Wie veel bezit, is rijk; maar wie niets verlangt, is gelukkig.’ Onder het uitspreken der laatste woorden besteeg Simon Verde zijn ezel weder en zong; terwijl hij door de weide reed, met heldere en welluidende stem eene romance.

{==649==} {>>pagina-aanduiding<<}


Wie, vóór hij sterft, 
Zijn goedren deelt 
Wordt steeds veracht, 
En nooit gestreeld! 

riep hem de Alcalde ten afscheid toe.

II.

Van den aarden wal vóór het paleis valt de grond eenige ellen steil naar beneden. Tegen den achtermuur van dat terras was het huisje in den tuin van Simon Verde gebouwd. Het was fatsoenlijk en net, maar klein en had geen hof. Aangezien nu de Andalusiër bijna niets minder ontberen kan dan een voorhof, zoo werd dit zoo goed mogelijk vervangen door eene met dat doel effen gemaakte en gepleisterde ruimte vóór het huis. Dit werd van voren en aan de beide zijden, wegens de glooing van het terrein, door een muurwerk ondersteund, waaraan eenig latwerk bevestigd was, hetwelk zware wijngaardranken droeg. Dit heerlijke sieraad der arme woningen vormt een prachtig dak van frissche, bewegelijke pannen, welke zoo stevig vastzitten, dat slechts het geweld of de dood die van hare plaats rukt. Dit is het vaderlijke dak der armen, dat zich iedere lente van zelf vernieuwd en bestemd is om het licht te temperen, zonder het te verbergen; het brandende der zonnestralen weg te nemen, geenszins hare koestering; het begin van een stortregen luide aan te kondigen en zijne plassen terug te houden, terwijl de familie haar werk bijeenpakt en eene schuilplaats zoekt. De voortreffelijke beschermer vervult zijnen pligt, zonder daarvoor eene belooning van zijne beschermelingen te vorderen; niet eens besproeijing; en in den herfst reikt hij, als afscheidsgeschenk, den kinderen, die hem den geheelen zomer met hun gezang en hunne spelen verlustigd hebben, groote trossen zijner heerlijke vruchten toe. Dan geeft hij zijne nutteloos geworden bladen den wind prijs, hurkt ineen en slaapt als een mormeldier, na zich verdienstelijk te hebben gemaakt jegens zijnen bezitter, zonder dat men hem in zijne verdienstelijke loopbaan iets kan ten laste leggen, tenzij eene al te groote vertrouwelijkheid met de niet zeer beminnenswaardige wespen.

{==650==} {>>pagina-aanduiding<<}

Aan de andere zijde van den muur stond eene menigte bloemen, die hare hoofden tot in den grooten, groenen salon overneigden, als wilden zij schaduw zoeken of hare schoonheid ten toon spreiden: ook verschenen daar de hennen met hare kiekens, allerlei kluchten makende en zeer trotsch en bedrijvig in hare moederlijke waardigheid, voortdurend haar eentoonig ‘klok! klok!’ herhalend, dat zooveel wil zeggen als: ‘neem u in acht!’ omringd van het jonge broedsel, dat met ruwe scherpe stemmen antwoordt: ‘piep! piep!’ hetgeen beteekenen moet: ‘eten! eten!’ Hoeveel angst deze moederlijk gezinde vogels door het springen, schreeuwen en loopen van het kleine menschenkroost uitstaan, dat in de schaduw van het vermelde plafond van bladeren dartelt, kunnen slechts moeders zich voorstellen. Maar het is een feit, dat hennen met kiekens de kinderen met zeker angstig gevoel gadeslaan, gelijk, op veel grootere schaal, sommige lieden de stierengevechten.
In den tuin was eene groote vergadering van boomen, waarvan de oranje-boomen, als de oudsten en minst veranderlijken, den voorzittersstoel bekleedden. Maar de spreker die altijd het woord had was de olijfboom; zijne tegenpartij, de laurier, was in den vreedzamen hof niet tegenwoordig. De groente, die daar groeide zooals de lieve God dat wilde, was noch fijn noch malsch, maar weelderig en krachtig. En stonden koolen, als oliphanten zoo dik; biet zoohoog als giraffen; radijs als kaas; en boonen, die op drommedarissen geleken.
In den morgen van den dag, dat de lezer met Simon Verde kennis maakte, zag men onder de bebladerde veranda, vóór het huis van dien goeden man, een aantal kleine meisjes vergaderd. Al deze kleuters babbelden; alle bloemen om haar heen bloeiden; alle vogels, welke in de takken hunne woning hadden gevestigd, zongen. Aangezien de bloemen bijna een kring vormden, en de meisjes daar midden in waren, zoo boden zij een tafereel gelijk die Nederlandsche schilderijen of Fransche kopergravures, die eene groep geniën of kinderen in een bloemkrans voorstellen. Aan de huisdeur zat eene oude, zacht maar ernstig uitziende, zindelijk gekleede vrouw. Deze oude, te midden van zoovele kinderen, bloemen en vogels, stond, ofschoon door eene lange reeks van jaren van hen gescheiden, in de innigste betrekking tot hen, door hare eigene liefde en door hunne dankbaarheid. Zij was de grootmoeder der kinderen; de moeder der bloemen,

{==651==} {>>pagina-aanduiding<<}
die zij geplant had, en de voorzienigheid der vogels, die zij, welligt op Gods bevel, te eten gaf. De bejaarde vrouw was nog onverzwakt van geest; met haar ligchaam ging het minder goed: want zij hoorde moeilijk en zag nog slechter. Daarom, als zij den blik op het middelpunt der wijngaardranken wierp, dan verwarde zij kinderen en bloemen; en als zij luisterde, dan kon zij het vrolijke kweelen der vogels en het kinderlijk gesnap harer kleindochters niet van elkander onderscheiden.
‘De ooijevaar eet zijne broodsoep reeds,’ zeide een der kleinste meisjes.
‘Ja,’ antwoordde eene andere van dezelfde soort, die aan hare achtenswaardige lijvigheid den bijnaam van het ‘vleeschklompje’ te danken had; ‘de langbeen uit het Moorenland is er al.’
‘Die arme kikkers!’ zuchtte de eerste; ‘gisteren avond hebben zij zoo ontzettend gekwaakt, en het wijfje vroeg den vorsch: ‘Ranaque, is Picuaque gekomen? Ranaque antwoordde: ‘Picuaque is niet gekomen. Nu, als hij niet opgedaagd is, laat ons dan het Renicuicuage zingen! riepen alle meisjes.
‘Kinderen, gij verscheurt mij het trommelvlies! zeide de grootmoeder, in weerwil harer doofheid. Agueda, kind, gij zijt de oudste, zorg toch dat het wat ordelijker bij uw spelen toegaat. Speelt iets anders, of geeft elkaâr raadsels op, of vertelt het een of ander. Gij zijt nu toch reeds een half volwassen meisje, en desniettemin nog altijd als de moerasvogels, die zoo min ter zee als op het land deugen.’
De gehoorzame Agueda beval het kleine leger, dat onder haar gezag stond, te zwijgen en plaats te nemen. Ofschoon het kind geene schoonheid was, gelijk haar vader dacht, beviel zij toch zeer; een vrij algemeen voorregt der dochteren Eva's, vooral in de lente des levens. Zij was ligt bruin, had een klein gezigt, eene spitse, vooruitstekende kin en een smal voorhoofd, waarop het haar ver over gegroeid was; daarom droeg zij dit altijd teruggekamd, en hierdoor werden de slapen, die tot de wenkbraauwen reikten, zeer zigthaar. Het lagchen stond haar heel goed, want het bragt hagelwitte tanden te voorschijn en vormde twee kuiltjes in de wangen. Zij was tamelijk groot en bezat meer liefelijkheid dan deftigheid, meer bekoorlijks dan verleidelijks.
‘Marietje vleeschklomp, geef gij eens een raadsel op, zeide Agueda. Ik verwed er mijn neus onder, dat gij er geen kent. Gij zijt zoo dom.’

{==652==} {>>pagina-aanduiding<<}

Vleeschklompje was zeer gebelgd en antwoordde:
‘Zou ik geen raadsel weten? Wel meer dan drie, zelfs meer dan duizend! Gij zult het dadelijk hooren:

“'t Lacht, als het den berg verlaat; 
't Weent, wanneer 't bergopwaarts gaat.” 

Het rijtuig - gij weet dit dus niet?’
‘En weet gij, wat dit is, vroeg Agueda:

Eene oude moeder met een bogchel, 
Heeft een zoon, die netten maakt, 
Ook twee wonderschoone dochters, 
En een kleinkind, wel bespraakl.’ 

‘Dat is...dat is...tante Pilonga!
Onzin! Heeft tante Pilonga dan schoone dochters?
Nu, ik ken anders geen gebogchelde oude; ik geef het op.
Het is de wijngaard, kind, de wijngaard! Zij heeft ranken, druiven en een kleinkind, dat iemand in het hoofd stijgt: den wijn namelijk. Weet gij het nu?
Ik weet het en ik weet het niet, antwoordde vleeschklompje en riep terstond daarop uit: Och, hoor den koekoek eens, hij is in den tuin!’
‘Zeg: de koekoeken, sprak een ander kind; hoort ge niet, dat het twee stemmen zijn? De zoon zegt ‘koek’ en de vader laat er terstond ‘koek’ opvolgen.
‘De koekoek is de afschuwelijkste van alle vogels,’ zeide de grootmoeder, die, door het schelle geluid der kinderstemmen, aan het gesprek kon deelnemen. - ‘De schelm gaat naar het nest van de grasmusch, die een zeer kleine vogel is, vreet hare eijeren op en legt de zijne in de plaats. Als dan de grasmusch de eijeren uitgebroeid heeft, openen de kleinen hun grooten snavel, want het zijn veelvraten, en het arme vogeltje, dat hen voor hare kinderen houdt, kwelt zich dood om de begeerige voedstertelgen op te kweeken.
‘Vader zegt, voegde Agueda er bij, dat er nog een andere zeer booze en zeer sluwe vogel is, namelijk de roerdomp. De vossen maken altijd jagt op hem, om hem op te eten, want hij smaakt hun lekkerder dan suikerbrood. Eens nu zeide de roerdomp tot den vos, dat zijn vleesch eerst dan heerlijk smaakte

{==653==} {>>pagina-aanduiding<<}
wanneer men van te voren gezegd had: ik heb een roerdomp gegeten.’ De vos deed dit dan ook, toen hij den vogel kort daarop ving. De roerdomp maakte gebruik van de gelegenheid, dat de vos den mond opende om te zeggen: ‘ik heb een roerdomp gegeten’, vloog ijlings heen en riep den bedrogene toe: ‘Een anderen roerdomp, niet mij.’
‘Zie!’ zeide eene der toehoorderessen, toen zij eene witte kapel op eene rozenstruik zag zitten en eene groote vlieg om haar heen gonzen; ‘zie de witte kapel eens, zij brengt boodschappen bij de heilige Maagd, en er is een groote vlieg, die doet ze voor den duivel.’
De kinderen liepen achter de vlieg en riepen allen tegelijker tijd:
‘Vlieg, zeg den duivel, dat hij naar de Mooren in Barbarije gaat, en maar niet hierheen verdwaalt.’
‘Vlieg, zeg den duivel, dat hij zich wacht om in de kerk van den Heiligen Michael te komen, die zoo goed met hem zal weten om te springen.’
‘Vlieg, riep Marietje, zeg den duivel, dat mijne moeder Anna mij een kruis van brem om den hals gehangen heeft, om mij voor hem en voor de belroos te bewaren.’
‘En welke boodschap hebt gij de witte kapel voor de Heilige Maagd mede te geven, Marietje? vroeg Agueda.
Marietje naderde de kapel op de teenen en sprak zeer zacht om haar niet te verjagen:
“Kapel, mijne hartelijke groeten aan Onze Lieve Vrouw!”
“O, wat een dom kind! Dat zegt men niet.”
“Wat dan?”
Men zegt: kapel, verzoek voor ons aan de Heilige Maagd, wat in de litanie staat: ora pro nobis’ 1).
En als had de kapel die boodschap en bede, welke niets zeide en toch zoo vol beteekenis was, verstaan, als had zij die gebrekkige woorden en dat zuivere en eenvoudige geloof begrepen, verhief zij zich op hare witte vleugelen en verloor zich in de lucht, gelijk een zoete geur of zachte toon.
De meisjes, die arm waren, aten allen daar en toen de avond viel zeide de oudste: ‘Zie, nu gaat de zon onder.’
‘En ik ga ook, want nu komt vader.’
‘Ik ook!’ voegde eene derde er bij.

{==654==} {>>pagina-aanduiding<<}

‘En ik!...en ik!...riepen allen. Goeden nacht, moeder Anna!’
En de opgeruimde, kleine schaar vertrok en zong, toen zij de maan als het ware op haar zag neder kijken:

‘Maantje, zoo hel! 
Goede gezel! 
Grijp in uw tasch 
En geef ons ras 
Een penning in 't uur 
Voor zwavelstokken en vuur.’ 

Een der vele verlichtingsmiddelen onzer eeuw - de lucifer - heeft dezer kinderlijke bede aan de maan hare gepastheid en beteekenis ontnomen, en weldra zal de herinnering aan dit eentoonige, maar toch zeer liefelijk uitgevoerde koorgezang aan Luna nog slechts in deze bladzijden te vinden zijn.
De zwavelstokken, die bleeke en dunne sultanen, die op haren zachten divan van zwam nederliggen en slechts door de vereenigde pogingen van staal en steen leven ontvangen, die blanke Vestalen van den huiselijken haard hebben het moeten gedoogen, dat de heerschappij haar ontrukt werd door een heirleger van dwergachtige, vluchtige, republikeinsche phoshoorhoutjes, die met hare bloedroode mutsen, en, wegens hare ongegeneerdheid, met hare verbinding tot de geheime genootschappen zich overal ingedrongen hebben. Wij echter - wij die het ongeluk ons hof maken - blijven getrouw aan de onttroonde sultanen, waarmede, volgens de kinder-traditie, de maan het huis moet voorzien. Uit die traditie blijkt, dat de kinderen - die veel weten en met groot beleid de spraakleer verbeteren - ontdekt hebben, dat het licht der zwavelstokken niet het roode licht der zon, maar het witgeele der maan is.
Wij raden den wijsgeeren, over vraagstukken, welke hun te hoog zijn, van tijd tot tijd inlichting bij de kinderen te vragen; want deze kennen vele geheimen, waarvan onze wijzen zelven niets weten. Wie deelt hun die mede? Zij zeggen het niet. Wij weten niet, of het een kind is, dat zij in den slaap toelagchen of een vogeltje, dat de ouders in een slecht blaadje zetten, door het hun voor hun aanklager uittegeven - maar de kinderen gelooven het niet, en zoo worden de lasteraars gestraft. Is het de lucht, als zij de kinderen kust? Zijn het de bloemen, wanneer zij die streelen? Is 't het water, wanneer het voor de sla-
{==655==} {>>pagina-aanduiding<<}
gen, welke zij het toebrengen, als zij er zich in baden, hunne gezigtjes met vloeijende diamanten besprengt? Of ligt in hun oog iets goddelijks, hetwelk hun gezigt tot het onbekende doet doordringen, zoo lang zij onschuldig zijn? Genoeg, zij weten dingen, welke niemand hun geleerd heeft, en het wiskunstig vernuft niet verklaren kan. Dingen, waarvoor de dichter, die met de schoone hemelgave - de geloovige poëzy - de onschuld des gemoeds bewaart, diep gevoel heeft, maar waarmede de materiële mensch spot; want deze wil op den bodem geen bloemen of iets onnuttigs of doelloos, want hij eischt, dat de gansche akker omgeploegd en, na het ploegen, bepoot wordt met...aardappelen.
Laat ons tot het verhaal terugkeeren, want men maakt ons die afwijkingen tot verwijt. Vertellen! vertellen! Geploegd en aardappelen gepoot! De uitwijdingen zijn overtollig, want ook in de letteren zien materialisten uitweidingen! 't Is wat schoons! Het proza wordt er door geërgerd, het verhaal komt er tegen in opstand, het vers roept: Overweldiging! de tijd eischt streng rekenschap, het belang heeft met die vreemde planten niets te maken en de opmerkzaamheid verklaart: dat zij niet meer als een domkop in de dwaling wil omwandelen, maar spoorwegen verlangt, om op de hoogte van den vooruitgang des tijds te blijven, Schoenmaker, blijf bij uwe leest! 1)
‘God zij geloofd! riep Simon, toen hij van de makke Popalina steeg, die zonder zijn stap te verhaasten, naar den stal ging, zoodra Simon hem van het zadel bevrijd had. “Uw zegen, moeder!” voegde hij er bij, de oude naderend.
En dien van God, mijn zoon. Hebt gij de oranje-appels verkocht?
Allen. En ik had er nog meer kunnen verkoopen. Maar ik breng geen penning mede, moeder.
Man! God sta mij bij! Wat hebt gij dan met uw geld uitgevoerd?
Ik heb het den wachter op de hoeve naast mijn veld geleend.

{==656==} {>>pagina-aanduiding<<}
Ik ontmoette hem in groote verslagenheid, want die Judasziel van een Alcalde wilde zijn goed in beslag doen nemen, wegens de belasting. Is het niet den hemel geklaagd, dat de ongelukkige die geen brood te eten heeft, belasting moet betalen?’
‘Maar weet gij dan niet, dat wij nog schuld hebben bij den bakker?’
‘Die zal ons niet manen, moeder. Hij weet wel, dat zijn geld goed is. Wel, moeder, wat hebt gij een eng keelgat, ge zoudt zoo in een oogenblik stikken! Lieve hemel!’
‘En gij weet, beste zoon, dat de veldwachter Juan Martin nog meer schulden heeft, dan het lijden van Christus geheimen, en dat uwe beurs door dat geld nooit meer bezwaard zal worden.’
‘Dat weet ik, moeder; maar wat moest ik doen? Uit dankbaarheid zal hij zorgvuldig mijn hof bewerken, en gij weet het: een reaal, die honderd realen bewaakt, is eene goede reaal.’
‘Wat den Alcalde betreft, zeide de oude, hardvochtiger mensch ken ik niet. Denk eens aan! zijn gemoed koelen aan Juan Martin, die de oom zijner vrouw is!’
‘In den Alcalde, hernam Simon, op zijne aderen wijzende, deugt dat niet, wat hierin vloeit, en sinds hij zijn ambtsstaf voert, is hij een Don Pedro de Palo van de taaiste soort geworden. Heb ik hem niet onlangs, toen hij van zijn zoon Julianus sprak, hooren zeggen: “De jongen bemint het geld niet, en dat is de slechtste eigenschap welke hij hebben kan.”
Wat, Simon! riep de oude verbaasd, heeft hij zulke ketterij opgedischt?’
‘Met deze mijne ooren, die eenmaal in de aarde vergaan zullen, heb ik het gehoord, moeder!’ antwoordde Simon; terwijl hij zich in de heftigheid zijner gebaren en in het vuur zijner verbolgenheid barbaarsch aan de ooren trok.
‘Naarmate hij rijker werd, is hij hardvochtiger en gieriger geworden, zeide de goede oude; deze ondeugd is slechter dan eenige andere; want zij versteent het hart en slaat hare klaauwen steeds verder uit, gelijk de kreeft. Mijn vader vertelde, dat eens een rijk man zijne vier dochters uitgehuwd en ieder eene aanzienlijke som gelds mede gegeven had. Een jaar later bezocht hij haar.
Hoe gaat het? vroeg hij aan de eerste.
Vader, zeide zij, sinds mijn man het geld gekregen heeft, is

{==657==} {>>pagina-aanduiding<<}
hij een speler geworden. Hij bekommert zich niet meer om mij en verspeelt alles.’
‘Stel u gerust en wees daarover niet bekommerd’, antwoordde de vader. ‘Als het geld op is, zal hij moeten werken; dan is het uit met de kaarten en gij zult gelukkig zijn.’ Hierop ging hij tot zijne tweede dochter, die hem, op de zelfde vraag, schreiend antwoordde, dat haar man zeer verliefd was en al zijn geld aan vrouwen verspilde.
‘Wees daarover maar niet bezorgd, zeide de vader; als de beurs ledig is, zal hij aan den arbeid moeten, dan is het met de vrouwen gedaan, en gij zult gelukkig zijn.’
De derde beklaagde zich, dat haar man een drinker was en zijn leven in de herberg doorbragt.
‘Trek u dat maar niet aan, sprak de vader; als de penningen gevlogen zijn, zal hij de handen uit de mouw moeten steken en gij zult gelukkig zijn.’
De vierde beklaagde zich, op de zelfde vraag, over de gierigheid van haren man, die haar geen cent gaf en half liet verhongeren.
‘Ach, mijn arm kind! riep de vader uit, terwijl hij haar in zijne armen sloot; dochter mijns harten! voor uwe ellende zie ik, helaas, geen eindpaal!’
‘En daaruit ziet men duidelijk, voer moeder Anna voort; dat de gierigheid het snoodste kwaad is, want het is eene ondeugd der ziel. En daarom hebt gij wel gedaan, mijn zoon, dat gij den armen verdrukte bijstond. Al verliest gij het ook hier beneden, hier boven zult gij het wedervinden. En het is beter schatten te verzamelen voor de eeuwigheid, dan voor die paar dagen van ons leven op deze wereld.’
‘Die roover Alcalde verdient waarlijk niet, dat hij zulk een zoon heeft; sprak Simon; - Juliaan is een der beste jongens van het dorp, zoo ordelijk, zoo naauwgezet en fijner dan de letter L.’
‘Hij aardt naar zijn moeder, die eene door en door goede ziel was. Door het geduld, dat zij met haren man had, heeft zij zich de eeuwigheid gekocht.’
Sinds Simon binnengetreden was, had hij onophoudelijk omgezien, als zocht hij iets.
‘Moeder, vroeg hij thans; waar is het kind? Ik heb het in het geheel nog niet gezien?’
‘Zij naait een overhemd voor u met eene gestikte borst. Maar zij wil niet, dat gij er iets van weet, voor zij er mede gereed is.’

{==658==} {>>pagina-aanduiding<<}

‘Agueda! Aguedilla! riep de vader; waar zit ge toch, dat ik u niet zie!’
Toen sprong, huppelend als een eekhoorntje, het meisje tusschen de bloemen te voorschijn, haren vader tegemoet. Doch in dit oogenblik trad Juliaan, de zoon van den Alcalde, met eenen geldzak in de hand, binnen. Hij was een flinke knaap van achttien jaar, met beschaafde manieren, vrijmoedig optredend, zonder aanmatiging, met een zachten en bescheiden, maar vasten en bezadigden blik.
‘Hier zijn de drie duizend realen voor uw hof met den oogst,’ sprak hij tot Simon Verde.
‘Zoon, hebt gij den hof verkocht!’ riep de oude ontsteld uit.
‘Gij hadt het niet moeten weten, moeder! Maar het is nu zoo! Dewijl gij het dan toch hoort, wil ik u zeggen, dat ik hem verkocht heb, want gelijk het spreekwoord zegt: een vogel in de hand is beter dan tien in de lucht 1)!’
‘Gij deedt verkeerd met den hof te verkoopen, oom Simon; zeide de jongman; want hij is meer waard dan gij er voor gekregen hebt, en het is een goed jaar. Dat heb ik mijn vader ook gezegd. Toen ik het hoorde, speet het mij meer, dan wanneer wij bij den koop verloren hadden.’
‘De hemel sta ons bij, mijn zoon, sprak de grijze. Ons brood voor het gansche jaar!’
‘Maar wat is er aan te doen? Gedane zaken nemen geen keer, moeder. Neem de drie duizend realen, en wij zullen er in den oogsttijd koorn voor koopen. Uw vader heeft mij in het net gelokt, Juliaan, en de koornmeter is als de wijn: hij helpt den duivel. Maar het zij zoo! Het is beter bedrogen te worden dan te bedriegen.’ De moeder ging heen en sloot het geld weg.
‘Tel het na, zeide Juliaan tot Simon, die daaraan niet gedacht had. Wie op den juisten tijd uitkijkt, spaart zich later onaangenaamheid.’
Simon volgde zijne moeder.

{==659==} {>>pagina-aanduiding<<}

‘Agueda, wilt gij mij die anjelier geven?’ vroeg Juliaan aan de kleine, toen zij alleen waren.
‘Neen.’
‘Wat wilt gij er dan mede doen?’
‘Op mijn japon spelden; kijk!’
‘Wien wilt ge daarmede behagen?’
‘Mijn lieven vader.’
‘En ook mij?’
‘Daarom bekreun ik mij niet erg.’
Agueda maakte een bekoorlijk gebaar van verachtende onverschilligheid, waarbij het kind reeds in de jonkvrouw verdween, gelijk de knop, die zich opent, in de roos.
‘Reeds koel?’ zeide Juliaan, ‘zooveel te beter, want men pleegt te zeggen:

Bruin moet de bodem zijn, 
Die de anjelier wil dragen; 
Bruin en koel de vrouw, wil zij 
Steeds den man behagen.’ 

‘Geeft ge mij de anjelier?’
‘De anjelier? Zij is de schoonste van den ganschen ruiker! riep Agueda uit. Volstrekt niet! Ik gaf nog eer mijn hart weg!’
‘Nu, geef mij dát dan, en behoud de anjelier.’
‘Geen van beide;’ antwoordde Agueda.
‘Wilt ge soms non worden?’
‘Daaraan heb ik nog niet gedacht, verstaat ge? Voor 's hands wil ik noch van kloosters, noch van jongelingen, die zich opdringen, iets weten.’
‘Wat wilt gij dan?’
‘De anjelier!’ riep Agueda en liep ijlings in huis.


{==660==} {>>pagina-aanduiding<<}

III.

Den volgenden ochtend toog Simon, met zijne onafscheidelijke gezellin, de goede Papalina, op weg naar een digt bijzijnd landgoed om gedroogde olijven in te koopen en die vervolgens weder aan den man te brengen.
Door de snelle weêrsverandering in het voorjaar was de hemel dien morgen zeer somber, en de wolken zonden, als wegwijzers voor degenen, die haar volgen zouden, dikke droppels neder, welke de aarde begeerig inzoog en daardoor eene weldoende aardlucht verspreidde, die velen gaarne inademen. Bij het nedervallen op de boomen kletterden de droppels welluidend, als wilden zij door een vrolijk concert der natuur vermelden, dat het gewenschte uur van haar heilzaam bad gekomen was. Op den effen spiegel der rivier vormden zij ligte en bewegende kringen, gelijk den glimlach, waarmede het water der aarde dat des hemels verwelkomde. De vogels tjilpten vragend tot elkander, als wilden zij onderling raadplegen, of zij voor den zachten regen zouden vlugten of niet. De kikvorschen, zeer in hun schik met den regen, sprongen, kwaakten en raasden als beschonkenen in eene kroeg, en eveneens stelden zich de kleine jongens aan, die op hun weg naar de school zongen:

Heilige Anna 
Grootmoeder des Heeren 
Wil door den regen 
Het koorn vermeeren! 

En de kleine meisjes, een doekje om het hoofd gebonden, insgelijks naar school gaande, zongen:

Zend, Vader, zuiver water neder 
Zonder bliksem- en donder-weder! 

‘Als ik den hof niet verkocht had,’ mompelde Simon bij zichzelven, ‘dan zou de oostenwind heden nog niet opgeheuden hebben te razen. Ik heb hem verkocht en nu regent het. Maar zoo is het: als het geluk iemand niet dienen wil, dan gaat hij naar het gebergte om hout te zoeken en vindt konijnen; maar gaat hij uit om konijnen, dan vindt hij hout.’

{==661==} {>>pagina-aanduiding<<}

Simon ging thans door de digte olijfboschjes, die zich een eind ver achter het dorp uitstrekten, en vervolgens, langs een digt wilgenbosch, in een eng dal, dat door het water eener schrale en vaak uitgedroogde bron besproeid werd.
Terwijl hij zoo voortstapte, mijmerde hij er over, hoe dwaas het van hem geweest was, dat hij zich had laten bepraten om zijn akker te verkoopen, en somtijds zeide hij luid:
‘Hoe het zij, het is niet meer te veranderen. In deze wereld zullen er altijd menschen zijn, die lagchen, en anderen, die weenen. Wat klauwen heeft die Alcalde! Heilige Maagd! Zijne hebzucht is gelijk Gods barmhartigheid.....grenzenloos.
Hij was zoo verdiept in zijne gedachten, dat slechts eene buitengewone en zeldzame gebeurtenis hem er aan ontrukken kon. Eensklaps stak Papalina, zonder haren tred te verhaasten, hare beide groote ooren op - die, dewijl zij sinds jaren verlamd waren, er als treurwilgen uitzagen - en staarde naar het wilgenbosch. Simon volgde met zijne oogen de zelfde rigting en zag en hoorde beweging en geritsel in het bosch. Gelijk alle landlieden met iedere soort van gevaar sinds zijne jeugd vertrouwd, was ook hij een man die geene vrees kende, maar tevens niet onvoorzigtig. Daarom bleef hij, zonder zich schrik aan te jagen, op den uitkijk. ‘Een stier, dacht hij, is het niet, want die zou meer leven maken; een vos of een wolf ook niet, want die zou men niet bespeuren. Het is een dier op twee beenen, en als het zich verbergt, zal het daartoe zijne reden hebben en die gaan mij niet aan. Het zal zeker een of andere Zigeuner zijn, die wilgentakken wil stelen. Naauwlijks had hij die opmerking gemaakt of een mensch van woest uiterlijk kwam uit het bosch te voorschijn en trad regtstreeks tot hem.
‘Ik heb geen geweer, dus.....wat ik heb, is verloren,’ dacht Simon, en bleef rustig staan.
‘God zegene u, goede man!’ zeide de onbekende.
‘Insgelijks, vriend!’ antwoordde Simon Verde. ‘Wat hebt ge? Waarmede kan ik u van dienst zijn?’
‘Gij kunt mij redden.’
‘Ik? Wat bedoelt ge?’
‘Ik word vervolgd, en wanneer men mij vangt, word ik op de plaats doodgeschoten.’
‘Drommels, vriend!....En gij hebt ongetwijfeld goede papieren bij u!’

{==662==} {>>pagina-aanduiding<<}

‘Ik heb niets bij mij dan mijne verdienste. Begrepen? Mijn misdrijf bestaat daarin, dat ik voor den regtmatigen koning Karel V gestreden heb.’
‘Dus ge zijt een oproerling?’
‘Zoo noemen de verraders ons.’
‘Hoor eens, heerschap!’ zeide Simon, een scherp onderzoekenden blik op den vreemdeling werpende, ‘het komt mij voor, dat het Don Carlos van Bourbon niet zeer aangenaam zal zijn, dat de eerste de beste, wien dat in het hoofd komt, zijn naam tot uithangbord gebruikt. Waarom gaat gij niet, gelijk de anderen, in de provinciën om man tegen man te vechten?’
‘Wij zijn hier om volk te werven.’
‘En geld en paarden tevens. Neem mij niet kwalijk, mijnheer, ik ben een vreedzaam burger en huisvader en kan mij met geen verdachte dingen inlaten.’
‘Geef mij dan ten minste een stuk brood!’ vroeg de man, wiens gelaat uitgeteerd was van honger. ‘Sedert twee dagen schuil ik in dit bosch en heb niets gegeten.’
Simons trekken teekenden terstond het diepste medelijden.
‘Heer in den hemel! riep hij, waarom dit niet dadelijk gezegd? En nu heb ik geen brood bij mij! Maar wacht een weinig; ik ben in een omzien weder hier.’
En voor de onbekende het nog had kunnen beletten, was Simon verdwenen, hem tegenover Papalina latende, die zich om de staatkunde niet bekommerde, en daarom zijne verklaring, dat hij een Carlist was, zoo min goed als slecht had opgenomen.
De vreemdeling stampte met geweld op den grond, bleef een oogenblik weifelen en zeide daarop: ‘Zou hij slechts voor mij weggeloopen zijn, of mij willen verklikken. Maar al ware dit zoo, waarheen zou ik mij wenden, daar alle wegen door ruiterij bezet zijn? Neen, zeide hij, na kort beraad; de landbewoners zijn geen verklikkers. Hij is slechts uit vrees weggeloopen. Ik zal mij weder verbergen en dezen nacht eene wijkplaats zoeken.’
Naauwlijks was hij weder tusschen de hooge wilgen verscholen, of hij hoorde iemand sst! roepen. Behoedzaam keek hij uit en zag Simon Verde met een brood in de hand, die aan den zoom van het bosch kwam aanloopen, terwijl hij riep:
‘Hé, vriend, hé! Waar drommel zit gij dan? Hier is brood. Hé, vriend!’

{==663==} {>>pagina-aanduiding<<}

De vervolgde kwam terstond uit zijn schuilhoek en viel gretig op het brood aan, terwijl hij zeide:
‘God vergelde het u! Gij hebt een groot werk van barmhartigheid verrigt.’
‘Nu, man!’ hervatte Simon Verde, ‘wie zou dan eenen hongerige niet te eten geven? Zeg mij dat eens! Twee dingen heeft de zoon mijns vaders nooit gekend: vrees en honger. Maar ik kan mij toch voorstellen wát honger is.’
‘Nu - voer de vreemdeling voort - bedenk dan eens, wat het is, als een wild dier vervolgd te worden en geen plek te hebben, waar men zijn hoofd rustig kan nederleggen. Daarbij in een vreemd land te zijn, waar men stellig weet, dat iemand, als ik, wanneer hij gevangen genomen wordt, een kind des doods is.’
‘Ja, ja, dat kan ik mij levendig voorstellen,’ zeide Simon Verde, die, als iedere medelijdende ziel welke aanvangt met een goed werk en de zaligheid gevoelt, die het als een zoete geur met zich voert, begeerig was het de kroon op te zetten, maar hier toe het middel niet vond. - ‘Na eenige dagen, voer de vreemdeling voort, zou ik kunnen ontsnappen; nu echter is men ons op de hielen, en de wegen zijn zoo bezet, dat er zelfs geen vogel door kan.’
‘Welnu, waar gij twee dagen zijt verborgen geweest, blijf daar nog twee andere,’ opperde Simon, ‘ik zal u broodbrengen, gelijk de raaf het den heiligen Paulus, den eersten kluizenaar bragt.’
‘En zoudt gij denken, dat ik hier veilig was? Het olijven-bosch zal van het eene eind tot het andere doorzocht worden, en ik zit daarin als in eene kooi. Indien gij mij een paar dagen in uw huis wildet bergen, zou ik gered zijn, want daar zullen zij mij niet zoeken.’
‘Als dit bekend werd zou men mij een heler noemen, en het zou mij kwalijk bekomen.’
‘En hoe zou dat bekend raken? Is het dan die vele andere keeren bekend geworden, toen medelijdende zielen mij eene schuilplaats verleend hebben? Was ik maar in het gebergte! daar zijn de menschen niet zoo bang, als het er op aan komt, eenen verdediger van den wettigen koning te redden.’
‘Blijf mij met met wettigen koning van het lijf; men maakt mij niets wijs. Daarvan is thans geen sprake, wel van het redden eens naasten. En dát wil ik doen, dát zal ik! Want als men u gevangen nam en naar de andere wereld zond, zou ik er mijn

{==664==} {>>pagina-aanduiding<<}
gansche leven wroeging over gevoelen. Ik besef volkomen, dat ge hier niet kunt blijven. Bovendien zoudt gij bij zulk weder in dezen modderpoel, waar water onder en water boven is, een kikvorsch moeten zijn om het uit te houden. Kom heden avond, als de Angelus geluid heeft, achter de kerk van het dorp, dat bij de olijvenhaag ligt. Op dat oogenblik waken daar slechts de hanen en de verliefden, en gij kunt onopgemerkt mijn huis binnen treden. Maar....zult gij na verloop van twee dagen vertrekken?’
‘Bij dit teeken!’ antwoordde de vreemdeling, en maakte het teeken des kruises.
‘Nu dan....afgesproken! zeide Simon. Het ga u verder goed!’
Simon riep Papalina, die zich uit bescheidenheid verwijderd had en tot tijdverdrijf eenige distels plukte van die soort, welke tot belooning, den naam van hun geslacht dragen 1). Hij ging weder op weg en vermeed zorgvuldig dat men hem op de naburige hoeve, waar hij het brood gehaald had, zag.
Simon keerde naar huis terug, ruimde een hoenderhok, hetwelk daar achter stond, op en reinigde dit, daarna nam hij nevens zijne moeder plaats en zeide, met zijn naar gewoonte lagchend gelaat:
‘Moeder, wij krijgen dezen nacht een gast.’
‘Wat! riep de grijze verrast uit. Wie kan dat zijn? Waarschijnlijk een uwer beste vrienden?’
‘Neen, moeder! de hemel beware mij, dat het een onzer vrienden zou zijn! Het is een oproerling, moeder, een van dat volkje, hetwelk volstrekt niet deugt. Men is hem digt op de hielen, en als hij gevat wordt, dan zal men hem in een oogenblik zonder biecht het leven benemen. En dat is verschrikkelijk.’
‘In 's hemels naam, mijn zoon, wat begint gij? Als zij hem ontdekken, dan wordt gij ook beschuldigd en God weet, wat er dan nog gebeurt. In het gunstigste geval, verliest gij alles wat gij bezit.’
‘Gij hebt gelijk, moeder, en ik heb vooraf overwogen. Maar toen ik den man vond, was hij half verhongerd, uitgeput en in den grootsten nood. Hij zeide mij, dat hij geen toevlugtsoord had. Dit maakte mij weemoedig; wat moest ik doen? De hemel weet, dat het eene ongelukkige ontmoeting was. Wanneer ik echter ooit van iets berouw zal moeten hebben, dan is het beter tot

{==665==} {>>pagina-aanduiding<<}
een hulpeloozen “ja” gezegd, dan hem den rug toegekeerd te hebben, zonder hem voor mijnen naasten te erkennen, gelijk God beveelt.’
‘Gij hebt gelijk, mijn zoon! Doe wel en vraag niet aan wien,’ stemde de goede grijze toe.
Toen de nachtklok luidde verliet Simon zijn huis.
Een jongeling verborg zich, toen hij hem zag komen, achter een oranjeboom, en toen Simon uit den tuin trad, verschool een ander man zich in een hoek. Simon bespeurde hier niets van.
De jongeling was Juliaan, dien de anjelier en het meisje hier bragten. De andere was de Alcalde, die het heimelijk wegsluipen zijns zoons bemerkt had en hem nu wilde bespieden.
‘Wat mag Agueda's vader in dit uur nog buiten de deur brengen? Zou er iemand ziek zijn?’ dacht Juliaan.
‘Waar duivel gaat Simon Verde zoo laat nog op uit? Zeker niet op heel veel goeds!’ dacht de Alcalde.
Intusschen was Simon den weg naar de kerk en naar het paleis ingeslagen, welke beide eenzaam en zwijgend daar stonden en bij het ernstige en droeve licht der maan nog grootscher en statiger schenen. Hij kwam voor de kerkdeur, nam den hoed af en dacht: ‘Deze deur sluit zich nooit voor iemand, die er aanklopt!’
Hij kwam ter plaatse, waar hij den vreemdeling besteld had en vond dezen reeds wachten.
‘Welaan!’ zeide hij hem, ‘volg mij thans gelijk het oor den ketel, verlies mij niet uit het oog; maar blijf tevens op een behoorlijken afstand. Voorzigtigheid is de moeder der wijsheid.’
‘Ik vertrouw u,’ zeide de vlugteling, met gedempte stem. ‘Bedenk, dat ik mij zonder achterdocht aan u overgeve. Doe ik daar wel aan?’
‘Nu, mijn vriend, hoe zou ik dat weten? Zeg eens, zie ik er soms uit als een verrader? Overwoog ik niet, dat de vrees, welke u beheerscht, uw geest verwart, dan ware het met onze vriendschap reeds gedaan. Bij de Heilige Maagd van den wijnberg! men ziet wel, dat gij Simon Verde niet kent. Nu, vooruit! laat die slechte gedachten buiten mijn huis; want zij vinden er geen herberg.’
Simon rigtte zich naar zijne woning, waar weldra ook de vreemdeling aankwam.
‘Wie mag dat zijn?’ dacht Julianus, ‘hij zag er uit als de zoon van den rentmeester van Porsuna.’ Na kort gepeins mompelde

{==666==} {>>pagina-aanduiding<<}
hij: ‘Agueda is toch nog te jong, dan dat hare ouders er aan zouden denken, haar uit te huwen.’
‘Ik ken den mensch niet, daar steekt iets achter,’ dacht de Alcalde.
Simon bragt zijn gast in den schuilhoek, dien hij voor hem in gereedheid gebragt had, verwijderde zich en keerde kort daarna met een brood, eene worst, eenige oranje-appelen en eene kruik met water terug.
‘Thans, zeide hij, blijft gij hier verborgen en laat u geen enkel woord ontsnappen. Gij kunt rust nemen - want ik ben overtuigd, dat gij die behoeft - en slapen gelijk de Heilige Joannes: drie dagen lang.’
‘Welligt kan ik het u nog eenmaal vergelden,’ antwoordde de vreemdeling; ‘en wanneer wij mogten zegevieren, zooals in de bergen zou geweest zijn, wanneer er meer mannen van mijne soort geweest waren....’
‘Laat nu die snoeverij maar rusten,’ viel Simon zijn gast in de rede. ‘Ik verlang geen belooning, mijnheer; ik verlang niets anders dan u uit den nood te redden, en later....God behoede u! Ik ben arm, maar in mijn gansche leven heb ik nog niets uit eigenbelang gedaan.’
‘Gij zijt arm?’ vroeg de vlugteling. ‘Ik dacht, dat gij in goeden doen waart en geld bezat.’
‘Nu dan hebt gij den bal deerlijk misgeslagen, vriend: ik bezit niets dan dezen tuin. Ik had eenen akker, waaraan ik al mijne zorgen wijdde, en gisteren verleidde mij de duivel om hem te verkoopen. Ik liet mij bepraten door den Alcalde, die de bloedzuiger van het dorp is, en hij ontfutselde mij den akker voor een ellendige drie duizend realen, die nu mijn geheele vermogen uitmaken. Dat was eene ongeloofelijke domheid, niet waar? Maar gij moet weten, dat ik mij door ieder laat overhalen; dat gebrek heb ik sinds mijne geboorte gehad en ik zal het behouden zoo lang ik leef: een vos verliest wel zijn haar, geenszins zijne streken 1). Daarover intusschen bekommer ik mij niet, want hij is rijk, die geene wenschen te vervullen heeft; bovendien bezit

{==667==} {>>pagina-aanduiding<<}
ik, zoo al geen geld, dan toch eene moeder, die de schatten van Peru, en eene dochter, die een keizerrijk waard is.’
Terwijl dit gesprek plaats vond, was Agueda, als klein meisje en nieuwsgierig, op de toonen naar het hoenderhok geslopen, had door eene kleine opening gegluurd en den vreemdeling bekeken; vervolgens was zij, uit vrees dat haar vader buiten mogt komen, weder naar huis gegaan, gelijk zij gekomen was.
Plotseling slaakte zij een kreet van schrik en verrassing, toen zij eene gedaante van achter een oranje-boom zag te voorschijn komen.
‘Stil, Agueda, ik ben het!’ zeide eene zachte en bekende stem.
‘Lieve Hemel! wat doet gij mij schrikken, Juliaan!’ zeide Agueda. ‘Wat voert gij hier toch uit?’
‘De anjelier drijft mij hier.’
‘De anjelier? Zij past beter op mijn hoofd dan in uwe handen!’
‘Dit is mogelijk, wanneer zij gaarne praalt; maar volstrekt niet, wanneer zij er de voorkeur aan geeft, op prijs gesteld te worden. Maar....voor ik verder ga: hoe kwaamt gij toch hier?’
‘Bemoei u maar niet met hetgeen u niet aangaat 1).’
‘Gij zijt zeker gekomen, dewijl gij wist, dat ik hier was?’
‘Wat een inbeelding!...Ik kwam van het kippenhok: nu weet gij het!’
‘En waarom zijt gij daar heen gegaan?’
‘Om een man te zien, dien mijn vader er in gebragt had.’
‘Een man! Hebt gij iets met hem uitstaan?’
‘Ik met hem. De hemel beware mij!’
‘Is hij jong?’
‘Och wat! Hij is ouder dan mijn vader.’
‘Is hij mooi?’
‘Een prachtige jongen! Oogen als een opgejaagde hond; een neus als een peer; een mond als een bloedworst, en eene kleur als of hij met chocolade geverwd was.’
‘Wie zou het zijn?’
‘Zeker een zigeuner, die het versch varkensvleesch van mijn vader wil koopen.’

{==668==} {>>pagina-aanduiding<<}

‘Dat zal het zijn. Wilt gij mij de anjelier geven?’
‘Wat zijt ge toch ongeloofelijk hardnekkig! Ziet gij niet, stijfkop, dat ik ze niet bij mij heb?’
‘Wilt gij ze mij morgen geven?’
‘Morgen zoo min als van daag. Maar ga heen, daar komt mijn vader!’
‘Ik zal vertrekken, indien gij belooft, mij morgen de bloem te geven,’ hernam de jongeling en hield Agueda, die zich verwijderen wilde, aan haar japon terug.
‘Neen, en als ik neen zeg, is het zoo goed, als had de koning het gezegd. Laat los, kwelgeest, vader komt.’
‘Wilt ge mij morgen de anjelier geven?’
‘Neen.’
‘Wanneer dan?’
Simon Verde naderde.
‘Met Hemelvaartsdag,’ zeide het meisje angstig, en sloop stil als een kapel tusschen de boomen weg.
‘Met Hemelvaartsdag, wel zoo!’ zeide Simon Verde plotseling. ‘Ik zie wel, dat met Hemelvaartsdag de amandelen en pijnappelkernen hard worden. De hemel beware ons voor die vroegrijpe knapen en meisjes! Spreek, Juliaan, drommelsche deugniet, wat hebt gij hier te maken?’
‘Oom Simon, ik wilde....ik wilde....ik wilde u vragen of gij morgen uit Sevilla....’
‘Nu, wat? Komt het haast!...Weet ge wat ik doen wil vriendje? Ik zal een hangslot voor mijne deur uit Sevilla medebrengen. Verstaat gij dat? Daar uw vader zijn hoofd zeer hoog draagt, zal hij met u ook in de hoogte willen en nooit in het huwelijk toestemmen. En dewijl mijne dochter door niemand achter af gezet zal worden, zoo kom ik uw vader voor. En daarom, Juliaan, ofschoon ik u wel mag lijden, zeg ik u toch, dat gij voortaan den grooten weg tot wandelplaats kunt kiezen en gij uw geheele leven niet meer hierheen behoeft te komen. En nu, mijn jongen, maak maar dat ge uit de voeten komt.’

IV.

Des anderen daags ging Simon Verde met zijne lading olijven naar Sevilla, verkocht die zoo goed hij kon en kwam, na zich

{==669==} {>>pagina-aanduiding<<}
intusschen getroost te hebben over den schadelijken verkoop zijns akkers, tevreden en zingend als altijd naar huis. Maar hij kon niet binnen treden want hij werd aan de deur in hechtenis genomen.
De arme man stond als van den donder getroffen.
‘Zie zoo, dacht hij; daar heb ik iets schoons uitgerigt en een prijs uit de loterij getrokken. Thans vindt men den vlugteling en ik ben verloren. Mijn kind! mijne moeder! Mij kwellen alleen de tranen, welke zij storten zullen.’
‘Simon, zeide de Alcalde, toen deze voor hem stond; hier is een geregterlijk bevel tot opsporing van een muiter ontvangen, die zich hier in den omtrek moet ophouden. Gij hebt gisteren nacht een mensch in uw huis verborgen. Wie was dat?’
‘Ik heb niemand in mijn huis verborgen,’ zeide Simon, die hiermede waarheid sprak.
‘Bedenk,’ zeide de Alcalde, ‘dat men het huis zal doorzoeken, en gij, wanneer gij bij uwen leugen volhardt en men hem nogtans vindt, wegens bedrog, helen en medepligtigheid aangeklaagd zult worden.’
Simon zag moedeloos om zich heen en wist niet wat hij zou antwoorden, toen zijn oog op Juliaan viel, die hem toelachte, om hem gerust te stellen, en hierop, zonder door iemand bemerkt te worden, binnen ging.
Simon, die het edele karakter van Juliaan kende, vermoedde zeer juist, dat deze het plan had, hem te redden, door het berigt naar zijne woning te brengen, dat deze doorzocht zou worden, en den vervolgde tijd voor de vlugt te geven. Hij begreep dus, dat tijd winnen thans het voornaamste was, zette daarom een vrolijk gelaat en zeide: ‘Mijnheer de Alcalde, ik ben een weinig van streek. Gij moet namelijk weten, dat deze de eerste keer van mijn leven is, dat ik mij in de handen der justitie bevind. Zijt gij ooit gevangen genomen, Alcalde?’
‘Wat beteekent die vraag, Simon!’ antwoordde de dorpsbeheerscher toornig. ‘Meent gij soms, dat een man als ik aanleiding kan geven om in hechtenis genomen te worden.’
‘Maak u maar niet warm, mijnheer! in den tijd, dien wij beleven, hebben reeds vele lieden, die fier over straat gaan en zeggen “dat ben ik!” in het huis met veel vensters gezeten. U Edel Gestrenge zou even goed bij vergissing verdacht kunnen worden, als U Edel Gestrenge's dienaar.’
‘Simon!’ zeide de Alcalde, geërgerd, ‘gij komt hier niet om te

{==670==} {>>pagina-aanduiding<<}
schertsen; dit betaamt thans evenmin als een potsenmaker bij eene begrafenis. Gisteren avond is een man uw huis binnen gegaan; dit kunt gij niet ontkennen.’
‘Gisteren avond heeft geen ander man mijn huis betreden, dan ik,’ mijnheer de Alcalde.
‘Lieg niet!’ riep de Alcalde, verbitterd door Simons voortdurende ontkennende antwoorden, ‘want ik heb het gezien.’
‘Alzoo was U de getuige,’ zeide Simon, met een bitteren lach. ‘Welnu ik ontken geenszins, dat een man in mijn tuin gekomen is; die man was uw zoon, mijnheer, uw zoon, dien ik gezegd heb, dat hij zich behoorde te verwijderen, naar huis moest gaan, zijn avondgebed verrigten en zich te slapen leggen.
In weerwil van alle pogingen daartoe, konden de aanwezigen hun lagchen niet onderdrukken, hetgeen den Alcalde in hooge mate verbitterde, dewijl Simons woorden zijne ijdelheid krenkten. Hij besloot zich te wreken, en zeide op trotschen toon: “Ik zal zorgen dat mijn onbesuisde zoon uw huis niet meer betreedt, waarin terstond nasporingen zullen gedaan worden.”
“Het spijt mij!” zeide Simon, die, naar mate de tijd verliep, kalmer geworden was, “dat mijne moeder niet geweten heeft, dat gij, mijnheer de Alcade, de eer wilt hebben ons huis te doen schoonmaken.”
Woedend van toorn stond de Alcalde op en toog met Simon op weg naar diens huis, gevolgd door den secretaris en een jongen knaap. Alles wat Simon slechts gezegd had om tijd te winnen en de zaak als onbeduidend voor te stellen, werd door den Alcalde niet aldus uitgelegd, die daarin arglist en het doel zag, hem te trotseren. Daarom was de boosaardige man zeer verbolgen op Simon; intusschen wel het meeste, dewijl hij dien nacht ontdekt had, dat zijn zoon Simons dochter naliep, en dewijl de gevangene hem, in weerwil zijner verwaandheid, tot zwijgen gebragt had, en omdat hij van zijnen gids en vertrouwde, den nietswaardigen secretaris, vernomen had, dat het geheele dorp, hetwelk Simon zeer beminde, wraak geschreeuwd had over den koop, dien hij, de gegoede eigenaar, met den armen boer gesloten had.
Overtollig mede te deelen, dat Juliaan de moeder van Simon gewaarschuwd had. Toen de goede vrouw den vreemdeling het dreigende gevaar wilde mededeelen, bevond zij dat deze, als had hij een voorgevoel gehad van hetgeen er plaats greep, ontvlugt was. Hoe naauwkeurig nu ook het huis met zijne aanhoorighe-
{==671==} {>>pagina-aanduiding<<}
den, doorzocht werd, vond men toch geen spoor van hetgene men zocht. De Alcalde was als buiten zich zelven; want dewijl hij stellig wist dat Simon een man bij zich verborgen had en bij dezen toch niet vond, zoo was het te voorzien, dat zijne huiszoeking door ieder als eene daad van willekeur zou gebrandmerkt worden.
“Ik heb gisteren hier iemand zien binnen gaan, en hij is niet te vinden. Dit bewijst echter alleen, dat hij weder vertrokken is, en tot zich dit opheldert, blijft gij in hechtenis, Simon Verde!” zeide de Alcalde.
“Om Gods wil, mijnheer!” riep de arme man, verslagen, “wie zal morgen het brood voor mijn gezin verdienen? Wie eene kar groente, welke reeds geplukt is, ter markt brengen?”
De moeder begon te schreijen en alle aanwezigen vroegen genade voor Simon.
“Als hij vrij wil blijven, zeide de Alcalde, dan moet hij een borg stellen of minstens eene borgtogt in geld verschaffen, tot ik berigt ontvangen heb.”
“Daaraan zal het niet liggen,” sprak Simon Verde. “Moeder, neem de drie duizend realen, welke gij in kas hebt, en geef ze mijnheer.”
De moeder stond haastig op, opende de kas en slaakte een gil. Het geld was verdwenen.
“Wat is het, moeder!” vroeg Simon, “wat doet u zoo schrikken?”
“Mijn zoon!” riep de grijze troosteloos uit, “wij zijn bestolen!”
Dit ongeluk was te zwaar en te onverwacht en Simon en zijne moeder waren te opregt, dan dat zij het hadden kunnen verhelen of de oorsprong er van ontveinzen.
“Dat kan alleen die mensch geweest zijn!” riep de oude vrouw in een plotselingen aanval van smart uit.
“Ezel, die ik was!” riep Simon, zich met de vuist tegen het voorhoofd slaande; “ik, die hem zeide, dat ik die som bezat! Krankzinnig is het schaap, dat bij den wolf biecht!”
“Dus gij hebt toch een vreemdeling in uw huis gehad?” vroeg de Alcalde, zegevierend.
“Helaas ja, mijnheer!” antwoordde Simon. Ik vond den ongelukkige - de slang moet ik zeggen - half verhongerd en in het nijpendste gevaar van doodgeschoten te worden. Ik gevoelde diep medelijden met hem, en het is waar: ik gaf hem te eten, ik nam hem in en verleende eene schuilplaats. Dit, mijnheer, U Edel Gestrenge zegge wat hij wil, is een goed werk; ja, mijn-
{==672==} {>>pagina-aanduiding<<}
heer. En zie, zóó heeft hij mij beloond. Dit bewijst toch, dat men een slecht hart heeft!’
‘En gij kendet hem?’
‘O neen, ik wist niet het minste nopens hem.’
‘Maar in allen gevalle wist gij toch, dat hij een diefachtige oproerling was?’
‘Natuurlijk wist ik, dat hij een misdrijf had gepleegd, want de kogels, welke hem wachten, had hij niet met het bidden van den rozekrans verdiend.’
‘Het bleef toch voor u geen geheim, dat hij tot de opstandelingen behoorde?’
‘En wat verandert dit aan de zaak?’
‘Zeer veel, want daar kan verstandhouding in opgesloten liggen, verzwijging....derhalve is het mijn pligt....’
‘U Edel Gestrenge gelieve mij toch te zeggen, welke verstandhouding daarin met mogelijkheid voor mij zou kunnen liggen?’
‘Als ik zeg verstandhouding, dan beteekent dit een geheim verbond met de tegenpartij; toezegging van hulp en bescherming.’
‘Ik heb niets van dit alles toegestaan, U Edel Gestrenge weet dat zoo goed als ik. Ik heb eenen hulpelooze schuilplaats verleend; tot dank daarvoor heeft hij mij bestolen. Wanneer gij mij thans aanklaagt, dan is dat kookend water op de brandwonde.’
‘Ik moet mijn pligt vervullen!’ zeide de Alcalde, hoogdravend; ‘deed ik het niet, dan kon ik ook in het geval betrokken worden.’
‘Om 's hemels wil, mijnheer!’ riep de arme Simon, doods benaauwd; ‘wilt gij nu tegen mij optreden: een vriend in het verderf stooten?’
‘Men vergezelt zijn vriend tot de poort der hel, en daar verlaat men hem,’ antwoordde de Alcalde.
Het zou pijn doen, het proces, dat tegen den armen Simon aanhangig gemaakt werd, en de spitsboeverijen van notarissen en fariseën, om hem geld af te persen, tot hij dood arm was, te volgen. Hoe vele dier verborgene en geheimvolle kuiperijen, welker slagtoffer de ruim gegoeden op de eene of andere wijze worden, komen er in de dorpen niet voor! Men ziet de justitie met eene menigte proceduren overstelpt, de onschuld verstrikt, het regt in de ijzeren netten van bedrog en list gevangen, terwijl men de waarheid en de billijkheid dwingt haren weg door zulk eene ongehoorde massa bewijzen, schrifturen en kosten te banen, dat den procedeerenden de moed ontzinkt, gelijk den vliegen

{==673==} {>>pagina-aanduiding<<}
in de netten der spinnen, zoodat dengenen, die zij beschermen moeten, de handen gebonden zijn.
Nadat al zijne hulpbronnen uitgeput waren, zag Simon, in het naauw gebragt door zijne schuldeischers en geen raad wetende hoe de sommen te verkrijgen, welke men hem afperste om de ellendige zaak in vergetelheid te brengen, zich verpligt zijn tuin in het openbaar te laten veilen; en de Alcalde kocht dien voor een derde der waarde, nadat hij alle mededingers verjaagd had. En aangezien de opbrengst niet voldoende was om alle kosten te betalen, werd ook de eenige eigendom, welke Simon nog bezat: zijne goede, oude ezelin, de gezelle op al zijne togten, verkocht. Het is onmogelijk, de smart te schetsen, welke het hart van den uitmuntenden man verscheurde, toen hij zag, hoe het arme dier, dat in de magt van den notaris gekomen was, uit den stal, waarin het de beste jaren van zijn geheele leven had doorgebragt, weggevoerd werd, en, barbaarsch voortgejaagd door de zonen van zijn nieuwen heer, onder de geweldige stokslagen, welke zij hem toebragten, ineen kromp, en in het weggaan nog omzag, als zocht het zijn ouden meester. Agueda weende bitter, en Simon verwijderde zich om onopgemerkt hetzelfde te doen.
Is het aan te nemen, dat er menschen zijn, die gedurende vele jaren een dier bezitten, welks diensten zij gebruiken, welks liefde zij zich verwerven en aan wiens tegenwoordigheid onder hun dak zij gewoon geworden zijn, en die er toch niet sterk aan gehecht zijn, en er geen liefde of welwillendheid, of ten minste medelijden voor gevoelen? Neen, dat is niet aan te nemen. En desniettemin is het bestaan van zoodanige menschen eene dier bittere en troostelooze waarheden, welke de werkelijkheid ons met den dolk in de hand in het gemoed grift.
Den onverschilligste ware het hart verscheurd, indien hij gezien had, hoe de ontroostbare oude moeder den tuin verliet.
‘Maak u maar niet bedroefd, moeder!’ zeide Simon, zijne smart onderdrukkende, om die der goede oude niet te vermeerderen. ‘Matthias, dien ik geld geleend heb om zijn huis van een dak te voorzien, en mij nooit kan betalen, heeft mij gezegd, dat, zoo lang het hem behoort, zijn huis ons tot woning zal dienen. Gij ziet, dat wij nog niet doodarm of zonder vrienden zijn.’
‘O, lieve God!’ riep de zwaar beproefde, van have en goed beroofde vrouw uit. ‘De tuin, die sinds zoo vele jaren van vader op zoon is overgegaan, als ware het een eerst-geboorte-regt! De

{==674==} {>>pagina-aanduiding<<}
tuin, waar gij allen geboren zijt! Waar uw vader als een heilige gestorven is! De tuin, onder welks oranjeboomen ik neder zat en mij met hen troostte, dat zij de eenigen waren, die alles wat ons in vroegere dagen omgaf, overleefd hadden, zij, die zich met witte bloesems als met zilveren haren tooiden, ik, die mij met kinderen als met bloemen omgaf! De tuin, welks wijnranken de zomerdagen door hare schaduwen zoo liefelijk, de winteravonden door het vuur harer takken zoo gezellig maakte! Wie zal de bloemen begieten, die ik gezaaid heb? Wie zal den vogelen te eten geven, die op mijn geroep zonder vrees toevlogen?’
‘Moeder, wees niet zoo treurig; het beste nemen wij toch mede: namelijk het goede geweten, dat ons overal, waar wij heen gaan, een donzenbed zal spreiden. Slechts zij zijn te beklagen, die op zachte legersteden geene rust vinden, en dat zijn degenen, die slecht handelen.’
En bij zich zelven voegde Simon er aan toe:
‘Afschuwelijke roover! De slang, die onze goedheid misbruikt heeft om ons in het verderf te storten! En de Alcalde, die slechter is dan het aardsche leven en van den gevallen boom nog spaanders afbreekt. De een is zoo slecht als de andere! God sta hen bij!’
‘Moeder!’ voer hij luide voort, toen hij de beklagenswaardige vrouw zag schreijen, ‘God verlaat niemand. Gij zijt zoo godvruchtig; overweeg toch hoe groot de heerlijkheid is, welke Lazarus geniet, en welke smarten de rijke vrek lijdt.’
‘Ook gij zult die moeten uitstaan!’ vervolgde Simon binnen's monds, ‘gij laaghartige Alcalde, die niet tot medelijden kondet bewogen worden door dit heilige, grijze hoofd, waaraan het gansche dorp, groot en klein, den tol van zijnen eerbied betaalt.’
‘Moeder!’ riep hij, toen hij zag, dat de felste kommer de goede oude vrouw martelde, ‘ter wille van Onze Lieve Vrouw! ween niet....Gij breekt mij het hart! Gij zult toch waarlijk niet zeggen, dat alles ten eenenmale voor u verloren is. Hebt gij niet mij, die u tot steun en staf strekt? En bezit gij het kind niet, dat uwe vreugde uitmaakt? Waarheen zoudt gij kunnen gaan, dat ik voor u het brood niet verdiende; welken weg inslaan, dien Agueda u niet met bloemen zou bestrooijen? Zouden wij ergens kunnen gaan, waar God niet met ons zou zijn?’
(Wordt vervolgd.)





{==675==} {>>pagina-aanduiding<<}

Johann Christoph Friedrich von Schiller, (1759-1805).

Zijne godsdienstige ontwikkeling en denkwijze.

Friedrich Schiller. Aus eines Dichters religiöser Gedankenwelt. Von Dr. P.W. Schmidt. Berlin, 1872.
Een degelijk en bevallig geschreven boekje is dit geschrift van Dr. Paul Wilhelm Schmidt, den redacteur der Protestantische Kirchenzeitung. Het handelt over een van Duitschland's grootste dichters, Zwaben's roem, den ook bij ons geliefden en vereerden zanger van het Lied von der Glocke en voortreffelijken schrijver van de Gesch. des Abfalls der Niederlände, - wiens verhevene gestalte men in Duitsche steden als om strijd op hare pleinen zag verrijzen, opdat die beeltenis ‘tot jong en oud luid spreke van de heerlijkheid van het innerlijk leven en de verhouding daarvan tot uitwendig geluk.’
Iets nieuws over Schiller te zeggen, erkent de auteur van dit boekje zelf, valt moeijelijk. Aan levensbeschrijvers en uitleggers, en daaronder voortreffelijke, heeft 't niet ontbroken, en nieuwe bronnen over 's dichters leven en denken werden niet ontdekt. Die hem het beste begrepen hebben, zijn, naar zijn gevoelen, Gustav Schwab en Carl Twesten. Wat hij zelf nu beoogde, was dit: bijeen te zamelen, wat van Schiller's godsdienstige ontwikkeling bekend is, den gang daarvan te schetsen; en die bladzij-
{==676==} {>>pagina-aanduiding<<}
den, voor onzen tijd van bijzonder practisch nut, zouden tevens niet van historische waarde ontbloot zijn, meende hij, wanneer hier en daar eenige scheefheden in de gewone biographische opvatting van het onderwerp verbeterd mochten zijn.
Ziehier verder den inhoud: ‘Dichter en denker. - Uit den tijd der jeugd. - Tot aan het lied: An die Freude. - Resignation. - In de school van Kant. - Natuurbeschouwing. - De mensch en zijne opvoeding. - Onsterfelijkheid. - Besluit.’

Tweeërlei, zegt de schrijver, heeft aan Schiller's naam eene woning bereid in het binnenste heiligdom des gemoeds van het Duitsche volk, zooals nooit aan een' ander dichter: hij werd door het volk tot symbool der nationale gedachte en der vrijheids-gedachte uitverkoren. - Een Lessing kan het ter loops in een' brief aan Gleim verklaren: Ik heb geen begrip van de liefde tot het vaderland en zij schijnt mij op zijn hoogst eene heroïeke zwakheid toe, die ik zeer gaarne ontbeer. Een Goethe staat over het geheel zoover van de vaderlandsche belangen af, dat juist in hem het duidelijk moest worden, hoe de classieke tijd der Duitsche dichtkunst de classieke tijd van het Duitsche werelburgerschap was. In Schiller daarentegen, door wien ‘het vaderland, het dierbare’, hoog geprezen werd, die in de jammernis van Duitsche bekrompenheid en verdeeldheid met nadruk op eendracht aandrong, kon de nationale gedachte haren steun, hare wijding vinden. Met nog meer recht de vrijheidsgedachte. Haar heeft Schiller inderdaad een goed deel der beste krachten van zijnen geest, zijne vurigste dichterwoorden gewijd. Van zijne Räuber af tot aan zijn Wilhelm Tell prijst hij den mensch en het volk ‘onsterfelijk en des zangers lied waard,’ dat ‘den dwang afschudt, dien het onwaardig lijdt,’ - en waar ook strenge uitwendige machten op eens menschen hart of op het geluk van een volk zelfzuchtigen en hoogmoedigen druk uitoefenen, daar zullen de warme verdedigers der persoonlijke en nationale vrijheid tegen herkomen en traditioneel gezag bij Schiller niet te vergeefs dichterlijken waarborg voor hun recht zoeken en gloeiende aanmoediging voor hunnen kampstrijd. - Doch Schiller is meer dan wat de mond des volks met geestdrift van hem roemt. Hij was niet alleen dichter; geschiedschrijver ook en
wijsgee-
{==677==} {>>pagina-aanduiding<<}
rig denker was hij. Dit dichterlijk genie, zegt Wilhelm von Humboldt in de Inleiding tot zijne briefwisseling met Schiller, was ten nauwste aan het denken in al zijne hoogten en diepten vastgeknoopt, het treedt gansch eigenlijk op den grond eener verstandelijkheid te voorschijn, die alles doorgrondend zou willen scheiden en alles verbindend tot een geheel vereenigen. Schiller zelf erkende in een schrijven aan Humboldt van 1795, dat het gewis is, dat de bestemdheid der begrippen voor het werk der verbeeldingskracht oneindig voordeelig is. En wie begrijpt niet, dat Schiller van zich zelven sprak, als hij den belemmerden loop der phantasie, die toch, volgens hare natuur, alleen het schoone zou mogen volgen, zoo beschreef:

‘Ein Götterkind, das sie mir Wahrheit nannten, 
Die Meisten flohen, wenige nur kannten, 
Hielt meines Lebens raschen Zügel an.’ 

De Heer Schmidt, wat den gang van Schiller's godsdienstige ontwikkeling nu betreft, gaat in het bijzondere na, hoe hij over God, hoe over de goddelijke inrichting der natuur en de goddelijke bestemming van het menschenleven dacht.

De kinderlijk godsdienstige zin van Schiller, gewekt en gevoed in het ouderlijke huis, bleef bewaard tot aan het naderen van zijn mannelijken leeftijd, toen een sterke gisting in zijne overtuigingen kwam. Krachtig en kernachtig, evenals zijn uiterlijk voorkomen, was ook de godsdienstigheid van zijnen vader Johann Kasper Schiller, wondheeler en vervolgens hoofdman bij een Wurtembergsch korps; zij was niet aangeleerd, maar gezond en niet van innigheid ontbloot, ofschoon bevangen in de perken van het onpoëtisch moralisme des tijds, en vooral streng zonder kleingeestigheid. Voortvarende deugdelijkheid in het practisch leven verlangde hij als bevestiging der innerlijke richting van het hart. Moederlijke liefde vergoedde aan diepte van gemoedelijken invloed, wat de meer strakke edele zin des vaders niet vermocht. Het eerste onderwijs ontving hij van den predikant te Lorch, Philipp Moser; en diens zoon Carl, later ook predikant, en Philipp Conz, waren de eerste vrienden zijner jeugd. - Dat onderwijs en die omgang wekten waarschijnlijk bij hem de neiging tot den gees-
{==678==} {>>pagina-aanduiding<<}
telijken stand: predikant te worden zooals Moser, dat was voor die jeugdige vrienden het eerste ideaal van de toekomst huns levens. Als in 1768 zijne ouders te Ludwigsburg hunne verblijfplaats hadden, werd op de Latijnsche school aldaar de aanvang tot de theologische studie gemaakt. Dáár was het ook, dat de negenjarige knaap voor de eerste maal een theater zag, en de uitwerking, die 't op hem had, was zoo machtig, dat hij toen reeds plannen voor treurspelen maakte. Zijne neiging evenwel tot den geestelijken stand verminderde niet. Toen hij op zijn dertiende jaar zijn derde landsexamen aflegde, werd er zeer loffelijk getuigenis van zijne vorderingen gegeven in de kennis van Latijn en Grieksch als ook van Hebreeuwsch; en daardoor werd de regeerende hertog Karl van Wurtenberg, die destijds juist een nieuw opvoedingsgesticht oprichte, de militaire academie op het lustslot
Solitude, naderhand de Karlsschule te Stuttgart, op hem opmerkzaam. Aangezien de hertog onder de zoons zijner officieren daarvoor kweekelingen uitzocht, zoo deed hij ook aan hoofdman Schiller den voorslag, om zijnen zoon in die academie zijne verdere vorming en opleiding te laten ontvangen. Voor den vader moest natuurlijk de afwijzing bedenkelijk zijn, ofschoon hij toch vrijmoedig aan den hertog het plan te kennen gaf, om zijnen zoon aan een' stand te wijden, voor welken hij op dat nieuwe instituut niet voorbereid kon worden. Maar de hertog verlangde dan een ander studievak. En zoo, niettegenstaande de verlegenheid zijner ouders en zijn eigen weêrzin, besloot toch de jeugdige Friedrich ten laatste zijne neiging op te offeren en de voorgenomen theologische studie tegen de rechtsgeleerdheid te verwisselen. In 1773 werd hij in de academie opgenomen. Evenwel nog in het volgende jaar, als elke kweekeling zijne eigene karakterschets moest geven, waagde hij te bekennen: ‘dat hij zich veel gelukkiger zou rekenen, wanneer hij als godgeleerde het vaderland dienen kon.’ En in het jaar daarop, als in dat instituut de gelegenheid ook voor de studie der geneeskunde werd opengesteld, en de hertog aan elk de keus liet, om daarvan gebruik te maken, greep Schiller haar gaarne aan, om de rechtsgeleerdheid ten minste te laten varen, die voor hem niets aantrekkelijks had, en van nu af zich voor arts te bekwamen.
Ik heb dit medegedeeld volgens het bericht van Schillers leven, voorkomende in de uitgave zijner werken bij J.G. Cotta te Stuttgart en Tübingen 1827; die ‘Nachrichten’ zijn afkomstig

{==679==} {>>pagina-aanduiding<<}
van de hand van Körner, raadsheer in het hof van appel te Dresden, die sints 1785 tot de meest vertrouwde vrienden van Schiller behoorde, en door verschillende personen, welke met den dichter in de nauwste betrekking gestaan hadden, met kostbare bijdragen ondersteund werd. Voor de zekerheid dier berichten schreef de uitgever, bleef de Heer Körner borg; niet de geringste omstandigheid was daarin opgenomen, die niet op Schillers eigen uitspraken of op geloofwaardige getuigenissen zich grondde. - Eenigszins anders heeft Dr. Schmidt het in zijn werkje, S. 21, voorgesteld. Hij schijnt van meening te zijn, dat het reeds op de Latijnsche school te Ludwigsburg bij Schiller zelven met zijne theologische studie ietwat bedenkelijk begon te worden, en dat ongunstige indrukken, die hij van den geestelijken stand door de persoonlijkheid van den superintendant daar ter plaatse had gekregen, zijn kinderlijk levensideaal wegvaagden: daarbij kwam het zien van een theater, en het aanzoek van den hertog Karl Eugenius.
Veel is ons niet bekend, zegt voorts de Heer Schmidt, van de godsdienstige ontwikkeling van Schiller in die studiejaren (1773-1780); alleen dit, dat gedurende het eerste en verreweg grootste deel dezer levensperiode de religiense gevoelens des jongelings slechts eene consequente ontvouwing waren van de godvruchtige invloeden zijner kindsheid, maar dat in den laatsten tijd van zijn verbijf in de academie zich eene gisting in zijne overtuiging aankondigde. De Hymne an den Unendlichen, niet veel vóór het jaar 1780 door hem gedicht, wijst de grens van deze beide stadiën aan. In de kweekschool op Solitude zochten en vonden zijne religieuse gevoelens den vorm, die met den ruimen inhoud in Schiller's geestelijken aanleg alléén overeenkwam, de dichtkunst. Bij zijne plechtige bevestiging als lidmaat der Christelijke gemeente te Ludwigsburg had hij reeds zijne ouders met een Duitsch gedicht verrast. Het was de kinderlijke voorbode eener machtige neiging geweest, die allengs tot albeheerschenden edelen hartstocht werd. Zoo hoog en verheven scheen hem de poëzie toe reeds in hare eerste openbaringen aan zijn verrukt jeugdig hart, dat hij de heiligste onderwerpen slechts al hare gunst waardig achtte. Heerlijke verbindtenis voorzeker: Godsdienst en Poëzie sloten zich voor altijd in zijn hart te zamen. Haar verbond geldt de ode: der Abend (1776), ook: de Abendstunde eines Einsiedler's.

{==680==} {>>pagina-aanduiding<<}

Het was Klopstock's invloed, die voor de vrome gedachtenvlucht van den eerstbeginnenden dichter eensdeels de innigheid en den gloed zijner religieuse gevoelens onderhield, anderdeels hem die stoute koenheid schonk, die alleen op den grond eener volkomen twijfellooze, ongestoorde zekerheid en veiligheid zijner religieuse gedachtenwereld kon ontstaan. ‘De jeugd, zeide Schiller later in dankbare herinnering van de geestelijke genietingen dier jaren 1), ‘de jeugd, die steeds boven het leven uitstreeft, die allen vorm vliedt en elke grens te eng vindt, begeeft zich met liefde en lust in de eindelooze ruimten, die haar door dezen dichter ontsloten worden.’
Doch ‘de zon spiegelt zich niet in de onstuimige zee - uit den kalmen, als een spiegel zoo helderen vloed kaatst zij haar gelaat terug.’ Dat was de erkentenis van den achttienjarigen Schiller, als een jaar na zijne Ode der Abend zijne Morgengedanken am Sonntag in het: Schwabischen Magazin verscheen. Zoo geheel helder en onbeneveld scheen hem de zon van dezen zondagmorgen niet, als die, welke hij in genoemde Ode zijn biddend afscheid nageroepen had. Voor de eerste maal hooren wij hier iets daarvan, dat ‘bange twijfelingen’ aan 's jongelings ziel snel voorbijvlogen en zijnen blik ‘in nacht hulden.’ Doch het licht drong weder door.
‘Gij hebt mij droeve dagen toegedacht, mijn Schepper, dagen, waarin het bijgeloof aan mijne rechterhand rust en het ongeloof aan mijne linkerhand spot. Twijfelzucht, onzekerheid, ongeloof, gij begint met kwelling en gij eindigt met vertwijfeling. Maar waarheid, gij leidt ons veilig door het leven heen, draagt ons de fakkel vooruit in het donkere dal des doods en voert ons den hemel in, van welken gij zelve afkomstig zijt.’ Deze waarheid is hem nog steeds die van het christelijke geloof. Slechts niet schoon en grootsch genoeg worden, naar zijne schatting, de gevoelens der christelijke godsvereering uitgesproken; alleen één bevredigt hem in dit opzicht, de dichter der Messiade. De getrouwste navolging nu van zijne smakeloosheden en verhevenheden is Schiller's Hymne an den Unendlichen.
Als in 1779 Schiller eene verhandeling had geschreven onder

{==681==} {>>pagina-aanduiding<<}
den titel: Philosophie der Physiologie, 1) was de hertog Karl, dat stuk gelezen hebbende, van oordeel, dat het voor hem goed zou zijn, als hij nog een jaar aan de academie bleef, want dat dan intusschen zijn vuur nog een weinig gedempt kon worden. In die vooronderstelling van ‘wat bekoeling van jeugdig vuur,’ meende zijne doorluchtige Hoogheid, kon er eens van hem ‘gewisz ein recht groszes subjektum werden.’ Na voleindigden cursus verdedigde hij in 1780 een ander proefschrift: Ueber den Zusammenhang der thierischen Natur des Menschen mit seiner geistigen; en spoedig daarop verkreeg hij zijn aanstelling als Regiments-medicus.
‘Wel hem, wiens opwellend verlangen naar innerlijke en uiterlijke levensvrijheid door zware hindernissen in de uitwendige wereld en in die van zijn eigen hart heen alzoo doordringt, dat met den kinderlijken voorstellingskring niet tevens de kinderlijkheid des harten te gronde gaat, die het opwaarts zien tot een goedertieren Vaderhart als het onontbeerlijk steunsel, de hooggewenschte wijding ook van den meest verlichten mannelijken leeftijd beschouwt,’ - zoo was, zegt de schrijver, de gang van Schiller's ontwikkeling. En werkelijk, uit de scheeve verhouding, waarin zich des jongelings drang naar vorming en beschaving, de rijkdom van zijn religieus gemoed, de warmte van zijne jeugdige dichterader bevond met het enge, regelmatige en koude van de leerwijze en levenstucht der Karlschule, moesten in de naaste jaren zijner ontwikkeling wel moeielijke inwendige tegenstrijdigheden en geweldige, smartelijke oplossingen volgen.
Schiller had, volgens getuigenis van Haug, behalve Klopstock en de lievelingsschrijvers zijner vroegste jeugd Uz en Gellert, ook menige ‘goede autores’ gelezen, en wel deels in een' vriendenkring, waartoe Friedrich Wilhelm von Hoven, Johann Wilhelm Petersen, Georg Friedrich Scharffenstein behoorden. Zijne hooge ingenomenheid echter met den dichter der Messiade begon van lieverlede te verminderen, als diens bovennatuurlijke glans voor de rijk gekleurde poëzie der werkelijke wereld en werkelijke menschheid verbleekte, onder den invloed, dien Rousseau op hem gelijk op velen in Duitschland uitoefende, zoodat hij zelfs vervolgens van Klopstock afscheid nam, om Wieland te om-
{==682==} {>>pagina-aanduiding<<}
armen. Was het te verwonderen, dat Rousseau's welsprekende en vurige taal, niet minder tegen het zedelijk formalisme dan tegen het materialisme gericht, niet slechts in Frankrijk, maar ook elders in die dagen ingang vond? - dat, toen in Duitschland de edelste vernuften in levendig verzet waren gekomen tegen de Wolfiaansche wijsbegeerte, op hen zijne nieuwe levensphilosophie grooten indruk maakte? Was het te verwonderen, dat ‘de propheet der natuurlijke vrijheid en der vrije natuurlijkheid’ vooral door het jongere geslacht werd toegejuicht, ook welkom werd geheeten onder die jeugdigen der Stuttgartsche kweekschool, die onder den dwang van een smakeloos militarisme de beste en onweerstaanbaarste neigingen van hun hart schuw moesten verbergen en met de vrijere voortbrenging der gedachten tegen de stijve perken van willekeurige, ofschoon welgemeende opvoedingsbeginselen aanstieten? - Doch die verandering bij Schiller is niet alleen uit de kennismaking met de schriften van Rousseau te verklaren; ook vele andere auteurs die hij las en bestudeerde, werkten daaraan krachtig mede, zooals Plutarchus, Shakspeare, Wieland, Goethe, Mendelssohn, Herder, Garve.
Zeer belangrijk is wat de Heer Grucker in zijn boek over Frans Hemsterhuis gezegd heeft over die schrijvers en denkers in de 18e eeuw, die, eene vooral practische en moreele wijsbegeerte toegedaan, hoewel verstrooid in Frankrijk, Engeland en Duitschland, tot dezelfde familie schijnen te behooren, Rousseau, Turgot, Montesquieu, Hutcheson, Smith, Reid, Jacobi, Herder, Hamann, Mendelssohn, Goethe; ook in ons land Hemsterhuis, die, schrijft hij, zich van meer dan ééne zijde aan die groep verbindt. Iets zij uit dat werk hier bijgebracht, om het karakter van den tijd, waarin Schiller leefde en dichtte en schreef, met opzigt tot philosophie en litteratuur te beter te doen kennen. ‘Wat inderdaad bij die edelaardige en enthusiastische vernuften heerschend is, zegt Grucker, 1) het is het energiek en gansch Socratisch besef van de zedelijke waardigheid van den mensch; het is het vertrouwen in de zuiverheid van onze natuurlijke instincten, in het gewis en onbedriegelijk oordeel van het individuëele geweten; door de dichterlijke bewondering der schoone modellen van de deugd der oudheid geïnspireerd, geleid ook door de fijne

{==683==} {>>pagina-aanduiding<<}
analysen van moreele psychologie van eenige Engelsche wijsgeeren, leggen zij zich ijverig daarop toe, om niet alleen in de moraal, maar ook in de poëzie, in de kunst, in de litteratuur dat ingeschapen, primitieve beginsel, dat natuurlijke instinct wederom in het licht en in eere te stellen. Dat evenzeer door het rationalisme van Wolff als door de Theologie van dien tijd was miskend, en dat te voren, vóór de wetten en burgerlijke instellingen, den mensch tot de rechtvaardigheid, tot het goede aandrijft, door zijn eigen vermogen alléén, zonder de hulp van eenige uitwendige kracht hoegenaamd. Dat beginsel, gevoel, instinct, geweten, natuurlijke wet, zedelijke zin, welke ook de naam zij die men daaraan heeft gegeven, ziedaar in het oog dier wijsgeeren, de eenige wettige drijfveer, de zekere, ontwijfelbare regel, en de hoogste rechter onzer daden. - De abstracte formulen van den plicht, de wetten door de wetgevers, door de maatschappij, door de publieke opinie opgelegd, zijn slechts een uitwendige vorm, eene kunstmatige, vaak niet getrouwe, uitdrukking dier natuurlijke en goddelijke wet, in het diepst onzer ziel gegrift.’ Maar hij verliest ook niet de schaduwzijde uit het oog, bij het roemen dier vrije en stoute, edelmoedige en enthusiastische moraal, doch gevaarlijk tevens door het misbruik, dat daarvan gemaakt kon worden. Evenwel, schrijft hij p. 142, naast deze voordeelen moesten de ongelegenheden van de moraal van het individueel gevoel zich ook voordoen. Het moest gebeuren en het gebeurde inderdaad, - want de helling was glad, en de grens gemakkelijk te overschrijden - dat het individuëel gevoel, los van alle kluisters, afgezonderd van alle tegenwicht dat het terug kon houden en matigen, zijne absolute vrijheid afkondigde, zijne hoogste onafhankelijkheid tegenover de wetten, de maatschappelijke instellingen, de publieke meening, als in zich zelf zijn hoogste en onschendbare sanctie hebbende.’ Die
schadelijke gevolgen en die gevaren van de moraal van het individuëel gevoel vertoonen zich in de werken en in het leven van Rousseau; en vooral zien wij ze uitbarsten in de producten der revolutionaire en romantische school (Sturmund Drang-Periode), die, in Duitschland ontstaan, deels onder den invloed van Rousseau en van de Fransche omwenteling, later dien invloed aan Frankrijk heeft teruggekaatst en machtig de komst der litteratuur onzer eeuw heeft bevorderd. Velen onder hen, die de moraal van het individuëele gevoel voorstonden, waren zich zeker niet bewust van die gevaren en bespeurden van

{==684==} {>>pagina-aanduiding<<}
verre niet tot hoever die theorie zou kunnen gaan; wel het minst de voortreffelijke schrijver van de Aristée. Het was echter de natuurlijke gang der denkbeelden, die, uitgaande van dat te absolute protest van het individuëel gevoel, noodzakelijk moest uitloopen op de overdrijving en buitensporigheden, waarvan de Heer Grucker p. 143, 144 gewaagt. - Doch had de philosophie alzoo schuld aan het kwaad, ook de philosophie wederom was 't die het geneesmiddel aanbracht. Den Koningsbergschen wijsgeer komt de roem toe, de moraal tegelijk aan de gevolgen van het scholastieke rationalisme van Wolff en aan die van de te hachelijke leer van het individuëel gevoel onttrokken te hebben, en de vrijheid te hebben losgemaakt van het ongelukkig alternatief, dienstbaar te zijn aan de kunstmatige formulen der school, of medegesleept te worden in al de avonturen van den hartstocht. Belangrijk ook is wat Grucker daarover verder gezegd heeft p. 145 et suiv.; doch wij moeten tot Schiller terugkeeren, waar wij hem bij den aanvang van zijnen mannelijken leeftijd gelaten hebben, en zullen straks nader zien, welken invloed de Kantiaansche wijsbegeerte op hem heeft uitgeoefend, als de heer Schmidt hem aan ons voorstelt ‘in der Lehre bei Kant.’
Eene verandering dan in Schiller's levensinzicht bleef niet uit als gevolg van de verschillende en machtige indrukken dier bovengemelde veelzijdige lectuur op 's jongelings gemoed; maar tegelijk werd hem alzoo eene verrijking en versterking ten deel, die bij den naderenden strijd van twee werelden, de wereld in hem en die om hem heen, de wereld der koude wet en die der vrije poëzie, de beslissing niet meer twijfelachtig liet. Van twee kanten werd het vuur van dezen strijd dagelijks heftiger aangestookt: binnen de academie het hertogelijk verbod der alleen geliefkoosde bezigheid, de druk van den regel op een diep gewettigd vrij streven van den geest. Van buiten klopte, wanneer het van binnen soms rustig was, de onrustige geest aan de poort, die zich gaarne ‘Sturm und Drang’ noemde en in wilde kracht zich uitte. Zoo ontstond een toestand van verteerende droefheid in 's jongelings hart. In 1780 schreef hij, dat niet eens de dag des afscheids van de academie, die vroeger voor hem een vreugdevolle feestdag zou geweest zijn, het zal vermogen, hem een vroolijken glimlach af te winnen. Het was een toestand van inwendige zoelheid, evenals aan een' naderenden storm voorafgaat. Zoo ontstond zijn dichtstuk Die Räuber. Deze

{==685==} {>>pagina-aanduiding<<}
storm, lang voorbereid, thans hevig woedende tot ongebondenheid toe, voerde alles met zich mede, wat vorm en regel heette, ook in de wereld van zijn religieus leven. Niet slechts dogmatiek en kerk verloor hij uit het gezicht, hoe lang hij ook in de positieve gehalte daarvan den adaequaten vorm der godsvereering mocht aanschouwd hebben, ook het Christendom raakte in het verschiet. Toch hield de godsdienst, de nooit verzwakte aandrijvende kracht zijns harten, stand bij deze schipbreuk. - En dat geloof, waardoor hij zich vasthield aan den Onzienlijke, heeft hij steeds bewaard en gered, zoowel onder de angsten zijner vlucht uit Stuttgart (Oct. 1782), als in de stilte zijner schuilplaats in Bauerbach; heeft hij gered en bewaard bij goede en slechte wedervaringen van zijne Räuber en bij de werkzaamheid zijner phantasie in nieuwe dichterlijke voortbrengsels. Weder in opgewekte stemming vinden wij hem in Gohlis bij Leipzig, in den zomer van 1785, opgetogen aanbiedingen van vriendschap naar Dresden overzendende, eener vriendschap, die met bewustzijn onder ‘de bescherming van een' hoogeren vriend’ gesloten werd. Heilig noemt hij, in een' brief aan Körner van 3 Julij 1785, hun onlangs gesloten verbond des geestes, omdat het afkomt van eene ‘ontmoeting op den weg tot de Godheid.’ Dat hij in de armen van zijn' vriend is gevoerd, merkt hij aan als eene beschikking der ‘goedertieren Voorzienigheid,’ die zijne zachtste wenschen hoorde. En aan den morgen van den dag, die den vriend aan het huwelijksaltaar ‘grenzenloos gelukkig’ maakt, ‘bidt hij blijmoediger tot den Almachtige.’ ‘Uw geluk’, roept hij het echtpaar toe in een' brief, ‘berust in uwe harten, het kan derhalve nooit meer ophouden. Doch wanneer gij niets meer te wenschen vindt, wanneer het zalig vreugdegevoel, elkander te bezitten, uwe gansche
ziel vervult, zoo schenkt ten minste een' zijdelings geslagen blik nog aan de vriendschap; vergeet niet, dat zij voor u bidt.’
Met zulke gezindheid onderscheidde zich de dichter der ‘Räuber’ zeer wezenlijk van de meesten zijner beschaafde tijdgenooten. En dit feit van een onwrikbaar geloof aan God, ook door de tijden der ernstigste levenscrises heen, wordt bijzonder van gewicht, wanneer wij het in vergelijking brengen met de in veelvuldig opzicht zeer verschillende gezindheid onder Schiller's beschaafde tijdgenooten.
De invloed van een Diderot, Lamettrie en Holbach was vooral

{==686==} {>>pagina-aanduiding<<}
niet gunstig geweest voor het geloof aan God. Door Diderot en zijne vrienden was de wisseling der stof voor velen de oplossing geworden van alle problemen der wereld en der menschheid; en ook niet weinig door hunne schriften vonden in Duitschland het atheïsme en het materialisme ingang. Doch tegelijk ging eene andere richting door de Duitsche geesten heen, die aan natuurlijken zoowel als onnatuurlijken dwang op geestelijk en staatkundig gebied onstuimig den oorlog verklaarde in naam der vrijheid, voor welke, hoe onbestemd ook nog hare idée mocht zijn, in die ingebrachte systemen van het materialisme over het geheel geene plaats was. In deze andere richting nu had Schiller met volle beradenheid en van ganscher ziele zijnen weg gekozen. - Doch gelijk aldus de scherpe en bewuste tegenstelling tegen het materialisme het eene kenmerk van Schiller's geloof aan God in deze levensperiode was, zoo was het andere kenmerk, de tegenstelling tegen de sombere wereld van het nieuwe mysticisme met haren achtergrond van Goddelijke wrekende gerechtigheid en menschelijk knarsetandend berouw. En inderdaad, onbegrensd liefdevol - en niet anders - moest hem die God toeschijnen, die, na zoo hevige stormen des inwendigen en uitwendigen levens, den uitgeputte vriendelijk toelachende weder in de gestalte van den God zijner vaderen verscheen. Oneindig mild en groot; want streng en klein was de God geweest van hen die zijne verdrukkers waren. Een God der gelukzaligheid werd alzoo zijn God. - Tot aanbidding van dien God der vergevende liefde, der vriendelijke en goedgunstige erbarming, roept hij de milioenen der stervelingen op; in zijnen Naam op Hem het gelukzalige oog gericht, viert hij den godsdienst der menschenverbroedering in het lied: An die Freude (1785).
Het daarop volgende jaar verscheen zijn gedicht, getiteld: Resignation. Het komt gewis vreemd voor, ja schijnt zelfs paradox, dat zoo kort na het lied An die Freude dit gedicht door hem vervaardigd werd, waarin een zoo geheel verschillende zin en geest zich uitspreekt. De Freude toch was de bemiddelares tusschen God en de schepping geweest. Zij bragt den Onbekende, den gestrengen Rechter van den hemel af, zij was verzekerd van den lieven Vader, van den goeden Geest, tot koene vermetelheid was de verdediging geweest van het deïstisch godsbegrip voor den rechterstoel van den eeuwig menschelijken trek naar gelukzaligheid. Resignation daarentegen wil

{==687==} {>>pagina-aanduiding<<}
geene verzoening tusschen dezen God boven ons en de wereld in ons en om ons heen. Ja, in plaats van dat godsbegrip te verdedigen, valt hij het aan, die idee van een' God der voormalige wereldschepping en der toekomstige vergelding, en verscheurt den band, die geloovige hoop en vroolijk genot van het tegenwoordige omstrengeld had. Slechts de keus tusschen die beiden blijft den sterveling over; één zijn zij alleen in den onzienlijken, albeheerschenden Genius der wereld:

Mit gleicher Liebe lieb' ich meine Kinder, 
Rief unsichtbar ein Genius. 
‘Zwei Blumen,’ rief er - ‘hört es Menschenkinder! 
Zwei Blumen blühen für den weisen Finder, 
Sie heiszen Hoffnung und Genusz. 
 
‘Wer dieser Blumen eine brach, begehre 
Die andere Schwester nicht. 
Geniesze, wer nicht glauben kann. Die Lehre 
Ist ewig wie die Welt. Wer glauben kann, entbehre! 
Die Weltgeschichte ist das Weltgericht.’ 

Zoo is dan dit gedicht, zegt de Heer Schmidt, juist de eerste caesuur in het religieuse gedachtenleven van onzen dichter. De heldere jubeltoon van den hymne aan de Vreugde is voor hem verdwenen. De goede Geest ‘über'm Sternenzelt’ daarbóven, wien de milioenen danken moesten, spreekt niet meer tot hem. Voor hoop op loon zekere goederen prijs te geven, wordt in zijn oog belachelijk, en wat hij van hooge en de hoogste ideën uit den storm gered heeft dat brengt hij thans op deze wereld alléén over. Van waar die verandering?, vraagt de schrijver terecht. Hij vindt daarin een der moeielijkste problemen voor de beschrijving van Schiller's leven, en meent op goeden grond, dat dit gedicht niet kan ingegeven zijn door de ervaring van moeielijke uitwendige levensomstandigheden; want juist toen was er, reeds sinds eenigen tijd, eene zeer gunstige wending in zijn levensgenot gekomen, vergeleken bij vroegere jaren. Teedere vriendschap omringde hem van alle kanten, met grootere en kleinere bewijzen van hare zorgvuldigheid. Vrij van zorgen, zooals zelden, is zijn bestaan; de erkenning van zijn talent door een critisch publiek is meer dan verzekerd; rustige tijd tot verder voortbrengen is hem geschonken. Alleen uit den invloed, dien

{==688==} {>>pagina-aanduiding<<}
Körner, zijn beste vriend, op hem uitoefende, laat zich het ontstaan der Resignation verklaren.
Terwijl Schiller aan de Räuber twee andere dramatische dichtstukken, Fiesco en Kabale und Liebe toegevoegd had, en van plan was Don Carlos als eene oorlogsverklaring tegen de inquisitie, inquisitie van allerlei aard, in naam der vrijheid van denken te velde te laten trekken, had Körner, bij al zijne ingenomenheid met Schiller's dichterlijke voortbrengsels, die met inkt kladdende eeuw (das dintenklecksende Säkulum) van een andere zijde, de wijsgeerige namelijk, weten te schatten en zich ten nutte te maken. Hij had Kant gelezen. Rijper in geloof en weten, maar ook rijper in zijne negatiën en in het afzien van hetgeen voor de kennis niet bereikbaar is, - zoo stond Körner tegenover den jongen vriend, die door zijn kunstgenie hem ver overtrof, maar uit Sturm und Drang juist slechts gelukkig was aangeland, zonder stuur voor verder uitvaren op het gebied der kunst, zoowel als op dat van den godsdienst. Onder den invloed dan van Körner's overwicht in logische en methodische bekwaamheid hield Schiller zich gedurende zijn verblijf te Dresden en Loschwitz, nevens zijne eerste aesthetisch-wijsgeerige onderzoekingen, ijverig onledig met eene herziening zijner godsdienstige overtuigingen; en de philosophische Brieven, in hetzelfde jaar als de Resignation (1786) in het licht gegeven, hadden ook daaraan hun ontstaan te danken. Zoo was het nauwelijks tot rust gekomen gemoed op nieuw in verwarring. Het viel hem zwaar van zijn godsbegrip, zooals het in het lied An die Freude stond uitgedrukt, nu weder afscheid te nemen. De bovennatuurlijke God über dem Sternenzelt dort oben was slechts door eene vrome machtspreuk des dichters tot eeuwige springader van aardsch geluk geworden. Het was
eene erge inconsequentie geweest, de zaligmaking van een heelal te verlangen van een zuiver bovenwereldlijk Wezen, dat niet zelf liefhebbend, zegenend, gelukkigmakend begrepen is in het kleinste en grootste leven der wereld. De tegenspraak was zeer verontrustend. - Eene groote dwaling nu, eenmaal erkend, slaat voor 't naast in haar tegendeel om, totdat de tijd van mannelijke rijpheid de verzoening aanbrengt. Op die wijze ontstond bij Schiller die eenzijdige richting tot de idée der immanentie van God, welke richting door de Resignation voorgesteld wordt in den vorm eener keuze tusschen de beide we-
{==689==} {>>pagina-aanduiding<<}
reldbeschouwingen, door den Geisterseher in den vorm van een protest tegen den willekeurigen Wondergod van het rechtzinnig Supranaturalisme, door de philosophische Briefe in den vorm van een jeugdig systeem. Thans zoekt hij zijnen God alleen in de natuur als kracht, onder de geesten als de vereenigende liefde. Is Hij voor hem toch niets anders dan juist de Ziel van het Universum - ons niet slechts verwant, zoodat alles in ons en buiten ons slechts ‘hiëroglyphe’ eener alomvattende kracht is, die ook in ons zelve is - neen: één van wezen met ons, één van wezen met het heelal, dat hij bezielt en in stand houdt. Niet zonder de wereld zou Hij de Oneindige zijn, slechts met de wereld en in de wereld is Hij te denken, slechts

‘Aus dem Kelch des ganzen Wesensreiches 
Schäumt ihm die Unendlichkeit:’ 

Met deze beschouwingswijze der philosophische Brieven was nu alle dichterlijke ingenomenheid met het godsbegrip voor altoos verdwenen, dat onder theologische en philosophische geloovigen aan God destijds heerschend was geworden, verdwenen alle genegenheid voor het Deïsme dat is, voor dien God, die eens de wereld geschapen had, en, zittende op den troon in het onbekende aan gindsche zijde, haar aan haren eigen loop overliet. Hoe aanlokkelijker de idée der zuivere immanentie van God voor zijne ziel was, van dien God, in wien hij alles te zamen dacht, wat eens de Grieksche wereld onder hare verschillende, aan menschen gelijke, Goden verdeelde, - des te armer, dorder, killer scheen hem de ‘ontgode’ natuur zijner deïstische tijdgenooten toe.

‘Ausgestorben trauert das Gefilde, 
Keine Gottheit zeigt sich meinem Blick; 
Ach, von jenem lebenswarmen Bilde 
Blieb der Schatten nur zurück,’ 

Deze regels, voorkomende in Die Götter Griechenlands (van het jaar 1788) acht de Heer Schmidt uit het diepst van 's dichters ziel gevloeid, en ziet daarin de ware beteekenis van dat gedicht van Schiller, dat zoo veelmaal verkeerd is verstaan geworden.

{==690==} {>>pagina-aanduiding<<}

Een jaar later, in 1789, werd Schiller als professor naar Jena beroepen. Reeds vroeger was in hem de wensch opgekomen, om door eenige werkzaamheid buiten het vak der dichtkunst zich een onafhankelijk bestaan te verschaffen. Hij was eenigen tijd besluiteloos, staande tusschen de geneeskunde en de geschiedenis; maar koos eindelijk de laatste. Het historisch voorwerk tot den Don Carlos had hem op eene rijke stof opmerkzaam gemaakt, den afval der Nederlanden onder de regeering van den Spaanschen dwingeland Filips II: ter behandeling dier geschiedenis ving hij dus aan, bouwstoffen te verzamelen. En had hij ook sterk verlangen naar huisselijk familieleven gekoesterd, dien hartewensch mocht hij, in het jaar na zijne aanvaarding van het professoraat in de geschiedenis, gekroond zien door zijne echtverbintenis met Fräulein von Lengefeld. - Als het werk van Schiller: Gesch. des Abfalls der vereinigten Niederlände von der Spanischen Regiering pas verschenen was, en veel van hem beloofde voor academisch onderwijs in het vak der geschiedenis, verliet juist Eichhorn als professor de Universiteit van Jena. Die gunstige gelegenheid dan greep Goethe gaarne aan, om voor zijnen vriend Schiller werkzaam te zijn, en met von Voigt wist hij te bewerken, dat Schiller als hoogleeraar der Geschiedenis te Jena werd aangesteld. Met de meeste geleerden aldaar stond hij spoedig in de beste verstandhouding, met Paulus, Schütz en Hüfeland in vriendschappelijke betrekking, en in de nauwste verbintenis met Reinhold. Het kon niet missen, dat hij door dezen wijsgeer met de Kantiaansche philosophie nader bekend werd en haar leerde waardeeren. En zoo laat het zich gereedelijk verklaren, dat in eenige jaren ook de wijsgeerige leer van God, door Julius in de philosophische Brieven voorgedragen, allengs geweken is voor de leer van Kant omtrent God. Van nu af volgde de rijpere Schiller in het wezenlijke den
Koningsbergschen wijsgeer gedurende zijn verder leven.

In dit laatste stadium van zijn religieus denken stond het gewicht der Kantiaansche critiek dan hoog bij Schiller aangeschreven. De wet der verandering, meent hij, zal den vorm ook van deze philosophie niet verschoonen. Maar de grondslagen daarvan zijn voor hem verzekerd; zoo oud als het menschelijk geslacht is en zoolang er eene rede bestaat, heeft men haar

{==691==} {>>pagina-aanduiding<<}
stilzwijgend erkend en over het geheel volgens haar gehandeld. Zoo liet hij zich in een' brief aan Goethe, van October 1794, uit. Waarin is dan nu het hoog belang dezer philosophie ook voor de religieuse gedachte gelegen? De godsdienstleer van Kant was slechts de keerzijde van zijn systeem der moraal. Dit laatste had voor het naast het bewijs daarvoor geleverd, dat onafhankelijk van de ervaring, slechts eene formeele zedewet zich laat daarstellen. Terwijl hij nu alle ‘objectief’ wezen van pligt en wet daarmede scheen uit te wisschen, heeft hij slechts aan de zedewet eene betere plaats gegeven. Hij heeft haar overgebracht in het beloofde land van het aangeboren formeele plichtbewustzijn: ‘handel zoo, dat uwe maxime ten alle tijde als beginsel eener algemeene wetgeving gelden kan.’ Vrijheid werd onafhankelijkheid van elke, behalve de moreele, wet: zij werd ‘eigen wetgeving’ of antonomie der rede.
Zoo ook is het met de religieuse beteekenis van Kant gelegen. - De philosophie van Kant ontrukt aan het geloof aan God ook het laatste uitwendige steunsel voor de erkenning van Gods bestaan, en terwijl zij zoo het geloof schijnt te vernietigen, wijst zij daaraan integendeel een heilig land als woonstede aan, waar het veel zekerder woont en veel vruchtbaarder werkt dan te voren. Dat is het heilige land der practische rede, waarin niet de menigerlei tronen van afwisselende systemen, maar slechts één troon opgerigt is, die van het geweten. Daaraan heeft Kant het geloof niet tot zijn nadeel toegewezen, als hij het voor altijd aan het weten ontrukte.
Dit geldt ook Schiller, zegt de heer Smidt verder. Hoe toch - laat ons zien! - spiegelde de Kantiaansche leer in Schiller's gemoed zich af? Reeds het werkelijk wezen der eindige dingen is ons verborgen. Onze zinnen alleen maken ons daarmede bekend, het gezicht, het gehoor, enz., en vaak, zooals ieder weet, bedriegen zij ons. ‘Het universum is geen zuivere afdruk van een ideaal’, hadden reeds de ‘philosophische Brieven’ bij anticipatie toegestemd. Zoo kennen wij dan slechts het verschijnende der dingen, de verschijnselen, niet de dingen op zich zelve. Hoe veel meer moet het oneindige, moet de Oneindige voor de kennis der stervelingen verborgen zijn, Hij, de boven tijd en ruimte verhevene, - wij, die slechts in den vorm van tijd en ruimte denken kunnen! Neen, de bewijzen voor het aanzijn van God zijn ongewis, en de bespiegeling over God en het god-
{==692==} {>>pagina-aanduiding<<}
delijke met de aanspraak om de waarheid zelve, ofschoon slechts allengs, nabij te komen, is een ijdel en tegelijk aanmatigend werk. De speculatieve kennis van God derhalve wees Schiller bepaald af. Zoo zij hem al aan hare zijde had gehad, zij had hem door hare holle formules verjaagd; hij had dáár geen levende bron noch voedsel gevonden; maar de diepe grond-ideën der Kantiaansche ideaal-philosophie bleven, meende hij, een altoosdurende schat, en reeds alleen om harentwille moest men zich gelukkig voelen, in dezen tijd geleefd te hebben: dit schreef hij nog in hetzelfde jaar, waarin hij stierf, 1805, aan Humboldt. Doch waar dan was er vergoeding voor de verwoeste luchtkasteelen der bespiegeling? Immers, wanneer de door de zinnen verkregen, door oordeelen en besluiten te werk gaande kennis de eenige oorspronkelijke werkzaamheid der menschelijke ziel ware, dan zou de Kantiaansche wijsbegeerte onvruchtbaar, ja verwoestend zijn. Door dat
vaststellen der grenzen toch van de zuivere rede, is God voor de menschelijke kennis rechtstreeks ongenaakbaar geworden en zijn de vrome dwalingen der theosophie van Julius eens voor altijd weder uitgewischt. Doch wil en gevoel zijn twee andere elementaire vermogens der ziel. Zij omvatten God, die voor het zoeken en verlangen der zuivere rede ongenaakbaar is, met des te vuriger aandrift, en de Onomvattelijke laat zich vatten, liefhebben en in het leven vertoonen. In dien zin is het dichterlijke woord van Schiller gemeend:

‘Nehmt die Gottheit auf in Euren Willen, 
Und Sie steigt von Ihrem Weltenthron.’ 

en dat andere:

‘Allen gehört, was du denkst; dein Eigen ist nur, was du fühlest. 
Soll er dein eigen sein, fühle den Gott, den du denkst.’ 

Wil en gevoel, beide worden dus zonder onderscheid als zetels der Godsvrucht in het leven der menschelijke ziel verheerlijkt.
Na den machtigen indruk alzoo, dien Kant op Schiller gemaakt had, was de religieuse zienswijze der philosophische Brieven voor goed overwonnen. Zijn geloof aan het werkelijk aanzijn

{==693==} {>>pagina-aanduiding<<}
van God was een levend en boven allen twijfel verheven geloof. Vraagt men, zegt de schrijver, of hij in de rijpheid van zijn ijverig denkend leven dien God als transcendent of immanent gedacht heeft, Schiller zou antwoorden: beide; want God is alles. Wel schrijft hij in Sept. 1792 aan Goethe, als hij gewaagt van een oordeel van dezen over Schlosser: ‘men is toch wel gerechtigd, bij alle twisten, waarin het supranaturalisme door denkende koppen....verdedigd wordt, de eerlijkheid van dezen te mistrouwen.’ Maar onder het supranaturalisme, dat hij, van de stormen van modern monisme (Alleinheitslehre) onaangeroerd, hier aanvalt, verstaat hij niet de leer van een' ook transcendenten God (wien toch ook hij voorzeker, evenals het gansche zoogenaamde rationalisme van dien tijd, van harte was toegedaan), maar den willekeurigen God, die zijne eigene wereldwetten opheffen, hare werkzaamheid naar believen afbreken kan voor bijzondere doeleinden, welke anders voor hem onbereikbaar zouden zijn. - Vraagt men eindelijk, hoe hij het wezen van dezen God op zich zelf heeft beschreven, dan luidt het antwoord: dat hij het niet beschreef en slechts één ding van den Onuitsprekelijke verklaarde, dat Hij onnoemelijk beminnenswaardig is en voor ons verschijnt als de Beschikker eener zedelijke wereld, als heilige Wil. In ‘Die Worte des Glaubens, 1797, heet het:

Ein Gott ist, ein heiliger Wille lebt. 
Wie auch der menschliche wanke; 
Hoch über der Zeit und dem Raume webt 
Lebendig der höchste Gedanke. 
Und ob alles in ewigem Wechsel kreist: 
Es beharret in Wechsel ein ruhiger Geist.’ 

Door zoodanig godsbegrip nu, zegt de Heer Smidt, is Schiller's opvatting van natuur en wereld van zelf gegeven. Hare volstrekte afhankelijkneid van God, als van hare voortbrengende oorzaak, verstaat zich van zelf. En niet slechts sporen liet de Schepper in zijne schepping achter. Daar zij eeuwig door Hem in stand gehouden en van Hem doordrongen wordt, is zij in elk oogenblik voor den helderen zin het heldere beeld van haar oorspronkelijk beeld zelf.

{==694==} {>>pagina-aanduiding<<}


‘Ist das Auge gesund, so begegnet es auszen dem Schöpfer.’ 

Zijn leven lang is Schiller verwijderd gebleven van natuurkundige theorie. Hij had daartegen weêrzin, en klaagde de natuurwetenschap aan bij Goethe, die een van hare ijverige beoefenaars was, dat zij met hare theorieën de natuur als 't ware vernauwd heeft, - eene slechte vereffening daarvoor dat zij ongetwijfeld omgekeerd elders ook weder de denkvermogens door de natuur als hun object te zeer heeft willen beperken. Voor eene vooraandringende aanmatiging of eenzijdige bevoorrechting der natuurwetenschappen tegenover de wetenschappen des geestes, had hij, waar ook slechts immer sporen daarvan zichtbaar werden, niets dan ernstige afkeuring. ‘Nieuw gevonden raderen in het onbegrijpelijk uurwerk der menschelijke ziel, enkele geestelijke verschijnsels, die zich in eenige merkwaardige verbetering of verslimmering oplossen, zijn mij, ik beken het, gewichtiger dan....een nieuw ontdekte nabuur van Saturnus, welken de gelukkige vinder aanstonds met zijn naam bevracht.’ Zoo schreef hij reeds in de aankondiging der ‘Rheinische Thalia,’ 1784. En op eene andere plaats: ‘Men heeft den bodem van den Vesuvius onderzocht om zich het ontstaan van zijn vuurspuwen te verklaren, waarom wijdt men aan een moreel verschijnsel minder opmerkzaamheid dan aan een physisch?’ Zoo heeft Schiller dan wezenlijk als dichter zijne positie tegenover de natuur genomen en als zoodanig op drieërlei met voorliefde nadruk gelegd: de zinnelijke schoonheid der wereld, hare doeltreffende of organische inrichting, hare gelukkige harmonie.
Hare zinnelijke schoonheid, eene verheerlijking voor haren Schepper. - Wel is waar, niet altijd schittert zij van het licht der zon, de duisternis heeft ook haar aandeel; doch de bonte rijkdom der vormen is eene volkomen vergoeding. En de steeds nieuw voortbrengende afwisseling daarvan verkwikt den sterveling die van verandering leeft. Licht en kleur, - moet hij daar tusschen kiezen; dan spreekt hij de zusters, de tweede aanziende, zoo toe:

‘Wohne, du ewiglich Eines, dort beidem ewiglich Einen. 
Farbe, du wechselnde, komme freundlich zum Menschen herab.’ 


{==695==} {>>pagina-aanduiding<<}

Hare doeltreffende inrichting, - de geringste worm in het stof verkondigt haar; maar ook de regelende gedachte doordringt het heelal, zoodat het voorzeker aan den menschelijken geest zich samenvoegt, waar deze slechts door eene vonk van den eeuwigen Genius wordt aangeroerd. Zoo klinkt het dan den uitzeilenden Columbus na als bevestiging zijner gewisheid van de zege te zullen behalen:

‘Mit dem Genius steht die Natur in ewigem Bunde; 
Was der Eine verspricht, leistet die Andre gewisz.’ 

Hare gelukkige harmonie. Het is roerend, en alleen verklaarbaar uit den vroomsten eerbied voor de volmaaktheid des Scheppers, dat die Schiller, die de openbare storingen dezer harmonie in den vorm van treurige, vaak wreede lotgevallen des levens gedurende langen tijd persoonlijk moest ondervinden, zoo spoedig alle wanklanken als niet hoort en alle storingen voorbij ziet, zoodra hij den wereldloop als geheel in het gezicht zijner eeuwige orde beschouwt.
Eene theodicée te leveren, eene rechtvaardiging van den volmaakten God wegens het aanwezig zijn van kwaad en onvolkomenheden in zijne schepping, schijnt hem, volgens een' brief aan Körner, eene taak toe, voor welke hij zich zeer wel opgewassen gevoelt, en door zijn gansche leven heen heeft hij uit het leven en zich roeren der uitwendige wereld niets wezenlijk anders verstaan dan dit:

‘Freude trinken alle Wesen 
An den Brüsten der Natur.’ 

Hoe Schiller nu over den mensch en zijne bestemming dacht, gaat de schrijver vervolgens na.
Te midden dier gelukkige natuur is de mensch alleen daartoe begaafd en geroepen, om voortbrengende haar na te bootsen. Één ding onderscheidt hem van de gansche omringende natuur: zij volgt den zachten schepter der noodzakelijkheid, - de mensch is vrij, al ware hij in ketenen geboren. Op den grond der vrijheid vormt zich in hem tot scheppende individualiteit, wat buiten hem bonte menigvuldigheid heet. En hoezeer ook de in-
{==696==} {>>pagina-aanduiding<<}
dividu daarop is gewezen, om als dienend lid van een geheel de omhoog strevende eigene kracht door gemeenschap te harden,

‘Ehret ihr immer das Ganze: ich kann nur Einzelne achten; 
Immer im Einzelnen nur hab' ich das Ganze erblickt.’ 

Die vrije individualiteit dan laat zich vormen en moet noodzakelijk gevormd worden, en wel om bekwaam en in staat gesteld te worden, zelf ook wederom te vormen en de eeuwige ideën der wereld in eindigen vorm bij navolging uit te drukken. Gevormd moet zij worden, maar langs welken weg? De ontwikkeling der vrije menschelijke individualiteit minder harmonisch te denken, dan de ontwikkeling der onvrije natuur, is voor iemand als Schiller onmogelijk. En zoo komt het, dat, gelijk hij de smartvolle wereld van het kwaad en ongeluk over het hoofd zag, zoodra hij den blik op het Universum richtte, hij zoo ook de wereld van het booze in haar gewicht veel te gering schatte, wanneer hem de heldere glans der goddelijke bestemming van den mensch het vrome oog verblindde. De leer van Kant omtrent het radicale booze in de menschelijke natuur was hem, zooals hij aan Goethe in 1798 schreef, te monnikachtig. Eene vroegere uitspraak van hem over die Kantiaansche stelling, in een schrijven aan Körner van 1793, verklaart nog, dat, hoe stuitend ook voor zijn gevoel die leer mocht zijn van eene overhelling (Hang) van het menschelijke hart tot het booze, volstrekt niet te verwarren met de aanlokselen der zinnelijkheid, maar boven de zinnelijkheid uit aanwezig in den persoon des menschen als den zetel der vrijheid, - toch tegen Kant's bewijzen er niets viel in te brengen, hoe gaarne men 't ook wilde. Evenwel die bewijzen werden omvergestooten door eene groote afkeerigheid zijner natuur van de hardheid van zulke waarheden. Voor het overige zag hij 't wel in, en verklaarde het aan Goethe, dat deze donkere plaatsen in de menschelijke natuur den dichter, en vooral den tragischen dichter, te stade komen en in de voorstelling der hartstochten een niet gering moment uitmaken. Doch hij nam het besluit, deze plaatsen minder donker aan te zien. De hooge idée der menschelijke natuur heeft hem zijn leven lang zóó beheerscht,
dat hij haar in de werkelijkheid harer verschijning nooit scherp genoeg erkende.
Wat de verhouding van Schiller tot het Christendom aangaat, merkt de Heer Schmidt onder anderen het volgende op.

{==697==} {>>pagina-aanduiding<<}

Als men naar de gronden vraagt, waarom Schiller nooit zoo geheel van harte het Christendom omhelsde, moet men vooral in het oog houden de eigenaardig treurige gesteldheid des Christendoms in zijnen leeftijd. Aan den eenen kant was het van zijne specifieke gehalte als godsdienst meer of min ontdaan. Het rationalisme had aan den historischen Christus, zooals hij in de Evangeliën voorgesteld en verheerlijkt was, veel ongeloofelijks gevonden en dit het eerst openlijk aangevallen. En hoe radicaler de aanvallen werden, des te meer zagen juist conservatieve Christelijke naturen, als zij den tijd helder doorzagen en hem voor den godsdienst in het algemeen wilden redden, zich genoopt, de ook door Kant ingeslagen richting tot den idealen Christus, dat wil zeggen, in den geest van dien tijd, tot de zedelijk-humane ideëngehalte des Christendoms, met eenzijdigheid te volgen. In deze richting dacht en leerde ook Herder, de edelste, geestrijkste en altijd 'nog ‘de meest positieve’ dier idealistische niveleurs van het Christendom. Van den anderen kant was het Christendom van dien tijd een buitensporig Zinzendorfiaansch mysticisme; in weerwil van het geheel prijs geven der speciale dogmatiek, wat zijn wezen betreft, Christelijk bekrompen, weinig geschikt om den éénen godsdienst ook in andere vormen te herkennen en met vreugde te begroeten. Eindelijk, het Christendom van dien tijd had juist slechts in deze beide fractiën met den geest der confessioneele onverdraagzaamheid gebroken, voor welken geest een Schiller gewis niets dan verachting had.
Wel was Herder's idée van God geen compendium van kerkelijke dogmatiek. En ook van de Broedergemeente zeide Bengel: ‘Sie habe den ganzen Stock der heilsamen Lehre abgeblattet, das Innerste entblöszet und eben dieses noch dazu halbiret.’ Doch, gelijk reeds het poëtisme bij den aanvang der eeuw, zonder fundamenteel gewicht aan de dogmatiek te hechten, nochtans de heiligdommen zijns geloofs, afgezien van bijzonderheden, meest slechts in den vorm der oude kerkelijke leer vatten kon, zoo wist ook het militaire schematisme van kerkelijk bestuur tegen het einde der eeuw geen' anderen dam tegen de golven van het rationalisme op te werpen, dan het verlangen naar orthodoxe leer tot elken prijs. - Het is niet te verwonderen, dat zoodanige gesteldheid van het Christendom Schiller ontstemde, en hem verhinderde om het recht en gansch te leeren waardeeren, waartoe ook de verwarring nog wezenlijk bijdroeg, die over het wezen

{==698==} {>>pagina-aanduiding<<}
des Christendoms in de beste verstanden van dien tijd heerschende was.
Bij zulk een' algemeenen toestand der kennis van het Christendom nu zal het dus meer dan waarschijnlijk voorkomen, wanneer ook Schiller's begrippen van het Cbristendom juist niet de richtigste zijn. Wel zullen wij daartegen niets hebben in te brengen, als hij aan Goethe schrijft: ‘Ik vind in de Christelijke Godsdienst virtualiter den aanleg tot het hoogste en edelste, en hare verschillende verschijnsels in het leven schijnen mij slechts daarom zoo afkeerwekkend en smakeloos toe, omdat zij mislukte voorstellingen van dat hoogste zijn.’ Ook daarmede zullen wij het volkomen eens zijn, dat hij den eigenlijken karaktertrek van het Christendom, die het van alle monotheïstische Godsdiensten onderscheidt, in niets anders vindt, dan in de opheffing der wet. Doch het is eene fijn-baatzuchtige misteekening, als hij haar verder den ‘eenigen aesthetischen godsdienst’ noemt; en eene misteekening, als hij hare leer omtrent de wet in eene strijdige tegenstelling tot den categorischen imperativus der Kantiaansche zedeleer plaatst. In het Christendom toch is ook de wet slechts in zoover opgeheven, als zij van de tafelen van steen in het geweten is verlegd, in plaats van slaafsche gehoorzaamheid vrije volbrenging verlangt.
De heer Schmidt meent overigens Schiller geen ongelijk aan te doen, met te beweren, dat hij het Christendom allengs wederom nader gekomen is, dan hij zelf wilde weten. Hierbij zij een ander getuigenis in herinnering gebragt, van Gustav Schwab, waar deze, handelende over Schiller in zijne verhouding tot het Christendom, 1) zegt, dat ‘Schiller veel meer Christen was, dan hij zelf wist.’ En ook het slot van diens rede, gehouden bij de onthulling van Schiller's standbeeld te Stuttgart in de lente van 1839, verdient hier vermelding: ‘Ook is het Schiller, (sprak hij), die geschreven heeft: “Kan een mensch ons het heilige vertegenwoordigen, zoo bezit hij majesteit, en ofschoon onze knie niet volgen zal, zoo zal toch onze geest voor hem zich nederbuigen. Doch hij richt zich snel weder op, zoodra slechts het geringste spoor van menschelijke schuld aan hem zichtbaar

{==699==} {>>pagina-aanduiding<<}
wordt. Deze schoone ziel kent geen zoeter geluk, dan het heilige in zich buiten zich verwezenlijkt te zien en in de zinnenwereld haren onsterfelijken vriend te omhelzen.” Zou het hart van den man (liet Schwab er op volgen), die zoo gesproken heeft, ver van hem geweest zijn, wiens wezen hij - zijne woorden betuigen het - zoo helder erkend heeft, van hem, wiens naam ook wij hier niet noemen, omdat hem een naam is gegeven, die boven alle namen is!’ - 1) Is het ook niet, vragen wij, uit Christelijk-religieuse overtuiging gesproken, als Schiller de hooge voortreffelijkheid van den godsdienst, door Jezus gesticht, erkende en roemde in de dichtregels, die van het jaar 1795 dateeren:

‘Religion des Kreuzes, nur du verknüpfest, in Einem 
Kranze, der Demuth und Kraft doppelte Palme zugleich.’ 

Schiller's gansche denken, zegt de Heer Schmidt, is van het echt Christelijke geloof aan de Voorzienigheid doordrongen, hetwelk den eind-oorzakelijken samenhang der dingen al verder en verder tot eene onzichtbare oneindige causaliteit terugleidt en zoo het eeuwige in elk oogenblik tot zijne levenswet heeft. In plaats van dat weifelende geloof des verstands aan de Voorzienigheid, dat zoo dikwijls den sterkste in den steek laat, treedt voor hem het geloof des gevoels, dat ‘de Godheid vermoedt en aanbidt, evenzeer dáár, waar het haar blijkbaar begrijpt, als waar zij daarvoor onbegrijpelijk is.’ Ook denken wij, verklaart de schrijver met reden, verheven genoeg van de algemeenheid des Christendoms, om, van het koene woord van Bunsen ons bedienende, te zeggen: ‘Alle ware godsdienst is Christendom.’
Wat de Christelijke kern van Schiller's beste drama's betreft, daarvan, zegt hij, heeft Hoffmeister in het 5de deel zijner biographie proeven bijgebracht, die als model kunnen gelden. Hij heschouwde de kunst als het middel tot 's menschen zedelijkgodsdienstige opvoeding, opdat deze opvoeding voor de kweekelingen aanlokkelijker zij. Duidelijk en bevattelijk gaf hij dit in zijn gedicht Die Künstler te kennen, reeds van 1789 dagteekenende, waarvan hij het thema in een' brief aan Körner al-
{==700==} {>>pagina-aanduiding<<}
zoo samenvatte: ‘de verberging der waarheid en zedelijkheid in het schoone (Die Verhüllung der Wahrheit und Sittlichkeit in die Schönheit).’ - Hoog gewichtig kwam dan ook aan Schiller de roeping voor, waaraan hij zich toewijdde, nadat hij van het voornemen zijner vroegste jeugd had afgezien en zich tot het tooneel had gewend, het schouwtooneel namelijk zooals hij dat begreep en wat het in zijn oog zijn moest: eene zedelijke inrichting, bestemd om ijverig mede te werken aan de beste vorming van 's volks karakter en zeden. Zoo zette hij op het zedelijk nut der dramatische kunst inzonderheid den klemtoon.

's Menschen bestemming reikt verder dan dit aardsche leven, het doel zijner opvoeding ligt aan gene zijde der zichtbare wereld, - zoo geloofde Schiller niet slechts in zijnen vroegen jeugdigen leeftijd, zegt de heer Schmidt, zoo geloofde hij ook in de onstuimigste tijden der gisting van zijne wordende mannelijke gezindheid. - Wij geven hier verder terug, wat de schrijver dienaangaande meldt.
In Januarij 1780 stierf von Hoven's jongere broeder. Hem gold de ‘Leichenphantasie’ met haar somber slot:

‘Starr und ewig schlieszt des Grabes Riegel, 
Dumpfer - dumpfer schollert's über'm Sarg zum Hügel, 
Nimmer giebt das Grab zurück.’ 

Dat het nu eene dwaasheid is, in deze woorden meer te zien dan eene ontkenning van de ‘opstanding des vleesches,’ dat van de ontkenning eener voortduring der ziel in dit hartroerend gedicht geen sprake kan zijn, bewijst reeds alleen de plaats in den brief, dien Schiller aan den neêrgebogen vader toezond, om hem te troosten: ‘Uw zoon ging tot Dien terug, van Wien hij gekomen is. Zoo kwam hij vroeger en rein behouden daar, waar wij later, maar ook zwaarder met misslagen beladen, geraken. Hij verloor niets en won alles. Beste vader van mijnen geliefden vriend, dat zijn geen van buiten geleerde gemeenplaatsen, die ik u hier voorleg, het is eigen waar gevoel van mijn hart, dat ik uit treurige ondervinding putten moest.’ En in denzelfden geest en zin klinkt vervolgens de aanroep aan het graf van den jongen Weckherlin (1781):

{==701==} {>>pagina-aanduiding<<}


‘Fahr denn wohl, du Trauter unsere Seele, 
Eingewiegt von unsern Segnungen. 
Schlummre ruhig in der Grabeshöhle, 
Schlummre ruhig bis auf Wiedersehn. 
 
Nicht in Welten wie die Weisen träumen, 
Auch nicht in des Pöbels Paradies, 
Nicht in Himmeln, wie die Dichter reimen, - 
Aber wir ereilen dich gewisz.’ 1) 

Zoo ‘forsch zeker’ als de Ode an den Abend of de toeroeping des dichters aan den veroveraar: ‘ja du wirst unsterblich sein,’ klinkt het in dat lied niet meer. Maar ook zelfs van verre is het geloof aan een toekomstig leven niet verwoest, dat Schiller's geest verhief en sterkte tot aan het einde zijns levens toe.
Wel was de oproep van den hymnus:

‘Duldet muthig, Millionen, 
Duldet für die bessre Welt.’ - 

voor een poos overstemd geworden door den kreet der smart van zijne waarlijk niet stille onderwerping (Resignation), waarmede hij de voorstelling van God uit zijne kindsheid liet varen.
Zoo roept hij dan ook in zijne academische intreerede te Jena in 1789, daartoe op: ‘aan de onvergankelijke keten, die door het menschelijk geslacht zich heen windt, ons vluchtend aanzijn te bevestigen, en die ware onsterfelijkheid te bejagen, waar de daad leeft en verder ijlt.’ En het is een naklank van deze stemming, als ook eenige jaren later nog, 1791, het in de Horen heet;

‘Vor dem Tode erschrickst du? Du wünschest unsterblich zu leben? 
Leb im Ganzen Wenn du lange dahin bist, es bleibt.’ 


{==702==} {>>pagina-aanduiding<<}

Ook nog zeer onderworpen klinkt het, wat hij een jaar daarna aan zijne trouwe beschermster Caroline von Wolzogen antwoordde, als zij hem de plaatsen uit Kant's Kritik der Urtheilskraft voorlas, die op onsterfelijkheid wijzen: ‘Aan den albeheerschenden geest der Natuur moeten wij ons overgeven, en werken, zoolang wij het vermogen.’
Doch het was volstrekt onmogelijk, dat het geloof aan de persoonlijke voortduring uitbleef bij een' man, die in toenemende mate zoo zeer, als wij het bij Schiller zagen, op de waarde der individu's als het brandpunt voor de werkende idée der menschheid den klemtoon leerde zetten. En het is een grove misslag, om het ondubbelzinnig feit heen te redeneeren, dat het laatste resultaat van Schiller's religieus denken het vaste omwankelbare geloof was: ‘De dood is niet het einde des menschen.’ Carolina von Wolzogen betuigt het uit zijne laatste uitspraken, hoe hij van het Christendom roemt: ‘dat het de geestelijke natuur van het aanzijn verhoogd en aan de menschheid een' nieuwen stempel ingedrukt heeft, daar het aan de ziel een hooger uitzicht opent.’ En Gustav Schwab reeds wees daarop, hoe dwaas het is, onder deze woorden, in zulk een' ernst van het ondergaande leven, eene phrase te zien. Doch Schiller treedt zelf als getuige ons te gemoet. Tot heden toe is de onechtheid van dat gedicht ‘Trost am Grabe’ volstrekt nog niet bewezen, hetwelk daarmede aanvangt:

‘Trockne deine Thränen, gute Seele, 
Nur den Staub umschlieszt des Grabes Höhle; 
Geister können nicht wie Staub vergehn!’ 

En het zou ijdel zijn, van het gewicht der beide krachtvolle getuigenissen iets hoegenaamd af te dingen, die uit het laatste tiental jaren zijns levens afstammen: de Hoffnung 1797 en Thekla, Eine Geisterstimme 1805.
De kinderen roemen deze hoop en zeggen het tot onze stichting op:

‘Sie wird mit dem Greis nicht begraben. 
Und was die innere Stimme spricht, 
Das täuscht die hoffende Seele nicht.’ 


{==703==} {>>pagina-aanduiding<<}

En de ouden roemen deze hoop, en menigeen herhaalde het tot onze verkwikking, wat de Geisterstimme met betrekking op hetgeen aan gene zijde van het graf ligt, uitroept:

‘Wort gehalten wird in jenen Räumen 
Jedem schönen, gläubigen Gefühl!’ 

Tot zoover de heer Schmidt. - Tussschen deze beide gedichten ligt de datum van dat overschoone lyrisch gedicht van Schiller, Das Lied von der Gloeke 1799, dat, zooals bekend is, zijne meest subjectieve overtuigingen uitdrukt, en waarin hij, gelijk Schwab zegt (O.C.S. 143), den eisch van zijn gansche wezen nederlegde. In dat lied nu komen ook deze troostwoorden voor, waarmede de dichter zoo menig hart heeft veroverd:

‘Noch köstlicheren Samen bergen 
Wie traurend in der Erde Schoosz, 
Und hoffen, dasz es aus den Särgen 
Erblühen soll zu schönerm Loos.’ 

Ook naar den merkwaardigen brief 1) verwijs ik hier gaarne ten laatste nog, dien de veeljarige vriendin van Schiller, de vertrouwde van zijn' geest en hart, zijne edele schoonzuster Carolina von Wolzogen aan Gustav Schwab, uit Jena den 25 Januarij 1840, schreef, en waarin zij een treffende getuigenis aflegde omtrent Schiller's godsdienstig denken en leven.

R.G.





{==704==} {>>pagina-aanduiding<<}

Simon Verde van Fernan Caballero,

door Mr. Joan Bohl. *)

V.

Eenige jaren waren voorbij. De familie, waarmede wij ons onledig hielden, had als eene verplante bloem geleden en was een tijd lang verwelkt. Maar met den bijstand van der menschen groote troosteres: de tijd, en hare zachte dochter: de gewoonte, had de boom langzamerhand wortel geschoten, en besproeid door het zweet van den arbeid, was hij weder groen geworden en had hij bloemen voortgebragt; dat wil zeggen: er was tevredenheid in huis. Hier kwam bij, dat Nicolaas, de voerman, eene erfenis gekregen had en zich nu haastte, den armen Simon Verde den gestorven os te betalen. Simon besteedde dit geld aan den wederinkoop van Papalina en wel voor het dubbele van den prijs, dien de notaris er voor betaald had.
‘Hoe zou het anders kunnen? dacht Simon. Wie 't zijne nogmaals koopen moet, verliest een derde van zijn goed.’
Hierdoor zag hij zich in staat gesteld, zijne vroegere kostwinning weder bij de hand te nemen. Papalina uitte hare vreugde

{==705==} {>>pagina-aanduiding<<}
over den terugkeer onder de heerschappij haars ouden meesters, op even krachtige als opregte, zij het dan ook niet welluidende wijze. Tante Anna begoot hare bloembedden weder, voedde de vogels, spon en bad. Agueda tooide zich met anjelieren en zong:

Steeds zijn de anjelieren de boden der min, 
Ook de onze vond bij de anjelier haar begin. 

Zoo zong zij, dewijl hare en Juliaans liefde, onder de bescherming der anjelier ontloken, wederkeerig in de schaduwen der verborgenheid toegenomen was, gelijk de maan in de duisternis en stilte van den nacht zuiver en glanzend aangroeit. De oorzaak dezer geheimhouding was, behalve de natuurlijke schuchterheid der liefde, beider overtuiging, dat hunne ouders nooit toestemming tot hunne verbindtenis zouden geven: de een uit aangeborene waardigheid, de ander uit hebzucht, dewijl hij Juliaan met de dochter van een rijken landbouwer uit La Puebla wilde doen huwen. Er bestond nog een derde grond: de Alcalde koesterde steeds jegens Simon den wrok, welken een slecht mensch steeds dengene toedraagt, jegens wien hij misdeed; een wrok, duizendmaal bitterder en onverzoenlijker dan die van den beleedigde. Tot bewijs daarvan strekke, dat Simon in zijn edel hart geenerlei verbittering jegens zijnen vervolger gevoelde.
Toch kende de goede grootmoeder die verborgene liefde zeer goed en plagt tot hare kleindochter te zeggen:
‘Waaraan denkt ge nu, Agueda, mijn kind?’
‘Wij denken aan onze liefde, moeder Anna;’ antwoordde Agueda.
‘Dat leidt tot niets, kind. Peinst ge dan niet op den dag van morgen?’
‘Wij denken alleen aan van daag, grootmoedertje.’
‘Hoe weinig overleg heeft toch de jeugd! Beseft ge dan niet, mijn dierbaar kind, dat gij u meer tranen bereidt dan de zee parelen heeft?’
‘Beste grootmoeder, als ik ze toch storten moet, dan is 't het beste: zoo laat mogelijk!’
‘Nu, zoo als God wil!’ zuchtte de goede oude ziel.
‘Ja, zoo als Hij, geenszins zoo als de Alcalde wil. Om waarlijk te genieten, moet men veel hopen, grootmoeder!’
‘Op een mooijen ochtend openden de bewoners van Gelves de oogen en den mond buitengemeen wijd, want het ledige en eenzame paleis gaf teekenen van leven. Balkons en vensters ont-
{==706==} {>>pagina-aanduiding<<}
sloten zich als oogen, die ontwaken, en de groote huisdeur ging wagewijd open als een mond, die geeuwt. De zindelijkheid in haar wit gewaad zonder smet en onaangename lucht trad binnen, nam bezit van die eenzame en verlaten vertrekken. Een leger van bondgenooten ging haar voor; de vlijtige en bekwame bezem hechtte zich aan den vloer om geen enkel levend insekt genade te bewijzen; de schuurlap stak den neus in alle hoeken; de vegers strekten een aantal dreigende klaauwen uit; de zeep keek met dezelfde vrees naar de waterkuip als de mensch naar het graf dat hem verslinden zal; de boendoeken en zeemen openden de armen en schudden zich, alvorens zij het werk aanvingen.
Bij het aanschouwen van dit vijandelijk leger en zijne bewegingen verschrokken de torren en duizendpooten, verloren het verstand en werden in hunne dolle vaart door den bezem gegrepen, die een verschrikkelijk bloedbad onder hen aanrigtte. De spinnen repten hare lange beenen en vloden onthutst uit haar rustig verblijf, een laatsten, weemoedigen blik op hare netten werpende, welke zij zonder bindgaren of borduurnaald zoo kunstig vervaardigd hadden. De vledermuizen, onthutst bij het gezigt der lichten en lampen, snelden ijlings naar den kerktoren en riepen de gastvrijheid der uilen in. Deze, als menschenhaters, ontvingen hen niet zeer hartelijk. De ratten hielden op geraas te maken; en het stof, dat zijne wereldlijke kleeding aantrok, wierp zich, gedwongen zijn leger op te breken, zoo onbezonnen mogelijk zijn erfvijand, den wind in de armen: men zag het vrolijk op een zonnestraal dansen en zich dan door een open venster in de diepte storten.
“Wat mag het paleis wel overkomen, dat het zooveel beweging maakt en versche lucht inademt?” vroegen de menschen in het dorp. “Zou de infante komen?”
Dien eigen avond landde een vaartuig aan den oever der Guadalquivir, waarin zich huiselijke benoodigdheden bevonden en een heer en eene dame zaten.
De heer, die ruim veertig jaar oud kon zijn, was groot en forsch. Hij droeg een hongaarschen hoed en een mantel van de zonderlingste snede en de minst passende kleur. Hij had een blik als een romeinsch keizer; een tred als een germaansch veroveraar, rookte een dikke Havannah-cigaar, welke uit een zwaren knevelbaard te voorschijn kwam en was kwistiger met pra-
{==707==} {>>pagina-aanduiding<<}
terij dan met geld; hetgeen men daaruit mogt afleiden, dat hij met den schipper over eene reaal twistte.
De dame was, ofschoon men uit hare bleekheid en hare sterke kwijning zag, dat zij ziek was, zeer levendig, heftig en onrustig, doch opgeruimd. Zij droeg een rosé hoed, welke zoo buitengemeen ver naar achter stond, als of hij haar paadje was, die haar volgen moest; een ligt groen manteltje met een overvloed van franjes en kwasten; een geruit zijden kleed, waarvan elk vak eene bijzondere kleur had, gelijk de nieuwbakken staatslieden, en ligte laarsjes; alles echter, gelijk de eigenares, verschoten. Zij droeg een fonkelende broche, een schitterenden armband, een stralenden waaier, en een met bellen rinkelenden kleinen hond.
In de herberg bevonden zich eenige mannen en vrouwen uit het dorp, die met Joachim, “mijn zoontje”, de ontscheping gade sloegen en buiten zich zelven van verbazing waren over deze wonderlijke, vreemdsoortige, ongewone en opzettelijk ten toon gespreide weelde.
“Heb ik u niet gezegd, dat de infante zou komen? Daar is zij!” riep de onnoozele moeder van Joachim, het zoontje.
“Wat! zou dat deze zijn, die eene muts draagt als een net?” vroeg een der omstanders. “Hare hoogheid draagt een net als eene echte Spaansche.”
“God zegene hare ziel!” riepen de vrouwen.
“Gij moet weten, dat Hare hoogheid slechts vier gedachten heeft;” zeide de man.
“Vier! Is het mogelijk?” riep de waardin.
“Tel ze ons op: geene enkele meer of minder.”
“Wel, Jozef, weet gij hare gedachten?”
“Hoe zou die zot de gedachte der infante kennen?” vroeg Joachim.
“Ik ken die, mijn zoontje; en geheel Spanje, Frankrijk en Engeland kent ze, en de zot zult gij zijn, die ze niet kent.”
“Welnu, als gij ze dan zoo goed kent, zeg ze dan toch!” riepen de vrouwen den verhaler toe.
“Zij zijn, hernam deze: God, haar gemaal, hare kinderen en de armen. En het beste, dat gij allen doen kunt, is, haar voorbeeld volgen. Verstaan?”
“En de infant?”
“Die heeft natuurlijk de zelfde gedachten. Hij erfde dat van zijne moeder, die eene heilige en volmaakte koningin moet we-
{==708==} {>>pagina-aanduiding<<}
zen, gelijk de heilige konigin Elisabeth van Hongarije en de heilige Clothilde koningin van Frankrijk. En dit is de zuivere waarheid, welke men luide moet verkondigen, opdat zij door de geheele wereld weerklinke.”
“Maar, Jozef, indien gij haar niet kent; hoe weet ge dan dat deze dame de infante niet is?” vroeg Joachims zuster, die de hoop, dat de aangekomene de infante mogt zijn, niet gaarne liet varen.
“Wel, kleine, ziet ge dan niet, dat zij geen gevolg bij zich heeft?”
“Wat is dat: gevolg?” vroeg het meisje.
“Hoe zou ik dat weten?” zeide hare moeder. “Het zal zeker een soort van sleep zijn.”
“Onzin!” riep Joachim. “Het zijn de koetsen.”
De vreemdelingen begaven zich naar het slot en namen daar hun gemak; hij, door zich zoo lang hij was op een stoel uit te strekken, zij, met op de rij af naar alle balkons van het slot te wandelen, waarbij zij stukken uit de nieuwste opera's zong en telkens met italiaanschen tongval uitriep:
“Bello, bellissimo!”
Zeer zeker zou het moeite kosten, een schooner uitzigt te vinden dan dat, hetwelk men van het balkon naar Gelves geniet; want daar vereenigt zich het liefelijke met het verhevene, en het fraaije in de onderdeelen met het schoone in de verte. Aan den voet van het slot daalt de grond tusschen de tuinen af, toeft dan een oogenblik, om het rundvee voedsel te geven, en stort zich vervolgens in de rivier om aan den tegenover gelegen oever weder op te duiken, getooid met kreupelhout en wilgenboomen, en zich vervolgens in zaadvelden, oranjebosschen en weiden te verdeelen, welker grenzen zijn afgebakend door digt belommerde terrassen, versierd met boomen als vederbosschen.
De rivier stroomt zoo vol majesteit en kalmte langs deze boorden, dat men haar onbewegelijk zou wanen, zoo niet nu en dan eene stoomboot met vliegende vaart hare wateren doorsneed en haar glans verduisterde. Het uitzigt smelt weg, gelijk een verzwakkende toon, tot de verre gebergten van Ronda, welke zich met de wolken zouden vermengen, wanneer aan dien hemel in de lente wolken waren. Links ziet men Sevilla liggen aan de voeten harer Geralda, zonder het te hooren, hoe de plegtigheid der stilte haar reeds buitengemeen grootsch uiterlijk nog verhoogt.
“Zing niet Fornarina, zeide de op zijn zetel uitgestrekte rooker; de geneesheeren hebben het u immers verboden?”

{==709==} {>>pagina-aanduiding<<}

“En gij hecht eenige waarde aan hetgeen die heeren zeggen?” vroeg zij.
De heer noemde zich overste Titan. Het bewijs zijner verwerving van den graad had niemand gezien, zelfs de betaalmeester niet, want naar het zich liet aanzien was hij belangeloos genoeg, geen soldij te vragen.
Wij konden niet te weten komen, door welke middelen deze doorluchtige gasten er in geslaagd waren, zich het slot, geheel bewoonbaar, te doen afstaan bij voorkeur boven en ten nadeele van anderen. Doch dit doet er eigenlijk niet toe; zeker is het dat de zuivere lucht en het beroemde water van Gelves Fornarina heilzaam waren; wat men mogt afleiden uit den toenemenden bloei van haar gelaat, haren luiden lach en haar geschreeuw, wanneer zij met den achting inboezemenden overste Titan twistte.
De Andalusiërs bezitten de aangeborene gave, personen te kunnen beoordeelen, vooral wanneer deze tot eene hoogere klasse dan zij zelven behooren. De gasten waren nog slechts weinig dagen in het slot van Gelves, toen de vrouwen den mond vertrokken en de mannen lachten.
“Naar het mij voorkomt, zeide de een, zijn die grooten niet van de echte soort; ten minste niet van ouden stam.”
“Deze don Orondo,” voegde eene vrouw hierbij, “die met zijn knevelbaard eene waterkruik kan verbrijzelen, heeft een gezigt als een ketter, leelijker dan de beulsknechten in het lijden van Christus. Zij ziet er uit als de krankzinnige koningin 1) en is zoo onrustig als een hagedissenstaart; men ziet wel dat zij eene volslagene zottin is. Ik begrijp niet, hoe Simon Verde kan toelaten, dat zijne dochter daar ieder uur van den dag komt.”
“Och, voor Simon Verde zullen het wel uitmuntende menschen zijn. Hij denkt altijd van ieder het beste;” zeide een man.
“Dewijl zijn hart gezonder is dan de noord-oosten wind;” verklaarde eene vrouw.
“Dat is waar,” hernam de man. “Maar hier zal men toch ontwaren, hoe noodzakelijk in deze booze wereld een weinig voorzigtigheid is, en dat men langzaam en met overleg moet handelen.”

{==710==} {>>pagina-aanduiding<<}

Inderdaad ging Simon Verde, in zijne hoedanigheid van bode naar Sevilla, dagelijks tot het huis van den overste Titan, om er de eetwaren te brengen, welke men in het dorp niet kon krijgen. Aangezien daar noch markt, noch vleeschhal, noch eenige goed voorziene winkel te vinden was, plagt de overste tot Simon te zeggen:
“Dewijl er in het dorp niets voorhanden is dan het onveranderlijke antwoord: “ik heb heb niet,” zoo moet gij ons alles brengen, manneke!”
Bovendien was Simon belast met de bezorging der onafgebroken briefwisseling, welke de overste onderhield met zekeren kapitein Bulle, een jong, ligtvaardig, heftig en doortastend mensch die overal geweest was, iedereen kende, alles gezien had en er roem op droeg, dat hij een vurige republikein, een dolle speler en een gloeiende vrouwenvereerder was, en die ten slotte zijne vaderlandsliefde daardoor schitterend ten toon spreidde, dat hij zich bij de zeeschuimers aansloot, die ons eiland Cuba aanvielen.
Het open en goedhartig gelaat van Simon Verde had Fornarina behaagd, die gaarne met hem sprak, hem vragen deed en zich nopens de bijzonderheden van zijn leven liet inlichten.
“Mijnheer Simon!” zeide zij op zekeren avond tot hem, toen hij kwam om de bevelen voor den volgenden dag te vernemen, “hoeveel verdient gij per dag?”
“Ik heb geene vaste verdiensten, mevrouw. Maar den eenen dag door den ander gerekend, zal ik zoo ongeveer een schelling 1) winnen.”
“Slechts een schelling?” riep Fornarina met haren italiaanschen tongval en blijkbaar zeer verbaasd.’ Wel arme mijnheer Simon! Och, wat een ongelukkig lot! Gij moet een wanhopig leven leiden, goede man.’
‘Ik? Neen, mevrouw, ik leef hoogst tevreden, Gode zij dank!’
‘Met een schelling?’
‘Moge zij mij nooit ontbreken!’
‘Maar dat is toch niet genoeg om te leven!’
‘Zou u denken? Och zij strekt nog tot vrij wat meer, mevrouw.’
‘Nu, noem dan eens op....ik brand van nieuwsgierigheid.’

{==711==} {>>pagina-aanduiding<<}

‘Wel, mevrouw, met een schelling los ik mijne schulden af, leen ik op rente en voorzie ik mijn spaarpot.’
‘Och, gij schertst!’
‘Inderdaad niet, Mevrouw, reken zelve slechts na. Ik onderhoud mij en mijn huis, dat is mijn pligt; ik voed mijne moeder, daarmede betaal ik mijne schuld; ik leen op renten, want ik voed mijne dochter op, die het mij betalen zal, wanneer ik oud ben en niet meer werken kan; en ik leg iets in mijn spaarpot, want ik weiger eenen arme nooit een aalmoes, al bestaat die soms slechts in een stukje van het brood, dat ik juist eet.’
Fornarina stond een oogenblik in gedachten en wendde zich daarna tot den overste, wien zij toevoegde:
‘Hij heeft waarlijk groot gelijk! En als men nu eens bedenkt, hoeveel rijke inkomsten verspild worden, zonder dat daarmede gedaan wordt wat deze goede man met zijn schelling weet uit te richten!’
‘Gij dweept!’ antwoordde de reusachtige overste, in een schaterlach uitbarstende. Schrijf een herdersdicht, zet het op muziek en zing het tot stichting en verrukking van trouwe herders en herderinnen. Maar blijf mij met die sentimentele dwaasheden van het lijf!’
‘Gij zijt geen mensch; gij zijt een kanon!’ riep Fornarina, toornig.
‘En wel een vier-en-twintig-ponder;’ zeide Simon bij zich zelven.
De overste, verre van beleedigd en integendeel gestreeld door het scheldwoord zijner gemalin, hernam met dien lach, waarmede Jupiter onder de gedaante van een stier aan de jonkvrouwe Europa het hof maakte:
‘Neen, Fornarina, gij weet, dat alles in u mij bekoort, zoowel de herderinnestaf als de koningskroon. In onverschillig welken vorm zijt gij bevallig.’
‘Aan u integendeel vind ik niets behagelijks, noch uwe complimenten, welke naar tabak rieken; noch uw muskusachtige bakkebaard!’ verklaarde Fornarina, en zich tot Simon wendende, vroeg zij:
‘Dus, gij hebt eene dochter?’
‘Ja, mevrouw, maar eene dochter als de bloemen des velds, wier vader ik niet verdien te zijn. Als ge haar zaagt, zoudt ge hetzelfde zeggen, en wel tweemaal tegelijk indien dit mogelijk was.’

{==712==} {>>pagina-aanduiding<<}

‘O, ik wil haar zien!’ riep Fornarina, in plotselinge verrukking uit; ‘kan zij naaien?’
‘Zij verstaat van alles;’ verzekerde Simon; ‘zij bezit handen, die men met goud moest laten beslaan.’
‘Breng haar dan hier, mijnheer Simon, ik verlang naar de kennismaking met haar, en zal haar naaiwerk verschaffen. Ach, hier op het land, waar zooveel doornen en struiken groeien, zijn al mijne kleederen verscheurd.’
Simon Verde, die zich altijd sterk moest inspannen om neen te zeggen en er niets onbetamelijks in vond, dat zijne dochter op het slot kwam, voldeed aan het verzoek, en bragt Agueda mede, die Fornarina dadelijk zoo beviel, dat zij haar den eersten dag een zeer fraaien, maar gebroken waaijer van perlemoer, en een schoonen gouden armband, die zijn tweelingbroeder verloren had, ten geschenke gaf.
Hiermede was voor Simon Verde een klein tijdperk van blijde dagen ingetreden, en hij toonde zich buitengemeen ijverig in de dienst van den verschrikkelijken overste Titan.
Maar één persoon was met dien nieuwen toestand niet in zijn schik, namelijk Juliaan.
Op zekeren avond, dat de Alcalde zich verwijderd had en Simon volgens gewoonte te Sevilla was, spraken de verliefden elkander aan een afgelegen tralievenster der hoeve, dat op het veld uitzigt gaf.
‘Agueda!’ zeide Juliaan, ‘wat hebt gij buiten uw huis, waar gij ingetogen leefdet, als eene vrouw, die haren goeden naam in waarde houdt, bij die vreemde lieden te doen? Ik zeg u, dat zij met haar pronk en praal, die er uitziet als eene meineedige, en hij met zijn opgeblazen en trotsch gezigt mij menschen toeschijnen, met wie het niet rigtig is. En bedenk wat het spreekwoord zegt: Geen slechter omgang dan met voorgewende aanzienlijken.’
‘Ik ga daar, antwoordde het meisje, omdat mijn vader het mij gezegd heeft en ik er eene kleinigheid verdien, waarmede ik hem wat kleeding kan aanschaffen, die de arme man hard noodig heeft. En ik zoude wel eens willen weten, Juliaan, of dit ook tegen de ingetogenheid van het allervoorzigtigste meisje strijdt.’
‘Wanneer gij daar heen gaat, baart ge mij zorg.’
‘Dit spijt mij zeer, Juliaan, maar wat zal ik doen? Welke verontschuldiging om te huis te blijven zal ik mijn vader opgeven?’
‘Als vrouwen iets niet willen, halen zij de gronden daarvoor uit het middelpunt der aarde.’

{==713==} {>>pagina-aanduiding<<}

‘Dit beteekent dus, dat wij ons om eene gril van u aanmerkelijke schade moeten berokkenen? Laat mij ten minste naar het paleis gaan tot ik genoeg verdiend heb om een linnen kiel voor mijn vader en eene onderrok voor grootmoeder Anna te koopen.’
‘Wanneer wij huwen, zult gij daaraan geen gebrek hebben.’
‘Kom, kom, dat zijn weêr praatjes; alles ijdel gebeuzel, Juliaan, en ongegronde hoop: het zal dan zijn gelijk nu. Na de schade, welke uw vader ons heeft toegebragt, is het niet betamelijk dat gij ons ook nog komt benadeelen met er op aan te dringen, dat ik niet naar het paleis zal gaan.’
Juliaan zweeg, want diep smartte het hem, dat Agueda de herinnering van het gedrag zijns vaders jegens Simon Verde weder levendig maakte.
‘Agueda, zeide hij, er zal een dag komen....’
‘Goed! laat hem komen, zonder echter dat wij die komst verhaasten.’
‘En zult gij mij altijd beminnen, Agueda?’
‘Juliaan, die vraag beleedigt mij.’
‘Waarom?’
‘Omdat zij bewijst, dat gij aan mij twijfelt.’
‘Hoe grooter liefde, hoe sterker vrees, Agueda.’
‘Hoe grooter achting, hoe grooter vertrouwen, Juliaan.’
De Alcalde had, meer uit nieuwsgierigheid dan om eenige andere reden den gewigtigen overste bezocht. Maar deze groote man, die neef van zeven markiezen, oom van vijf gravinnen, en huisvriend van drie hertoginnen was, had zich niet verwaardigd een dorpsschout wederkeerig een bezoek te brengen. Uit dien hoofde koesterde de gekwetste overheidspersoon een diepen wrok jegens den opgeblazen, grooten heer, die de hem verschuldigde achting zoo geheel uit het oog verloor, en hij besloot de schreden van den overste naauwlettend gade te slaan. Telkens als deze waakzame Argus een nieuwen bezoeker van verdacht uiterlijk, niet langs den gewonen grooten weg, maar door de olijvenbosschen zag aankomen, zeide hij tot zich zelven:
‘Deze lieden behooren niet tot de fatsoenlijke wereld; de een ziet er nog kaler en geplukter uit dan de ander. Zij hebben iets in den zin....men zal mij niet bedotten....zij zijn mij een doorn in het oog. Zij hebben niet goedschiks willen hooren en moeten nu maar hebben wat er bijstaat, wij zullen er wel achter komen.’

{==714==} {>>pagina-aanduiding<<}

De grootste doorn in het oog van den Alcalde was kapitein Bulle, dien hij altijd poogde te ontmoeten, maar die hem zonder te groeten en met het onbeschaamdste gelaat voorbijging: want deze voedde denzelfden wrevel, dien hij inboezemde, jegens den indringenden en verklikkenden Alcalde. Daarom plagt hij, als hij hem tegenkwam, de volgende naar de omstandigheden ingerigte regels te zingen:

Leve de soldatenstand 
En 't leger evenzeer, 
Paters en Alcalden 
Behoeven wij niet meer! 

Intusschen was het niet alleen de overste, die hoogepriester der orde, waartoe de kapitein behoorde, die hem zoo dikwijls naar Gelver trok, maar ook Agueda, op wie hij, in zijne dolzinnige vereering van het schoone geslacht, verliefd was geworden. Ook minder hartstogtelijke mannen dan hij zouden door het vuur van den revolutionnairen Cupido in vlam zijn gezet bij de aanschouwing van het lieve, stille en bescheidene meisje, dat aan het venster der voorkamer zat te naaien, met haar blozend gelaat, het haar van het kleine voorhoofd teruggekamd en slechts getooid met twee kleine lokken en eene roode anjelier in de fraaie haren. Dewijl echter eenige zonder pligtplegingen geuite aardigheden slechts zwijgen tot antwoord erlangden en Agueda, bij de eerste mededeeling welke de kapitein van zijne ingenomenheid met haar deed, opstond om zich te verwijderen en alleen zijne verzekering, dat hij haar niet verder zou lastig vallen, het meisje kon terughouden, zoo ging de kapitein voort, met blikken te werpen, zonder een terug te ontvangen en zuchten te slaken zonder verhoord te worden.


{==715==} {>>pagina-aanduiding<<}

VI.

De tijd, waarin deze ware geschiedenis voorvalt, was gekenmerkt door eene dier revolutionaire bewegingen, welke zich als een doffe donder tusschen de wolken aankondigen en nu hier dan daar bliksems schieten, tot een man van vastberadenheid en schitterende talenten haar van den bodem verbant, waar zij nooit inheemsch kunnen zijn. In zulke tijden plegen lieden op te duiken van het slag van den overste Titan, vol opgewondenheid, medeleden en gunstelingen der kosmopolitische propaganda, welke door geene partij erkend of gemagtigd zijn, maar toch invloedrijke mannen tot de hunnen rekenen. Het wereld beschavende programma van dit opgeblazen volk bestaat daarin, dat zij elke godsdienst verachten, alle geloof zoo mogelijk uitroeien, elk gezag haten, elke meerderheid gering schatten en iederen teugel wegwerpen, waardoor hunne herborene menschheid weder in den toestand der redelijke wezens zou gebragt worden.
Op zekeren dag verbreidde zich het gerucht, dat te Sevilla het plan tot een opstand ontdekt was en dien ten gevolge werden enkele verdachten in hechtenis genomen. De Alcalde lag op de loer en zag kapitein Bulle aankomen, die er ontsteld uitzag en niet zong. De Alcalde voedde argwaan.
Met het vallen van den avond, toen Simon Verde juist zijne soep at, ontving hij eene oproeping van den overste om tot hem te komen.
‘Ga niet,’ zeide zijne moeder. Die menschen kunnen op dit uur niets goeds van u verlangen.
‘Och kom, moeder,’ antwoordde Simon; zij zullen de eene of andere boodschap naar Sevilla vergeten hebben, en mij die nog willen opdragen,
Simon ging naar het slot en vond den overste, die in heftige spanning de ruime woonkamer op- en nederstapte, terwijl kapitein Bulle zich zeer verslagen op een stoel geworpen had.
‘Simon, zeide de overste, het republikeinsche ‘je bent’ voor eene betere gelegenheid bewarende; gij zijt een edelmoedige patriot en een achtenswaardig burger.
‘Ik ben een boer, mijnheer!’ antwoordde Simon.
‘Dat is hetzelfde; ik acht u als burger.’
Simon hoorde met bevreemding die betuiging van hoogschat-
{==716==} {>>pagina-aanduiding<<}
ting uit den mond des mans, die hem tot dusverre met den onbeschaamdsten hoogmoed behandeld had.
‘Ik geloof,’ voer Titan voort, ‘dat ik u zonder gevaar eene eervolle en winstgevende missie kan toevertrouwen.’
‘Mijnheer,’ hernam Simon Verde, die argwaan begon te koesteren, dat men hem met het een of ander in ongelegenheid wilde brengen; mij zijn geene andere missiën bekend dan die der eerwaarde paters-capucijnen.
Titan stampte woedend op den grond, mompelde tusschen de tanden: ‘Huichelaar, arglistige, slangenkop!’ en hervatte daarop met luider stem:
‘Gij moest dezen heer - hier wees hij op den kapitein - die een roemrijk slagtoffer is der dwinglandij, welke ons in slavenkluisters klinkt, verbergen. Neem deze goudstukken, voegde hij er bij, een aanzienlijk bedrag voor Simons oogen op de tafel leggende; zoodra deze heer in veiligheid is, zult gij nog eens zooveel krijgen.
Simon wreef zich achter het oor, zonder de goudstukken aan te zien.
“Gij weifelt!” riep de overste, op gezwollen toon uit. “Alzoo vermogen een edel patriotismus, de onderdrukte menschheid, de heilige vrijheid, welke in den persoon van dezen heer met voeten getreden worden, niets tegen ellendige lafheid?”
Simon Verde schudde het hoofd en zeide: “U moet weten, mijnheer, dat ik reeds eenmaal iemand verborgen heb, die ook van het welzijn des vaderlands en andere mooie dingen sprak, gelijk u thans doet....maar....om kort te gaan, heer overste, de grap kwam mij duur te staan en het spreekwoord zegt: kom niet meer op het erf, waar u de hond reeds eenmaal gebeten heeft.”
“Beleedig dezen heer niet door vergelijkingen. Hij is een man, die zich aan de groote zaak der gekrenkte menschheid gewijd heeft, en even dapper en onverschrokken is, als hij naar den degen grijpt, als wanneer hij eene redevoering houdt.”
“Ik houd niet van die redevoeringen, mijnheer; de menschheid heeft meer behoefte aan predikatiën.”
“O bijgeloof! o dweeperij! arm Spanje!” mompelde de overste, en vervolgde daarop luide: “bedenk dat deze heer een martelaar der vrijheid, een verdediger der regten des volks is, en dat het juist dit volk is, hetwelk....”
“Spaar die brabbeltaal, mijnheer, ik versta die hoogdravende

{==717==} {>>pagina-aanduiding<<}
woorden niet, en wat ik niet versta, overtuigt mij niet. Ik kan mij met deze historie niet bemoeien, want, naar ik thans bespeur, is die heer vogelvrij verklaard, gelijk die andere van voorheen, en in vuil water steek ik mijne handen niet.”
Simon wilde vertrekken. Op dit oogenblik echter stortte Fornarina met loshangende haren en in tranen zwemmende de kamer binnen en wierp zich op de wanhopigste wijze aan Simons voeten. Deze, die nog geene andere uitdrukking van heftige smart had gezien, dan de zachte en weemoedige tranen zijner moeder, toen zij van hare haardstede verdreven werd, verschrok aanvankelijk van dit theatrale geweld en verstomde ten laatste geheel.
“Gij wilt een door wreede beulen vervolgden held niet redden?” riep zij met sidderende stem en stuiptrekkend uit, en ging zoo lang voort, dat zij eindelijk, nadat het onderwerp geheel uitgeput was, met eenige o's en achs en een fluisterend:
“Goede Simon, heb medelijden!” sloot.
De klagende Rachel viel in onmagt.
De uitmuntende man, tot wien zij zich gewend had, verschrokken, getroffen, verward en buiten zich zelven beloofde alles wat men van hem verlangde. Intusschen, eens door schade wijs geworden, nam hij zijne maatregelen van voorzorg. Hij liet kapitein Bulle als eene vrouw verkleeden, langs een tuinraam het huis verlaten en door eene geheime deur in het zijne gaan, waar hij hem toen op den zolder, welken men langs een ladder bereikte, dien Simon, nadat de vlugteling opgestegen was, terugtrok, verborg.
De goudstukken nam Simon niet mede en hij dacht er ook niet meer aan. Bij den verkoop zijner oranje-appelen waakte hij zorgvuldig over den laatsten penning, maar voor de werken van barmhartigheid bepaalde de ingeschapen adel zijns gemoeds geen prijs. Belooning voor eene vriendendienst aannemen, scheen hem onteerend, gelijk het voor de vrouw onteerend is, dat zij zich hare liefde laat betalen.
In weerwil zijner verspieding zag de Alcalde niets en was, bij het invallen van den nacht, tot zijn spijt, verpligt huiswaarts te gaan, zonder iets opgedaan te hebben.
Den volgenden ochtend waren de overste Titan en Fornarina verdwenen, en eene afdeeling soldaten, welke kwam om het slot te doorzoeken, vond daar niets dan de voormalige vliegende en kruipende bewoners, welke, dank der stilte en eenzaamheid,

{==718==} {>>pagina-aanduiding<<}
welke zij er opmerkten, tot hun land van belofte terugkeerden en er in koor een fransch lied aanhieven, dat Fornarina gezongen en de echo der kamers hun geleerd had:

“A tous les coeurs bien nés, 
Que la patrie est chère!” 

Simon ging eenige dagen voort met heen en weder naar Sevilla te gaan, en de kapitein bleef op den zolder verscholen.
“En toch zou ik een paard tegen eene kip verwedden,” zeide de Alcalde, “dat Simon Verde in de zaak betrokken is.”
“En waarom dat, mijnheer!” werd hem geantwoord; “wat heeft Simon met die kuiperijen te maken? Waarom zou hij zich daarmede bemoeien?”
“Waarom gaat de oude naar de munt? - Omdat er iets voor haar afvalt. Nu, nu, de tijd zal het leeren;” hernam de Alcalde, met zijn boos hart en onverzoenlijken wrok; “dewijl ik hem reeds betrapt heb, vertrouw ik hem nu zooveel te minder. Hij heeft zich met dat volk ingelaten, en wie met pek omgaat, wordt er mede besmet.”
Juliaan intusschen was wanhopig, want Agueda had hem niet willen verhelen, dat de kapitein in haar huis verborgen was; ofschoon zij te voorzigtig was, hem de harnekkige minnelessen van den vermetelen en heftigen minnaar mede te deelen.’
Juliaan had een vriend, of liever: een ijverigen aanhanger, en dit was de waard ‘mijn zoontje.’ Deze had in het huis zijns vaders gediend, en was Juliaan hartelijk genegen.
‘Mijn zoontje,’ zeide Juliaan op zekeren dag tot hem; ‘wilt gij voor mij doen, wat ik u dringend verzoek?’
‘Moet ik mij hals over kop in de rivier storten?’ vroeg Joachim, terwijl hij eenige reuzenschreden in die rigting deed.
‘Neen, man, dat behoeft juist niet.’
‘Wat dan? als ik het vragen mag.’
‘Ik verzoek het u slechts om te weten of ik in tijd van nood op u rekenen kan.’
Intusschen zag Agueda de zorgen en angsten haars vaders, leed door de jaloerschheid van Juliaan en was, daar zij den kapitein eten moest brengen, ofschoon zij het telkens op den ladder, zoover mogelijk van hem verwijderd, toereikte, gedwongen, de dwaze verklaringen van zijn hartstogt aan te hooren, welke door

{==719==} {>>pagina-aanduiding<<}
zijne werkeloosheid, eenzaamheid en volslagen gebrek aan verstrooijing, nog toegenomen was.
De kapitein schreef dag op dag brieven en ontving daarop voortdurend antwoord. Op zekeren avond, toen hij den pas ontvangen brief gelezen had, zeide hij tot zijn gastheer:
‘Mijnheer Simon, men schrijft mij, dat ik morgen mijne vrijspraak zal ontvangen.’
‘Eene blijde boodschap!’ riep de goede Simon verheugd.
‘De vrijspraak moet door meerdere personen bekrachtigd worden,’ voer de gast voort; ‘maar men hoopt, ze mij reeds morgen te kunnen zenden.’
‘Dat geve God en de Heilige Maagd!
“Intusschen zult gij in de herberg moeten wachten, tot zij u gebragt wordt; en dit zal, zoo ik vrees, niet voor heden avond kunnen geschieden.”
“Niets zal mij aangenamer zijn, dan daar te wachten;” hernam Simon, die met blijdschap het oogenblik te gemoet zag, dat hij van eene zaak, welke hem dagelijks meer kommer baarde, bevrijd en zijn gast gered zou worden.
“Maar gij moet mij onder eede verzekeren, niets te zeggen, eer ik verre van hier ben; dit verlangt men van mij.”
“Ik zwijg als een visch;” sprak Simon, zeer tevreden.
In weerwil der mededeeling van den kapitein, wachtte Simon den volgenden dag tot het bepaalde uur, maar er verscheen niemand met den genade-brief. Daarom keerde hij in verdrietige stemming naar huis. De weg viel hem lang, niet slechts om den ondervonden tegenspoed, maar ook dewijl de nacht zeer donker was.
“Hoe zonderling zijn de luimen van het lot!” dacht hij bij het voortwandelen. De Alcalde ligt op den loer, hij doet niets dan mij bespieden en in deze geschiedenis komt het hinkende paard nog achteraan 1). Maar kom aan, den moed niet verloren, Simon Verde, zoo de genadebrief van daag niet ontvangen is, krijgen wij hem, als het God belieft, toch morgen.’
Onder deze overwegingen was de goede man naar Gelves gegaan en naderde thans zijne woning. Maar voor hij haar nog bereikte, hoorde hij zijne moeder reeds verschrikt uitroepen:

{==720==} {>>pagina-aanduiding<<}

‘Ach, mijn zoon! hij is gevlugt!’
‘Stil, moeder, in naam van Onze Lieve Vrouw, wees bedaard!’ sprak Simon; ‘indien hij gevlugt is, dan zij God met hem!’
‘Maar....maar....ach! mijn waarde zoon!’
Het schreijen, waarin de buurvrouwen deelden, belette haar voort te gaan.
‘Maar....wat maar?’ vroeg Simon, ontsteld.
‘Ach....hij heeft het meisje geschaakt!’
‘Heilige Maagd! Groote God, ontferming!’ riep de wanhopige vader; ‘waarheen zijn zij gevlugt? Hoe laat? Spreek snel! Welken weg zijn zij ingeslagen?’
‘Ach, mijn dierbare zoon, antwoordde zijne moeder, snikkende. Niemand heeft hen gezien of gehoord.’
Simon wierp zijn hoed tegen den grond, hief zijne handen omhoog en rukte zich het haar uit het hoofd.
‘Kind! riep hij uit; kind mijns harten! Helaas, uw vader kan u niet helpen! Mijn lieveling! Gij zult uwen vader roepen en hij zal u geen bijstand komen bieden. Genadige God! Mogten de vogelen mij hunne vleugels, de losch zijn scherpe blik, de wilde dieren hunne klauwen geven! Een paard! een paard! een geweer!’ - En Simon liep voort om te zoeken wat hij hebben wilde. ‘Buren! vrienden! schreeuwde hij door de straten; Juan, Nicolaas! Antonio! Iedere man van eer helpe mij eene der laaghartigste schanddaden te beletten, welke Godvergeten booswichten kunnen uitdenken! Wanneer gij christen-menschen zijt, helpt dan eenen vader, wiens dochter men uit zijn huis, wiens hart men uit zijne borst scheurt.
De buren snelden toe en omringden den vader, die buiten zich zelven was van smart, en de verontwaardiging sprak krachtig uit hun regtschapen gelaat. De vrouwen uitten verwenschingen jegens den eerlooze, en stortten tranen van droefheid over Agueda. Reeds had men paarden gehaald, geweren gebragt en een aantal boeren stonden, met den ijver, welke onder de landlieden zoo gemeen en altijd bereid is het leven te wagen, gereed om Simon te vergezellen en hem te helpen, toen men snelnaderend paarden getrappel hoorde.
“Soldaten! Dat zijn soldaten! Misschien de burgerwacht! Die zendt God!” riepen allen uit en de vrouwen haastten zich, lantaarnen buiten te brengen. Deze verhelderden een tooneel, hetwelk een algemeen gejuich deed opgaan. Agueda lag in de armen

{==721==} {>>pagina-aanduiding<<}
haars vaders; naast haar, te paard, over de heilige groep gebogen, was Juliaan, en achter dezen stond Joachim, de waard, die zich het zweet van het gelaat wischte.
“Vader,” fluisterde Agueda Simon in het oor; “Juliaan heeft mij gered.”
“Juliaan!” riep Simon Verde; “Gij hebt mij verloren, en gij hebt mij gewonnen, ik wil den grond onder uwe voeten kussen. Druk mij eene S in het gelaat, want ik ben uw Slaaf, zoo lang dit bloed nog in mijne aderen vloeit, dat ik u tot den laatsten droppel aanbied.”
Het is niet mogelijk, het voorgevallene zoo verward, hartstogtelijk en afgebroken te verhalen als Agueda deed, die uit de armen haars vaders aan den boezem der grootmoeder zonk en hierop door de buurvrouwen omhelsd werd. Daarom volge hier een beknopt verslag.
Bij het invallen van den nacht zeide de kapitein tot Agueda, dat hij in dit uur de komst van zijne vrienden verwachtte, en verzocht, terwijl hij haar eene in papier gewikkelde zilveren pijp toewierp, eens te gaan zien, of zij reeds in de olijfboschjes naast den tuin waren; zij moest naar de achterdeur gaan en het afgesproken teeken geven. Vrolijk verrast, beijverde Agueda zich, hieraan gehoor te geven, en dadelijk verscheen een man. Agueda keerde spoedig terug en gaf den wachtende hiervan berigt; vervolgens plaatste zij een ladder bij de schuilplaats, opdat hij zou kunnen afstijgen. De kapitein deed het, zonder een woord te zeggen, en Agueda, blijde en kalm, volgde hem in den hof, om, nadat hij zou vertrokken zijn, de deur te sluiten. Naauwelijks echter had Agueda die geopend, of twee mannen, die op de loer lagen, overvielen het verschrikte meisje en hielden haar vast, terwijl de kapitein haar een doek voor den mond, en met twee andere spitsboeven de handen op den rug en de voeten te zamen bond. Hierop sprong hij te paard, de handlangers tilden het ongelukkige meisje in de hoogte en plaatsten haar voor hem. Nu wierpen ook zij zich te paard en verdwenen in vollen draf tusschen de olijven.
Een half uur later ging Juliaan de deur van Simons huis voorbij, toen hij het jammeren der arme oude Anna en de stemmen der buurvrouwen hoorde, die de schaking van Agueda reeds ontdekt hadden en hem hiervan kennis gaven. Snel als de wind stormde Juliaan naar zijn huis waaruit juist de waard Joachim te voorschijn trad.

{==722==} {>>pagina-aanduiding<<}

“Joachim!” zeide Juliaan met ontroerde, maar vaste en nadrukkelijke stem; “stijg op het losse paard en houd den klepper voor mij gereed, terwijl ik wapens haal.”
Joachim deed, zonder iets te vragen, alles wat hem bevolen was en keerde in weinig tijds tot Juliaan terug.
“Waar moet het heen?” vroeg hij.
“Naar Porsuna om den weg naar Benaocaz te zoeken, de schurken willen de grenzen van Portugal bereiken.”
Met deze woorden gaf Juliaan zijn paard de sporen en Joachim volgde hem, gelijk de donder den bliksem.
De vlugtelingen hadden naauwelijks eene mijl afgelegd, toen zij paarden-galop hoorden.
“Wij zijn verloren! riep de kapitein; dat is de burgerwacht.”
“Zet uw paard aan!” riepen de anderen, die bespeurden, dat de paarden, die achter hen kwamen, beter waren dan de hunne en zij bij gevolg ieder oogenblik op korteren afstand van elkander geraakten.’
‘Laat de meid los, kapitein, zij belet u vooruit te komen?’ voegde een ander der gezellen hem ontsteld toe. ‘Gij verliest haar toch in ieder geval; verlies dan tegelijk uwe vrijheid niet!’
De galop der vervolgers kwam digter en digter; daarom plaatste de kapitein Agueda aan den zoom van den weg en snelde voort om zijne makkers in te halen. Naauwelijks zag Agueda zich in vrijheid of het gelukte haar, een harer handen, door eene krachtige poging, los te maken, zij rukte nu den doek van den mond en op het oogenblik, dat de ruiters verschenen, kon zij om hulp roepen. Maar het was niet de burgerwacht, die tot hare redding snelde; het was - wie beschrijft hare verbazing! - Juliaan.
Verwonderd over de drukte, welke tot zijne ooren doordrong, en uitgelokt door de jubelkreten verliet de Alcalde zijn huis en begaf zich naar de plek, waar de dorpelingen verzameld stonden. Hoe groot echter was niet zijne verbazing en verontwaardiging, toen hij zijn zoon als den heldhaftigen bevrijder der dochter van Simon Verde en zijne paarden, dampend en snuivend, als offers dezer onbetaalde Romanridderdaad, aantrof.
Hij verhaastte zijne schreden en dewijl de eerste, dien hij aantrof, ‘mijn zoontje’ was, vatte hij dezen bij de kraag en schreeuwde:
‘Wie heeft u, botterik, onbeschaamde, brutale knaap, verlof gegeven, mijn paard uit den stal te halen, en het uw zwaren bast op den rug te werpen?’

{==723==} {>>pagina-aanduiding<<}

De schrik en verrassing van Joachim waren zoo groot, dat hij stom en onbewegelijk staan bleef.
‘Ik heb hem dat bevolen, vader,’ antwoordde Juliaan op eerbiedigen toon, ‘maar zonder verlegen te worden.’
‘Voort! naar huis! en breng de paarden weder weg!’ beval de Alcalde, die zijn zoon, in tegenwoordigheid van vreemden niet wilde uitschelden. Wij zullen elkander wel nader spreken.’
Juliaan gehoorzaamde.
‘Voort! uit mijne oogen!’ hernam de Alcalde tegen Joachin, die daar nog altijd, onbewegelijk als een paal stond; ‘pas op, dat ik mijne zelfbeheersching niet verlieze en u niet zoo lam sla, als gij mijn hengst gemaakt hebt.’
Joachim ‘mijn zoontje’ maakte een ijverig gebruik van zijne reuzenvoeten om in den nacht te verdwijnen, gelijk de, door de toovenares van Endor opgeroepen schim van Samuel.
‘De meid van den oproerling ga hare schande verbergen;’ voer de Alcalde voort; en zijn heler zal in de gevangenis zijn loon vinden.
Een diep stilzwijgen was gevolgd op het liefelijke en roerende tooneel, waarbij kort te voren de harten geklopt, de oogen tranen vergoten en de lippen kreten van vreugde geuit hadden. De lichten verdwenen; de deuren werden gesloten; duisternis, eenzaamheid en sombere stilte kwamen in de plaats van het schoonste, dat de aarde bieden kan: de vreugde van allen over het geluk van eenen enkele.

VII.

Ruim een jaar was verloopen. Het was een treurige, bewolkte December-ochtend; het regende en stormde, als wilde de dag daarmede zijner booze luim bot vieren. Hij gaf het landschap zijne droeve kleuren; verjoeg de kapellen, deed de vogeltjes verstommen en was oorzaak, dat de bloemen, welke niet bevriezen, en ook des winters de velden van Andalusie sieren, de hoofdjes lieten hangen. De rivier stroomde zwaarmoedig voort, eenigen buit medevoerende welken de wateren, die zich in de Guadalquivir uitstorten, van hunne strooptogten hadden medegebragt. Vlugten van kraaien gaven in hunne schorre taal krassend te verstaan, dat zij de zon niet betreurden en dat toch voor elken

{==724==} {>>pagina-aanduiding<<}
vogel zijn goede dag eens aanbreekt. Kortom, het was een dier dagen, welke den rijken en gegoeden de gemakken en genoegens van zijn huiselijken haard zoo aangenaam en den armen de ledigheid en koude van den zijne zoo hard maken.
Op den weg, welke langs de rivier van Triana naar Gelves voert, ging, langzaam en gebogen, een man. Zijn gelaat droeg die diepe sporen, welke het lijden op het gelaat van den mensch drukken, dien zij martelen, maar tevens veredelen: zijn haar was grijs en zijn blik, ofschoon zacht en goedaardig, was zoo treurig, dat hij welsprekender dan woorden tot medelijden noopte. De man was Simon Verde, die uit de gevangenis kwam, waarin hij een jaar had doorgebragt. Simon wist wat hij te huis vinden zou: eene dochter namelijk, welke door den laster onteerd werd (want op het land wordt de eer zelfs door den zwaksten wadem bezoedeld) en wier leven door smart en schaamte langzaam maar zeker ondermijnd werden; en eene moeder, die door het schreien blind geworden was. Beide werden onderhouden door den geringen, maar toch onvermoeiden aalmoes der armen; want van twee dochters, die de oude gehad had, was de eene toen juist weduwe geworden en de andere bevallen.
Ligtelijk stelt men zich voor, hoe het eerste wederzien der ongelukkige familie was. Maar bij deze, gelijk bij alle gewigtige omstandigheden, was het de vrouw, die den man moed insprak.
‘Simon, mijn zoon!’ zeide de arme blinde, ‘wees niet mistroostig. Hebt gij mij niet gezegd, dat een goed geweten een bed van dons is? Dat is waar! En zeer zeker zal het onze ons niet uit den slaap schrikken. Laat u dus niet ter nederdrukken, mijn zoon, en denk aan hetgeen gij zelf gezegd hebt.’
‘Toen ik dat zeide, moeder, en mij sterk gevoelde tegen het ongeluk: toen bezaten wij ook de beide groote goederen der armen: een goeden naam en gezondheid. Mijn kind, de dochter mijns harten, heeft beide verloren; u, moeder, heeft het schreien de oogen uitgedroogd, en dat alles door mijne schuld.’
‘Zwijg, mijn zoon, zwijg! Welke schuld hebt gij dan toch? Zeg liever dat hetgeen geschied is Gods wil was, en gij zult zien, welk eene gelatenheid en troost voor u uit die overtuiging voortvloeit.’
‘Onderworpen en gelaten ben ik, moeder, maar laat mij gevoelig zijn en weenen, want dit verbiedt Gods wil niet. Laat mij mijne tranen aan mijn innig geliefd kind wijden, aangezien ik haar niets anders geven kan; zij toch gaat door haar lijden

{==725==} {>>pagina-aanduiding<<}
de eeuwige heerlijkheid te gemoet, gelijk de heilige martelaren.’
Simon schreide bitter, terwijl hij zijne blikken nu op zijne moeder vestigde, die hem niet meer zien kon en in haar hart woorden van troost zocht, om hem die rijkelijk te schenken, gelijk hij, als kind, haar met liefkozingen overladen had, dan op zijne dochter, die, bleek en uitgeteerd, zich geweld aandeed om hem toe te lagchen, gelijk zij als kind gedaan had.
‘Nietswaardige, verwenschte Alcalde!’ zeide eene buurvrouw, wier betraand gelaat hare levendige deelname en diep medelijden bewees; ‘hij heeft een hart als een kaaiman, die, naar ik hoor, een verscheurend en arglistig beest is. Maar God straft het kwaad, en heeft uwen vervolger dan ook reeds bezocht, Simon. Want toen hij u in de gevangenis heeft gezet, wierp God hem in eene andere. Sinds een jaar heeft hij den kanker in het aangezigt, en hoe meer middelen hij daar tegen gebruikt, hoe minder baat hij er bij vindt. Dat zijn de oordeelen Gods, vriend! Maar gij, die meer geleden dan ooit in gedachten gezondigd hebt, gij zijt op uwe voeten uit de gevangenis gekomen; maar deze booswicht zal uit de zijne slechts op vreemde voeten geraken, en deze zullen voor hem uitgaan. Wacht slechts rustig het lot van den booze af, en gij zult Gods hand erkennen, Simon.’
‘Het lijden van anderen verzacht het mijne niet, Beatrijs; en God verhoede, dat ik zelfs mijn ergsten vijand iets kwaads toewensche.’
‘Gij hebt gelijk, Simon!’ riep zijne moeder uit. ‘Men verliest de vrucht der beproeving, wanneer men zoo onbarmhartig is om hen, die ons kwaad gedaan hebben, eenige ramp toe te wenschen. God geve den ongelukkige de gezondheid, welke ik mijnen kinderen toewensch.’
‘Weg met den snoodaard! Hij behoort den duivel!’ hernam Beatrijs; ‘zelfs de moeder, die hem ter wereld bragt, zou dien mensch niet beklagen.’
En Agueda naderende, fluisterde zij haar in het oor:
‘Wanneer de deugd niet dood is, trouwt gij met Juliaan en dan is alles weder goed.
‘Ik!’ riep Agueda uit, wier bleek gelaat eensklaps donkerrood werd; ‘ik! een meisje, op wie eene vlek is geworpen, ik, Juliaan trouwen? Denk dat niet, laat niemand dat gelooven! Juliaan verdient iets beters, tante Beatrijs. Vroeger was ik arm en hij rijk, en ik achtte mij even goed als hij was, want armoede is

{==726==} {>>pagina-aanduiding<<}
geen schande. Nu echter, dat ik, door de valsche getuigenis zijns vaders, mijn goeden naam verloren heb, nu kan niemand mij huwen, neen, zonder zich te vernederen. En door mij zal niemand zich schandvlekken. Nooit!’
‘Kom, kom, Agueda, nu praat gij alles behalve verstandig. Al wat gij zegt, is zuivere hoogmoed, mijn kind, en om uwe nederigheid zult gij thans niet geprezen worden.’
‘Ik zeg niet, dat ik nederig ben, maar wat ik doe, beoordeelt gij verkeerd. Wat gij hoogmoed heet, is schaamte.’
‘Maar meisje, ziet gij dan niet in, dat Juliaan, als hij u trouwt, uw goeden naam weder herstelt?’
‘Dat is onmogelijk! Slechts hij kan mij die vlek weder ontnemen, die er mij mede bezoedeld heeft. Juliaan zou mij die niet kunnen wegwisschen, en ik zou er hem mede bezoedelen. Wie de zijnen met eene melaatschheid aansteekt, maakt ook hen ziek, en wordt zelf niet gezond, tante Beatrijs. Daarom zullen wij beide in het graf dalen: hij, die mij beschimpte, met den kanker, die zijn gelaat wegteert, en ik, de beleedigde, met dien, welke mijn hart wegknaagt.’
Al wat Agueda zeide, gevoelde zij diep. Sinds de Alcalde haar den smaad in het aangezigt geworpen had, was zij, groot in hare vernedering als de palmboom in de dorre woestijn, geheel teruggetrokken, en had allen omgang met Juliaan afgebroken. Hoe zeer deze er ook om gebeden had, was elke ontmoeting met Agueda hem geweigerd. Toen de ongelukkige de stem van Juliaan hoorde, die voorbij het venster ging en, om zijne tegenwoordigheid te melden en haar tot zich te lokken, de volgende en andere verzen zong:

‘De bloem, op 's Heeren Hemelvaart, 
Mij door uw hand geplukt, 
Heeft in mijn hart een diepe wond, 
Die eeuwig bloedt, gedrukt.’ 
 
‘Geen anjelieren bloeien thans, 
De vorst heeft die gemaaid; 
Ik zie ze slechts op uw gelaat, 
Waar God die heeft gezaaid.’ 

toen weende Agueda bitter, kuste de oude anjelier, welke de plant haar van tijd tot tijd schonk, als wilde zij haar aan dat

{==727==} {>>pagina-aanduiding<<}
eerste pand herinneren, hetwelk hare liefde den geliefde gegeven had! - maar het venster bleef gesloten.
Juliaan was wanhopig, dewijl hij geen regtstreeksch middel vond om Agueda's weigering te bestrijden en zich met haar te verstaan. Maar gelijk het spreekwoord zegt: ‘een verliefde is spitsvondiger dan honderd advocaten’ en zoo verzon hij eindelijk het volgende:
Op zekeren dag trad ‘mijn zoontje’ het huis van Simon binnen, waar hij, sinds zijnen bijstand om Agueda te redden, met de grootste vriendelijkheid werd opgenomen. Hij kwam onder een voorwendsel, even snugger als hij zelf, en Agueda naderende, zeide hij met eene stem, welke zacht moest heeten, maar het ronken van een hommel geleek:
‘Agueda, Juliaan heeft mij opgedragen, u te zeggen, dat de wijze, waarop gij hem behandelt, niet te regtvaardigen is.’
‘Zeg hem, antwoordde Agueda, dat zijn vader wel mijn goeden naam bevlekt, maar mij geenszins schaamteloos gemaakt heeft.’
‘Maar zeg mij eens, meisje, kan Juliaan het helpen, dat zijn slechte vader eene tong heeft als eene bijl, een hart van steen en klauwen van ijzer? Hij haat mij, sinds ik zijn hengst lam gereden heb, scheld mij voor barbaar en nog meer. Maar ik bekreun er mij volstrekt niet om.’
‘Ik weet wel, dat hij het niet helpen kan, zoo goed als ik weet, dat hij het kwaad, ons door zijn vader gedaan, niet weder kan goed maken, want “een gesproken woord en een afgeschoten kogel keeren niet meer terug,” zeg hem dus, voegde het arme meisje, wie de smart heete tranen in de zwarte oogen en de verontwaardiging een bitteren lach op de bleeke lippen bragt, er bij: dat het gehoonde meisje geen ander bruidsbed heeft dan het graf.’
‘Heilige maagd! wat zijn dat voor nare gedachten! Als gij gesmaad zijt, zal hij u dien smaad afnemen, wanneer hij u tot vrouw neemt. Verstaan?’
‘Dat gaat zoo niet, Joachim, wie de spin in leven laat, vernietigt geenszins het net.’
‘Bedenk toch, dat hij wanhopig zal worden, Agueda!’
‘Dan lijden wij hetzelfde lot antwoordde het arme meisje.’
‘Bedenk, dat hij u niet vergeet, dat kan ik getuigen;’ verklaarde Joachim met een geweldigen slag op zijne breede borst.
‘Ik geloof dit,’ antwoordde Agueda, ‘dat vergeten bevangt ons

{==728==} {>>pagina-aanduiding<<}
niet zoo plotseling als de geele koorts. Maar de herinnering wandelt met ons tot op het kerkhof, en daar blijven, in een en het zelfde graf, de herinnering en haar voorwerp.’
‘Wat! gij wilt sterven?’ vroeg de waard, in de hoogste verbazing.
‘Ziet gij mij niet?’ hernam de arme zieke.
Joachim zag haar met zijne groote domme oogen aan en zeide met zijne ruwe landelijke vrijmoedigheid:
‘Het is waar: het ziet er slecht met u uit. Maar zie, ofschoon het spreekwoord zegt: de broeder bemint eene gezonde zuster en de man eene gezonde vrouw, wil Juliaan, die eigenzinnig is, nu eenmaal geene andere vrouw dan u. En dit zeg ik u te voren: wanneer gij de wreedheid hebt van te sterven, dan gebeurt er tusschen Juliaan en zijn aartsschelm van een vader iets, waar de heele wereld van spreken zal. Gij zult het beleven!’
‘Ik zal het niet beleven!’ zeide Agueda. ‘Maar wanneer er iets gebeurt, zeg Juliaan dan, dat hij daarmede niets beter maakt, want God alleen wekt de dooden weder op.’
‘Ik ga,’ zeide de waard, eenige zijner groote stappen naar de deur doende, ‘ik ga, om u niet meer over den dood te hooren spreken, want gij zijt heden als een De Profundis. Zie, Agueda, ik ben geen advocaat, ofschoon Juliaan dit gedacht schijnt te hebben, en heb geenszins, als die heeren, eene menigte gronden om aan te voeren en evenmin eene tong, die zich zoo vlug beweegt als de schepraderen eener stoomboot. Daarom wil ik u slechts een eenvoudigen raad geven: stel die bedenkingen uit uw hoofd en ga naar het venster. Treed daar met elkander in overleg, en gij zult eens zien hoe gezond gij weder wordt, en dan laat Juliaan mij met vrede, want ik deug voor zulke boodschappen niet. En nu, vaarwel!’
Met deze woorden keerde Joachim haar den rug toe en doorkruiste in twee reuzenschreden den hof. Plotseling echter keerde hij terug en zeide tot Agueda:
‘Ik heb door al uw geredeneer vergeten, u, in naam van Juliaan aan te zeggen, dat gij mij de anjelier moest geven.’
‘Zeg hem, antwoordde Agueda, terwijl zij de anjelier, welke aan haar gewaad vastgehecht was, verborg:

‘Geen anjelieren bloeien thans, 
De vorst heeft die gemaaid.’ 

‘Dat is waar,’ mompelde Joachim. ‘Maar wat behoeft hij mij

{==729==} {>>pagina-aanduiding<<}
ook zoo'n boodschap op te dragen? Wil hij zich soms vrolijk over mij maken, gelijk voorheen?’
Naauwlijks was hij heen, toen Agueda zich, in tranen stikkende, op het bed wierp. De onafgebrokene, heldhaftige poging om hare waardigheid te handhaven, het bestrijden harer liefde, de lange gevangenschap haars vaders, het blind worden harer grootmoeder en de ellende, waartoe zij vervallen waren en welke beide dwong, van aalmoezen te leven - dit alles had de liefelijke, teedere plant zoodanig geknakt, dat zij de kracht verloor om zich staande te houden en verslapt en verwelkt ineen zonk.
Ook in het huis van den voormaligen Alcalde was weinig geluk. Behalve het verschrikkelijke ligchaamslijden, dat hem bezocht, had hij zich ook, door zijne handelwijze, geheel beroofd van de liefde zijns eenigen zoons, die, ofschoon hij den eerbied jegens zijn vader nooit uit het oog verloor, zich, door zijne koelheid, zoo zeer van hem verwijderd had, dat men zeggen kon, dat Juliaan nog slechts in naam en door het uiterlijk betoon van gehoorzaamheid zijn zoon was.
De verhaalde rampen waren het werk eens menschen en schier alle, welke wij zien, hebben denzelfden oorsprong. - Wij zeggen, dat het leven bitter is: - wij zijn de bitteren.

VIII.

Simon had de smart moeten lijden van te zien, dat zijn arme ezel, dien hij ten tweeden male verpligt was te verkoopen, ten gevolge der voortdurende slechte behandeling, welke hij moest uitstaan, bezweek. Hoe veel had hij wel niet willen geven, wanneer hij hem lam, vermagerd en onder zware lasten gebukt ontmoette, indien hij hem van zooveel ellende had kunnen bevrijden! Dat zullen zij slechts beseffen, die de dieren niet als zaken, maar als gevoelende en aan lijden onderworpen schepselen beschouwen en hen als zoodanig genegenheid en medelijden toekennen. Hoe verscheurt toch een onmagtige wensch de ziel, vooral wanneer hart en geweten ons aansporen, hem te koesteren, terwijl zij ons zeggen, dat het een goede wensch is.
Simon moest voortaan zijn weg naar Sevilla te voet afleggen, en gelijk men denken kan, was de verdienste, welke deze togten opleverden, zeer verminderd.

{==730==} {>>pagina-aanduiding<<}

Op zekeren avond was hij vermoeider dan ooit naar huis gekomen, want het regende en de weg was moeilijk en beslijkt geworden. Geheel uitgeput zette de ongelukkige man zich neder, zijne doornatte kleederen aanhoudende, want hij had geene andere.
‘Agueda, mijn kind, hoe gevoelt gij u?’ vroeg hij aan zijne dochter, die tegen den schouder harer grootmoeder leunde.
‘Goed, vader,’ antwoordde het meisje, lagchende; maar zonder de kuiltjes in hare wangen, welke haar gelaat voorheen de aanlokkende betoovering der jeugd hadden verleend.
‘Heeft zij iets gegeten?’ vroeg Simon zijner moeder.
De oude vrouw antwoordde niet; geen van beiden had dien dag ook slechts eene enkele bete genuttigd.
‘Ik had geen trek;’ antwoordde het meisje, toen haar vader zijne vraag herhaalde.
‘Kind,’ zeide Simon, die zijne tranen met groote moeite bedwong, toen hij haar aanstaarde; ‘ik ging een bakkerswinkel voorbij en zag daar beschuiten, die zooeven uit de oven gekomen waren, en ik wilde u er eenige medebrengen, maar had er geen geld voor. Ik heb heden twee realen verdiend, die slechts toereikend zullen zijn om een half brood, de olie en de koolen te koopen, om wat soep voor ons te kooken.’
In dat oogenblik weergalmde de klok der kerk, welke het teeken gaf der verschijning van het Allerheiligste. Simon stond op en nam den hoed af 1). Zijne moeder bad een ‘Onze Vader’ en voegde daarbij: ‘Ontvang, o Heer! in uwe genade de ziel, die U begeert.’
‘Voor wien verschijnt dan het Allerheiligst Sacrament?’ vroeg Simon, toen hij zijn gebed geëindigd had.
‘Voor den Alcalde, mijn zoon, die veel erger geworden is, dewijl er eene bloedstorting bij gekomen is.’
‘Indien ik een mantel had, ging ik met het Allerheiligste, ofschoon ik er niet toe verplicht ben, want ik ben noch bloedverwant, noch vriend van hem, die het sacrament ontvangt.’
‘Ga, mijn zoon,’ antwoordde de vrome moeder; ‘ga mede, ook al wordt het sacrament naar een man gedragen, die ons zooveel kwaads heeft gedaan. Gij moet toch gaan, Simon, zelfs al hebt gij geen mantel. Als gij dien niet bezit, kunt gij toch kalmte en

{==731==} {>>pagina-aanduiding<<}
stichting aan de plegtigheid bijzetten, om daarmede den Heer den eerbied te betoonen, welke gij hem door uwe kleeding niet moogt bewijzen. Vóór alles ziet God op het hart, en het uwe is versierd met de vergiffenis, welke gij uwen vijand klaarblijkelijk schenkt. God neme uwe ziel genadig aan.’
‘Ik ben zoo uitgeput, moeder, en dat doornatte goed drukt mij zoo zwaar. En daarbij regent het, alsof de hemel vaneen gescheurd werd. Maar.....ik zal gaan.’
Simon ging de kerk in, nam eene lamp en vergezelde het sacrament naar het huis van den zieke.
Toen de heilige plegtigheid voorbij was, zeide de priester tot hem:
‘Simon, ik wilde iemand naar uw huis sturen om u te roepen. De zieke wil u spreken.’
‘Mij?’ riep Simon verbaasd uit.
‘Ja, u. Laat de lamp maar staan; Michiel zal haar medenemen. Treed binnen; het is hoog tijd.’
Simon ging in de kamer van den zieke, waarin nog zeer vele personen bijeen waren. Met diep medelijden zag hij den man, die een bloeiend voorkomen en een krachtig ligchaam bezeten had, door zijn lijden, tot een ontvleescht geraamte vermagerd. Het weggekankerde gezigt met windsels omwonden, zonder magt, zonder leven, zonder hoop.....maar nog met de ziel in het ligchaam! Naauwelijks werd hij Simon gewaar, of hij strekte zijne uitgeteerde armen naar hem uit en op heftigen toon, die uit het hart kwam, riep hij:
‘Simon! Simon! vergeef mij!’
Diep was de indruk, welke deze bede van den stervende op alle aanwezigen maakte. Het berouw, dat uitgesproken; de vergeving, welke afgesmeekt en verleend werd; de verzoening, dia plaats greep, deze drie zaken: de grootste onder de groote; de verhevenste onder de verhevene, welke onder alle dingen die vereerd worden, de hoogste eere waardig zijn: deze heilige vruchten van het zaad des evangelies, deze roemrijke zegepraal van de christelijke nederigheid over den heidenschen hoogmoed, zij zijn het, voor welker ware verhevenheid al die wereldsche verhevenheden, welke de mensch uit klatergoud maakt, in het niet zinken. En met haar waar licht, hetwelk, als dat der zon, tegelijkertijd aanzienlijk en gering, klein en groot omstraalt; vervult zij elken geest, beweegt zij ieder hart. De godsdienst voert haar met zich, en omgeeft met haar het bed van den stervenden

{==732==} {>>pagina-aanduiding<<}
christen, als met een droppel van het eeuwige licht, dat zij reeds in zijne ziel heeft neergesprenkeld.
Maar toen die kreet om genade, welke het hart van den stervende ontvlood, alle aanwezenden schokte, toen bragt hij zijnen zoon, die tot nog toe ter nedergeslagen en ernstig zwijgend aan het voeteinde der legerstede gestaan had, in de hoogste geestdrift. Met den uitroep: ‘O, mijn vader!’ greep hij een zijner handen en bedekte die met kussen en tranen.
‘Heer Alcalde, in 's hemelsnaam, wat zegt gij?’ hernam de goede Simon geroerd en verrast; ‘wie denkt nog aan het verledene?’
‘Ik zeg.....ja, ja.....ik zeg.....laat mij spreken, Simon,’ voer de Alcalde voort, terwijl hij Simon een teeken gaf om hem niet in de rede te vallen, ‘dat ik u veel kwaad heb berokkend. De dood opent dengene, van wien God zijne hand nog niet geheel heeft afgetrokken, de oogen der ziel, opdat deze zich bekeere en leve. Zoo heeft de Algoede mij tijd gelaten, om het kwaad, dat ik pleegde, ten deele weder goed te maken. Gij allen zijt getuigen’.....
‘Zwijg, mijnheer, in naam van Onze Lieve Vrouw, zwijg! Gij verscheurt mij het hart!’ riep Simon, terwijl overvloedige tranen hem langs de wangen rolden.
‘Ik wil niet zwijgen, Simon, want ik heb gebiecht en verlang als christen te sterven. En dewijl gij braaf zijt, moogt gij ‘mij daarin niet storen. Hoort dan allen: ik heb Agueda, het onschuldige meisje, gelasterd en gekrenkt, en wel, opdat mijn zoon haar niet zou huwen, dewijl zij arm was. Want de duivel hield mij in de strikken der hebzucht. De smaad is openlijk geweest, even openlijk moet de boete daarvoor zijn. Wat u betreft, Simon’....
‘Spreek niet, mijnheer, in 's Heeren naam, houd u kalm;’ herhaalde Simon, die bemerkte, hoe uitgeput de zieke was; ‘gij hebt als christen reeds meer dan genoeg gedaan.’
‘Neen, Simon, neen! De deur des hemels is den zondaar gesloten, en het berouw is de klopper. Ik heb dien reeds gegrepen; laat mij kloppen, opdat de menschen mij hooren en voor mij bidden, want daardoor zal God mij hooren en mij in genade aannemen.’
Intusschen waren moeder Anna en Agueda, die men gehaald had, aangekomen en stonden aan de deur: de arme blinde vrouw door de zieke geleid, het zieke meisje steunende op de blinde.

{==733==} {>>pagina-aanduiding<<}

De verzoende sloeg een blik vol diepe smart op de drie personen, die hij sinds een jaar niet gezien had en door het lijden zoo diep vervallen waren. Bij het aanschouwen der grijze haren van Simon, diens door den storm verscheurde en door den regen doorweekte kleederen; bij het aanschouwen der vroeger zoo zacht en ernstig starende oogen der oude vrouw, die thans onder de gesloten leden, als onder een lijksteen dood lagen; bij het aanschouwen van Agueda, die eens zoo schoone en frissche, thans geknakte en verwelkte bloem, welden heete tranen in zijne stervende oogen op.
‘Dat is mijn werk!’ mompelde hij; ‘uit vijandschap! uit hebzucht!....dewijl ik niet bij tijds van den kwaden weg ben teruggekeerd. Zonder mijne misdaden zouden wij allen gelukkig geweest zijn. Daarom zullen allen het weten: ik ben de eerste geweest, wiens leven bitterder was dan alsem. Ik heb den vrede mijner ziel verloren! Geen spijs smaakte, geen slaap verkwikte mij meer. Ik had geen vrienden, slechts vleijers, want het hart onderscheidt beiden wel. Ik heb de liefde mijns zoons verbeurd’.....
‘Om 's hemels wil, vader, zeg dat niet!’ riep Juliaan; ‘indien ik jegens u misdreven heb, vergeef mij dan.’
‘Gij hebt niet jegens mij misdaan, mijn dierbare zoon. Maar het hart onderscheidt wel tusschen gedwongene en vrijwillige liefde. Zoon!’ voer de Alcalde diep ontroerd voort, ‘dewijl gij mij gedurende mijn leven niet kondet beminnen, heb mij dan lief in den dood en volg mijn raad: Voed nooit vijandschap jegens iemand!’
‘De zieltogende had zijne laatste krachten ingespannen om zich tot zijn zoon te wenden en werd in diens armen bewusteloos.’
Door de hulp, welke hem van alle zijden werd toegebragt, opende hij zijne gebrokene oogen en die op den geestelijke vestigende, fluisterde hij:
‘Dat is de doodstrijd!....Daar komt de dood!’
‘Zie hem kalm in het gelaat!’ antwoordde de geestelijke. ‘Wees ootmoedig in de boete en vol vertrouwen in den goddelijken Verlosser. Hebt gij nog iets te beschikken?’
De stervende gaf Agueda en zijnen zoon een flauw teeken en beide naderden snikkende. Hij wilde hunne handen ineen leggen, maar kon dit niet meer doen en staarde op den priester, die zijn wensch begreep en de saamgevouwen handen der jongelieden in de verstijfde van den stervende legde, die in afgebrokene woorden stamelde:

{==734==} {>>pagina-aanduiding<<}

‘Mijne kinderen, zijt gelukkig.....ik zegen u.....Juliaan, Simon is van nu af uw vader.....en gij allen.....gij, die braaf zijt.....bid voor mij.....voor mij, die een zondaar ben.....maar.....door Gods genade.....berouw heb.....’

IX.

Anderhalf jaar na het overlijden van den Alcalde was de tijd met zijn zachten adem over de treurige beelden van weleer heengevaren en het wisselende leven had om de personen, waarmede wij ons bezighielden, andere omstandigheden voortgebragt.
Het was op een Zondagavond. Onder onze oude vriendin, de wijngaard - welke dit jaar, om de mode te volgen in plaats van haar kleed van groene taf een van ligter weefsel had aangetrokken dat de herfst dan met goud borduurde - zat de goede oude vrouw en naast haar Marietje, het vleeschklompje, die huismeisje geworden was. Haar kindernaam was daarom in dien van Maricota veranderd. Hare moeder had met smart gezien, dat de kleederen aan haar voorspoedig in omvang toenemend ligchaam werden uitgelegd in de breedte en de lengte, zonder dat het iets hielp, want elke veertien dagen klaagde Maricota dat alles haar te naauw was, zelfs haar schoeisel. Zij verving thans Agueda in het oppassen der grootmoeder.
Daar zij slechts tot tien kon tellen, was zij op dit oogenblik juist in verlegenheid, dewijl zij niet wist, wat der grootmoeder te antwoorden, die haar vroeg, hoeveel trossen er aan de wijnranken, als nieuwe zwaarden van Damocles, boven haar hoofd hingen, met hoeveel oranje-appelen de donkere kruinen der boomen als sterren bezaaid waren, hoeveel vogels er zongen, hoeveel hanen ginds kraaiden en hoeveel kiekens er piepten.
‘Moeder, dat is niet te tellen, en er is van alles meer dan de helft te veel;’ antwoordde Simon, die, weder krachtvol, met opgerigten hoofde en. met zijn vrolijk gelaat van vroeger, een arm vol frissche groente kwam brengen.
‘Maricota, gij zijt gewassen als de rivier bij hoog water: sterk en snel. Wat echter het licht van uw verstand aangaat, dat hebben de jaren niet vermeerderd. Denk toch eens! Niet kunnen tellen! Dat is even erg als niet kunnen loopen. Laat de oranje-
{==735==} {>>pagina-aanduiding<<}
appels met rust: zij zijn nog niet rijp, wildzang. Eet nooit in uw leven vruchten eer de soldaten die gebruiken.’
Onder de wijnranken verscheen eene flinke jonge vrouw, stralende van gezondheid en levenslust. Zij droeg een net lila jakje en daaronder een wijden donkeren rok. Over het hoofd droeg zij een geelen doek, welks franje tot hare voeten reikte, en zij had zeer nette schoentjes aan; terwijl eene roode anjelier in heur haren prijkte. Op den arm droeg zij, zoo ligt en gemakkelijk, als had zij haar geheele leven niets anders gedaan, een jong kindje, zoo liefelijk uitgedoscht, dat men daarin den eenigen edelen trots der moeder, met innig welgevallen bewonderde. Zij werd gevolgd door een knap uitzienden jongen man, wiens welgebouwde gestalte in een schoonen mantel van blauw laken was gehuld met opslagen van karmozijn-roode fluweel.
‘Agueda, mijn kind, zijt gij reeds uit geweest?’ riep Simon Verde, toen hij haar zag.
‘Hedenochtend heb ik mijn eersten kerkgang gedaan, vader. En ik kon niet uitgaan zonder grootmoeder Anna mijn kindje te brengen. Grootmoedertje!’ voer zij voort, het kind in de armen der oude leggende; ‘hier hebt gij mijne dochter. Zij is eene ster, eene zon, een seraf.’
In hare schoone oogen schitterde heilige moedervreugde; op hare wangen vormden zich, betooverender dan ooit, de beide kuiltjes, die met de gezondheid op haar gelaat waren teruggekeerd.
‘Och wat is het lieve schatje zwaar! Men zou denken, dat het drie maanden oud was;’ zeide de arme blinde, die haar achterkleinkind den eenigen lof schonk, welken zij in staat was te geven. ‘God zegene haar! voegde zij er bij. En hoe heet zij?’
‘Anna.’
‘Maar, kind, dat is een naam voor eene grootmoeder.’
‘Welnu, juist daarom! opdat zij eens grootmoeder worde en kleinkinderen krijge, welke haar zoo beminnen, als u de uwe.’
‘Juliaan, vroeg Simon, waarom hebt gij het kind toegestaan, slechts acht dagen na hare bevalling uit te gaan? Dat is alles behalve verstandig gehandeld.’
‘Vader Simon, omdat, zoolang ik leef, Agueda steeds alles zal doen, wat haar bevalt.’
‘Zoo? Nu, mijn jongen, daarin hebt gij gelijk. Als men er wel op let, dan doen de vrouwen bij slot van rekening toch alles wat haar behaagt. En wanneer men ze haar gang laat

{==736==} {>>pagina-aanduiding<<}
gaan, bespaart men zich het prediken in de woestijn. En gij, Joachim mijn zoontje, waarom komt gij niet nader?’ voer Simon voort, zich tot den reusachtigen waard keerende, die met Juliaan medegekomen, maar bij den wijngaard gebleven was. ‘Wees niet bloode: een vrijmoedig mensch geniet het derde der aarde.’
‘Och, hij komt om iets te verzoeken, zeide Juliaan; en brengt mij mede om een weinig te helpen.’
‘Verzoeken? En om wat? Toch zeker niet om vleesch en zwaarte.....want beide bezit hij in overvloed;’ sprak Simon.
‘En toch verlangt hij beide; antwoordde Juliaan, met een luiden lach; want hij wil de hand van Maricota vragen, en dewijl zij geen vader heeft, moet hij haar aan u vragen.’
‘Joachim, zeide Simon; indien ik nog eene dochter had, zou ik haar aan u geven, omdat ik u hoogschat. Maar nu men met ééne dochter geen twee schoonzonen kan erlangen, valt daarover niet te praten. Wat Maricota aangaat, ofschoon zij wegens hare dikte de tweelingzuster van den toren schijnt, komt zij toch nog maar pas kijken; gij echter, mijn zoontje, hebt reeds zekeren leeftijd. Hoe oud zijt gij?’
Joachim wreef zich achter de ooren en antwoordde niet.
‘Gij zijt juist de man, om uw eigen ouderdom niet te weten. Er zijn weinig menschen met zoo luttel verstand als gij bezit, zoontje. Vergeef mij mijne openhartigheid: ik zeg het niet om u te beleedigen.’
‘Ik zal het eens aan mijne moeder vragen; zeide de minnaar, een geweldigen stap terugmakende.’
‘Wacht, wacht, ik kan het zoo ten naastenbij weten,’ riep Simon Verde hem toe. ‘Bij de eerste historie, waardoor ik in handen van het geregt kwam, waart gij vier-en-twintig. Het vleeschklompje was toen zeven en mijne kleine Agueda dertien jaren oud. Sinds dien zijn negen jaren verloopen, zoodat gij nu zoo oud zijt als Onze Heer toen Hij stierf. Marietje is zestien, dus er bestaat een aanmerkelijk verschil. Om te werken zijt gij in den bloei des levens, maar om Maricota's bruidegom te zijn, een weinig te oud.’
Joachim, die nooit aan zijn leeftijd gedacht had, stond zoo verslagen en verstomd bij de ontdekking van zijn ouderdom, dat eene wesp in zijn open mond vloog.
‘Kom, Joachim,’ voer Simon voort; ‘ga eene weduwe huwen, daarin zult gij beter slagen, want wie om eene weduwe vrijt,

{==737==} {>>pagina-aanduiding<<}
loopt zelden een blauwtje. Ik zal er niet schuinsch om kijken.’
‘Maar wie moet hier trouwen? Gij, of het meisje, dat hij hebben wil?’ weerklonk uit het huis eene luide en schelle stem.
‘Zie mij die meid eens!’ riep Simon; ‘die zat verscholen en had scherper gehoor dan een haas. Gij zijt het derhalve zamen eens? Nu, dat heet ik verliefd zijn. Heeft men ooit zoo iets beleefd! En dit bleef mij een geheim, en het spreekwoord had weêr gelijk: Hoezeer ge ook op uw tellen past, toch wordt gij in uw huis verrast!’
‘Vader, zeide Agueda, lagchende; gij hadt het toch gemakkelijk kunnen weten, want sinds Joachim haar bemint, is hij verstrooider dan ooit, en Maricota zoo verward, dat zij zelden meer weet wat zij doet.’
‘Inderdaad, ik had het moeten bespeuren, zeide Simon, lagchende. Het gaat toch altijd zooals men pleegt te zeggen: God schept de menschen, en zij vereenigen zich. En nu valt het mij ook in, dat ik 's avonds, als ik half ingedommeld was, eene stem, als de groote bas van het orgel in de kathedraal, altijd hetzelfde vers hoorde zingen:

Is het vrouwtje al te klein, 
Waartoe kan zij nuttig zijn? 
Eet zoo'n kleine pop, 
Bij uw soep maar op.’ 

‘Wie had kunnen denken dat dit minnelied Maricota gold, die de oranje-appels groen eet? Maar om u voor teleurstelling te behoeden, zoontje, moet ik u doen opmerken, dat Maricota niets bezit, dan hetgeen zij aan heeft en dan zijn haar de rokken nog te kort, en het keurslijf te eng.’
‘Wees daarover maar niet bezorgd, vader Simon,’ zeide Juliaan; ‘dat is Agueda's zaak, die de getuige der bruid zal zijn, gelijk ik die van den bruidegom.’
‘Welnu, dan is het goed en maak maar spoedig voort. Huw, zoontje!’

‘Vrij slechts! En gij krijgt een vrouw: 
Is zij schoon, om haar te kozen; 
Leelijk, om voor haar te blozen, 
Rijk, om op haar geld te teeren, 
Arm, om hare deugden te eeren. 
Vrij slechts! En gij krijgt een vrouw! 


{==738==} {>>pagina-aanduiding<<}

“En bedenk, dat het spreekwoord zegt: de vrouw schenkt ons twee goede dagen: dien, waarin zij bij het huwelijk tot ons komt, en dien, waarop zij in het graf van ons heengaat. En let nu wel: wie voorzigtig is, ziet van den palmtak af uit vrees voor het kruis!”
“Maar, vader, wilt gij den bruidegom nu afschrikken?” vroeg Agueda.
“Een bruidegom afschrikken! Alsof dit mogelijk ware! Eer zou men de zee leèg drinken. Dus.....Maricota, moet ik Joachim het ja-woord geven? Spreek!”
Ditmaal bleven de stem en de persoon weg.
Wel, drommelsche meid, wil zij nu niet antwoorden!’ bromde Simon.
‘Vader, zeide Agueda, vrolijk; bij het toenemen der jaren wordt gij knorrig, en gij schijnt vergeten, dat het ja-woord slechts aan het venster wordt gegeven.’
‘Uw vader knorrig? Wat zegt gij daar, vrouwtje?’ riep Juliaan uit. Hij is als de Mei-zon, die niets kan doen dan vriendelijk lagchen.’
‘En weet gij waarom?’ hernam Simon Verde. ‘Het spreekwoord zegt: Waarom twist uw heer niet? Omdat hij niet gehuwd is. Intusschen, Agueda, zou het niet te verwonderen zijn, als ik bromde, want wanneer de mensch heel klein is, dan kraait hij als een haan; wordt hij grooter, zoo werkt hij als een ezel, en wordt hij oud, dan knort hij als een varken. Maar vóór wij verder gaan, wat zegt gij er van, moeder?’
‘Ik zeg, antwoordde deze, die den waard gaarne mogt lijden, dat Joachim om zijn verstand alle aanspraak op geluk heeft: want een ons verstand is beter dan honderd pond talenten. Ik bid, dat God hem een gelukkig huwelijk schenke, en zeg: gisteren een doop, morgen eene bruiloft. En wat zou ik meer zeggen, ten zij: gezegend, geprezen en gedankt zij de Heer, die na lijden verblijden schenkt!’
Ja, en wij voegen er bij: Dat de zielen gezegend en gelukkig zijn, die door de beproevingen des levens gaan en tot gids en steun de beginselen nemen, welke de liefde en de godsdienst van Christus inprenten.





{==739==} {>>pagina-aanduiding<<}

Plinius.

Door Dr. D. Burger.

Wanneer een tijdperk van beschaving zijn einde nadert, wanneer de uitvindingen ophouden en de bron van nieuwe denkbeelden verstopt schijnt te wezen; dan teert het levende geslacht op de nalatenschap der voorouders, dan wordt deze nagezien en geordend, en dan komen er verzamelaars, die uit de menigte der overgeleverde geschriften voor de behoefte van hunnen tijd meer of minder uitvoerige uittreksels en overzichten vervaardigen. Wanneer dit werk met nauwkeurigheid en zorgvuldigheid verricht wordt, kan het groot nut hebben, zoo voor de tijdgenooten, die daarin voor hun gebruik bijeenvinden, wat zij anders hier en daar verspreid moeten opzoeken, als voor de nakomelingen, die, wanneer zij de geschiedenis der beschaving of die van eenig bijzonder vak willen nagaan, in zulke geschriften vaak eene nuttige handleiding vinden. Onder deze verzamelaars bekleedt de oudere Plinius eene eervolle plaats. Daarom verdient hij meer bekend te wezen dan tegenwoordig het geval is. Het is dus misschien nuttig hem weer eens aan de opmerkzaamheid van hen, die belang stellen in de geschiedenis der beschaving, aan te bevelen. Wij willen daarom eerst zijn leven en zijne letterkundige werkzaamheid beschrijven, en vervolgens eenige uittreksels uit zijn nagelaten arbeid mededeelen.
G. Plinius Secundus werd in het jaar 23 van onze tijdreke-
{==740==} {>>pagina-aanduiding<<}
ning te Verona uit een ridderlijk geslacht geboren. Hij kwam vroeg naar Rome en viel daar in goede handen, want een als staatsman en kenner der letterkunde voortreffelijk vriend zijns vaders, P. Pomponius Secundus, hield het oog op zijne opvoeding en vervulde hem met ijver voor de studie, waarvoor hij hem tevens in zijne bibliotheek de gelegenheid verschafte. Hij kreeg onderwijs van de beste meesters en werd door zijnen beschermer in de gelegenheid gesteld, om veel van het keizerlijke hof met eigen oogen te zien. Ondertusschen studeerde hij vlijtig en trad na eenige jaren als pleitbezorger op, hetgeen toen nog geen eigenlijk beroep was, maar meer een middel om zich bekend te maken. Hij vervulde ook zijne plichten als krijgsman, waaraan geen Romeinsch burger zich onttrekken mocht, en bracht het daarin tot den rang van bevelhebber over eene afdeeling ruiterij. Als zoodanig trok hij met Corbulo, die ook uit onze geschiedenis bekend is, naar Germanië, en was tegenwoordig bij het maken van een kanaal tusschen de Maas en den Rijn. In de winterkwartieren schreef hij eene verhandeling over de wijs, waarop de ruiterij zich van werpspiesen bediende. Hij bestudeerde de aardrijkskunde, de zeden en de overleveringen van de landen, die hij bezocht, en schijnt, wat voor een Romein vrij sterk is, zelfs de Celtische taal beoefend te hebben. Gedurende zijn verblijf bij de legers in Germanië ondernam hij ook het schrijven eener geschiedenis van de oorlogen der Romeinen en Germanen en maakte hij kennis met den lateren keizer Titus. Onder de dwingelandij van Nero was hij in Italië, hetzij in Rome, hetzij op zijne landgoederen in Campanië of in het Gisalpijnsche, maar hij hield zich buiten alle staatszaken en schreef, behalve zijn boek over de oorlogen der Romeinen en Germanen, ook eene levensbeschrijving van zijnen weldoener P. Pomponius Secundus.
Plinius schijnt dus veel aanleg voor het schrijven van geschiedenis gehad te hebben; doch dit was onder Nero gevaarlijk, omdat daarin lichtelijk zinspelingen op de tegenwoordige regeering gezien werden. Hierom hield hij zich liever met redekunst en spraakkunst bezig, en schreef een paar verhandelingen, die evenals de vorige van hem vermelde boeken verloren zijn. Onder Vespasianus, die met hem bevriend was, werd hij weder met ambten bekleed, en wel eerst in het zuiden van Gallië, het latere Provence, en vervolgens in Spanje, waar hij steeds vlijtig alles zocht waar te nemen, en vooral de bergwerken en den landbouw

{==741==} {>>pagina-aanduiding<<}
van Spanje leerde kennen. Naderhand werd hij in Italië met het beheer van de kroondomeinen belast, en kwam hierdoor veel met den keizer in aanraking. Ondertusschen nam hij vlijtig alles waar, bestudeerde de vele kunstwerken, die in Italië verzameld waren, en schreef een geschiedkundig werk, dat verloren is, en de Naturalis Historia, die wij nog bezitten. Hij had voor dit laatste werk, behalve hetgeen hij zelf had waargenomen, zeer veel uit allerlei boeken verzameld, en zoovele uittreksels gemaakt, dat hij 160 boekrollen aan beide zijden had volgeschreven. Hij schijnt hierin ook door zijnen neef, den jongeren Plinius, geholpen te zijn. Hij ging steeds voort met verzamelen, ook toen hij door Vespasianus tot opperbevelhebber der bij Misenum in Campanië geplaatste Romeinsche vloot was aangesteld. Lang heeft hij deze betrekking niet bekleed, want toen op den 22 Augustus 79 de vermaarde uitbarsting van den Vesuvius plaats had, waarbij Herculaneum en Pompeji bedolven werden, ging Plinius, terwijl anderen vluchtten, zoo dicht mogelijk bij den vuuruitbrakenden berg, om dit merkwaardige natuurverschijnsel te bezien, en stierf aldaar, waarschijnlijk door uit den grond opstijgende dampen verstikt.
Plinius had, zoover wij weten, geen vrouw noch kinderen, maar had zijne zuster, eene weduwe, bij zich in huis genomen, en haren zoon, den jongeren Plinius, voor wiens opvoeding hij zorg droeg, tot zijnen zoon aangenomen. Van dezen hebben wij nog eene fraaie beschrijving van de uitbarsting van den Vesuvius en van den dood zijns ooms, welke hiervan het gevolg was.
De Naturalis Historia van Plinius, waaraan hij tot zijnen dood arbeidde, werd door den jongeren Plinius uitgegeven, in 37 boeken, waarvan het eerste de inhoudsopgave bevat benevens de lijst der schrijvers, waaruit hij uittreksels in zijn boek heeft opgenomen. Dit werk bevat veel meer dan de naam te kennen geeft. Plinius handelt daarin over den hemel, over de elementen, over de aardrijkskunde, over de deugden, kunsten en wetenschappen der menschen, over dieren, planten en delfstoffen, over de geneeskunde, over de geschiedenis der beeldende kunst enz. Hij maakte uittreksels uit 2000 boeken van 100 verschillende schrijvers en liet er ook door anderen maken, zoodat men zegt, dat hij 20,000 uittreksels verzameld had. Het is echter onvermijdelijk, dat bij zulk eene menigte van uittreksels wel eens onnauwkeurigheden voorkomen, vooral daar Plinius ook over dingen schreef,

{==742==} {>>pagina-aanduiding<<}
die hij alleen uit de boeken kende, waaruit hij uittreksels verzamelde, en sterker was in het bijeenzoeken dan in het beoordeelen. Desniettemin heeft zijn werk wegens de groote menigte der verzamelde feiten eene groote waarde en is langen tijd de voornaamste bron geweest, waaruit de kennis van de door hem behandelde zaken geput werd. Het behoeft echter nauwelijks herinnerd te worden, dat de Naturalis Historia van Plinius voor ons alleen belang heeft, wanneer wij willen weten, hoe ver de ouden het in eenig vak gebracht hadden, daar de hooge vlucht die de wetenschappen in den laatsten tijd genomen hebben, al het vroegere verduistert.
Thans zal ik eenige uittreksels uit verschillende boeken der N.H. van Plinius mededeelen.
Plinius houdt de wereld voor goddelijk en bolvormig, omdat de bol de volmaakste figuur is, en zegt dat deze in 24 uren om hare as wentelt, terwijl onze aarde onbeweeglijk in het middelpunt geplaatst is. In het voorbijgaan moet hier aangemerkt worden, dat deze voorstelling, die bij de ouden veel voorkomt, eenvoudig in woorden weergeeft wat de zinnelijke waarneming schijnt te vertoonen, doch dat hierbij aan niets minder dan aan eene eereplaats voor onze aarde moet gedacht worden, daar de ouden den buitensten omtrek, den hemel der vaste sterren, voor het voortreffelijkste gedeelte van de wereld hielden.
Plinius neemt vier elementen aan, lucht, water, aarde en vuur. De vaste sterren zijn, volgens hem, uit het zuiverste vuur gevormd, de aarde wordt in het midden door de snelheid van het draaien der wereld onbeweeglijk in evenwicht gehouden, tusschen de aarde en de vaste sterren bevinden zich de loopbanen der zeven planeten, waartoe ook de zon en de maan gerekend werden.
Van de Godheid sprekende zegt Plinius, dat deze ongetwijfeld geheel geest en bewustzijn is, dat het ongerijmd is naar eene gedaante der Godheid te vragen, en dat het veelgodendom ontstaan is uit het menschelijk onverstand, hetwelk de verdeeling van den arbeid, waartoe wij door onze zwakheid gedwongen zijn, ook op de Godheid toepaste. Hij houdt dan ook de mythologie voor ongerijmd en godslasterlijk. Het wéldoen is goddelijk, en weldoeners des menschdoms hebben na hunnen dood vaak goddelijke eer ontvangen. Van alle goden echter, die de menschen opnoemen, vereeren zij er geen met meer ijver dan de Fortuin,

{==743==} {>>pagina-aanduiding<<}
en zoeken hun lot door sterrenwichelarij en voorteekens te weten te komen. Plinius gelooft evenwel volstrekt niet, dat de sterren, die zich volgens eeuwige wetten bewegen, eenig verband hebben met de menschelijke lotgevallen.
Dat de maan de aanleiding tot de tijdrekening gegeven heeft, is aan P. bekend, en ook, dat zij het licht van de zon ontvangt en naar de aarde terugkaatst.
De lucht strekt zich volgens hem niet tot aan de maan uit, maar houdt veel vroeger op, en is de zetel van al de luchtverschijnselen, hagel, regen, bliksem, donder enz. Hij weet, dat de wolken door verdamping van het water op aarde ontstaan, en door verdichting den regen veroorzaken, zoodat deze beweging aanhoudend heen en weder gaat.
Hij onderscheidt acht winden, waarvan hij de namen opgeeft; doch de oorzaak van den wind geeft hij niet duidelijk op. Alleen schijnt het, dat hij die met de uitdampingen der aarde in verband brengt.
Van den bliksem verhaalt hij allerlei vreemde dingen. Zoo zouden volle vaten door den bliksem geledigd zijn, zonder dat de deksel er afging, of er eenig ander spoor van inslaan te zien was. Hij verhaalt ook van eene zwangere vrouw, die zóó door den bliksem getroffen werd, dat het kindje stierf, doch zij ongedeerd bleef. De Etrurische boeken bevatten veel over den bliksem. Zij zouden de kunst leeren, om den bliksem te doen neerkomen, misschien door eene soort van bliksemafleiders. De Romeinsche koning Numa had dit daaruit geleerd, maar zijn opvolger Tullus Hostilius wilde het later ook beproeven, en werd door den bliksem getroffen; misschien omdat zijn afleider gebrekkig was.
De aarde wordt door Plinius zeer geprezen, als draagster van al het levende, als voortbrengster van vruchten en kruiden. Zij brengt ook wel vergiften voort, doch tevens geneesmiddelen; er komen uit haar vergiftige slangen, doch als zulk eene slang eenen mensch gebeten heeft, neemt zij die niet meer in haren schoot op. De bergwerken vindt Plinius eigenlijk maar half goed, en het opgraven van edele steenen en metalen noemt hij zelfs misdadig. Hij weet, dat de aarde rond is, doch denkt, dat wegens de hoogte der bergen op die rondte wel iets is af te dingen.
De aardbevingen verklaart hij uit in de aarde beslotene winden, en vergelijkt ze met donderbuien in de lucht. Hij geeft ook voorteekenen van aardbevingen op, en beweert, dat op verwulf-
{==744==} {>>pagina-aanduiding<<}
sels gestichte gebouwen minder van aardbevingen te lijden hebben, omdat de onderaardsche winden daardoor als door spelonken ontsnappen.
Eb en vloed wordt door Plinius met zon en maan in verband gebracht en ook van springvloeden met nieuwe en volle maan weet hij te spreken. Hij weet ook, dat de vloed in den Oceaan veel hooger stijgt dan in de Middellandsche zee.
Wat P. van de aardrijkskunde zegt is voor een opstel als dit minder geschikt. Wij zullen het dus voorbijgaan.
Over den mensch is hij zeer uitvoerig en begint met de geboorte. Daarbij handelt hij over allerlei dingen, die tot de verloskunde betrekking hebben, en vermeldt ook een vonnis van den Romeinschen praetor L. Papirius, die, toen iemand in zijn testament zekeren persoon tot tweeden erfgenaam had ingesteld, wanneer zijne vrouw geen kind kreeg, en deze vrouw dertien maanden na den dood van haren man beviel, de erfenis aan dit kind toewees; omdat de vrouw zeide, dat de overledene de vader was, en de wet geen vast tijdperk van zwangerschap bepaald had.
P. handelt ook over onderlinge gelijkheid van menschen, en verhaalt daarbij, hoe Antonius, de drieman, door eenen slavenkoopman gefopt werd, die hem twee knaapjes voor tweelingen verkocht, omdat zij sprekend op elkaar geleken; en, toen het bleek, dat zij van geheel andere streken afkomstig waren, daar zij eene verschillende taal spraken, en Antonius zich hierover beklaagde, antwoordde, dat dit juist eene zeer kostbare rariteit was, daar tweelingen meestal op elkaar geleken, maar wild vreemden hoogst zelden. Antonius zou met deze verklaring volkomen tevreden geweest zijn.
Over de vruchtbaarheid heeft P. ook allerlei bijzonderheden, onder anderen, dat zekere Lucius Sulla met acht kinderen, acht en twintig kleinzonen, negen achterkleinzonen en acht kleindochters naar het Capitool ging, om aldaar een plechtig offer te verrichten.
Over den wasdom sprekende verhaalt hij, dat in Crata bij eene aardbeving een geraamte van zes en veertig ellebogen gevonden is, en herinnert daarbij, dat Homerus reeds over het afnemen der lengte van het menschelijke geslacht klaagt. Evenwel zou er nog onder keizer Claudius een Arabier van negen voeten en negen duimen lengte in Rome vertoond zijn, terwijl er onder Augustus zelfs lieden van een halven voet meer geweest waren,

{==745==} {>>pagina-aanduiding<<}
wier geraamten als merkwaardigheden bewaard werden. Ook maakt hij melding van dwergen van twee voeten lengte. Hij verhaalt ook van iemand, die zóó sterk was, dat hij met ééne hand eenen wagen met een paard tegenhield, en van hardloopers, die op éénen dag 1200 stadien, of 30 duitsche mijlen afliepen.
Van scherpte van zintuigen sprekende verhaalt P. van iemand, die een ivoren wagentje met vier paardjes maakte, hetwelk door de vleugels van eene mug bedekt kon worden; en als een bewijs van scherp gehoor, dat in Olympia, in Morea, de slag bij Sybaris, in Zuid-Italië, gehoord was.
Als voorbeeld van sterkte van geheugen verhaalt hij, dat koning Mithridates twee en twintig talen kon spreken; en aan den anderen kant, dat menschen door verwonding het geheugen voor bepaalde dingen verloren hadden.
Van Caesar verhaalt hij, dat deze vier brieven te gelijk, over vier verschillende onderwerpen, aan vier schrijvers voorzeide. Hierdoor komt hij aan het vermelden van de vele veldslagen en veroveringen zoo van Caesar als van andere Romeinsche helden, hetgeen voor Romeinen natuurlijk zeer interessant was. Wat ons hierbij vooral belangrijk voorkomt is dit, dat Plinius onder keizer Vespasianus gerust de deugden van groote mannen uit den tijd der republiek kon vermelden. Hij was trouwens geen republiekein, maar hield de keizerlijke regeering voor onvermijdelijk.
Van den roem van het genie sprekende verhaalt hij, hoe Alexander een allerkostbaarst kistje uit den Perzischen buit tot het bewaren der gedichten van Homerus bezigde, en dat Lysander, toen hij Athene belegerde, de lijkstaatsie van den dichter. Sophocles vrij de poort liet uitgaan. Ook dat Aeschines, die tengevolge van een rechtsgeding tegen Demosthenes uit Athene verbannen was, de redevoering van zijnen vijand in eene bijeenkomst te Rhodus voorlas, en, toen de toehoorders die redevoering bewonderden, zeide: ‘gij zoudt ze nog veel mooier gevonden hebben, als gij hem zelven gehoord hadt.’ Plinius verhaalt ook, dat keizer Augustus de gedichten van Vergilius, die deze, omdat zij onvoltooid waren, na zijnen dood wilde laten verbranden, van het vuur redde en de uitgave bezorgde; en vermeldt in eene welsprekende loftuiging den roem van Cicero, die tijdens den ondergang der republiek op bevel der

{==746==} {>>pagina-aanduiding<<}
driemannen was omgebracht. Hij verhaalt ook een paar treffende bewijzen van oprechte genegenheid, onder anderen van eene jonge vrouw, die zogende was, en hare opgeslotene moeder welke van honger moest sterven, met hare borst voedde; en hoe beiden tot belooning voor deze daad van den Romeinschen senaat levenslang onderhoud op staatskosten verkregen, en op de plaats van den kerker een tempel voor de ouderliefde gesticht werd; en dat toen in het huis van Tiberius Gracchus twee slangen van verschillend geslacht gevonden waren, en de wichelaars zeiden, dat de ééne gedood, de andere losgelaten moest worden, en dat het noodlot bepaald had, dat, als het mannetje gedood was, hij, als het wijfje gedood was, zijne vrouw Cornelia het eerst zou sterven, Tiberius Gracchus het mannetje liet dooden, omdat zijne vrouw nog zoo jong was. Hij stierf kort daarop, en zij vergold dit door alle aanzoeken tot een tweede huwelijk, zelfs van den koning van Egypte, af te slaan. Verder spreekt Plinius van kunsten en wetenschappen en beroemde uitvindingen, en, wat voor ons gevoel bijzonder stuitend is, van slaven, die om hunne geleerdheid voor geweldige sommen geld, voor ongeveer f 70,000, - gekocht werden.
Van het menschelijk geluk sprekende is Plinius rijk in uitdrukkingen om de wisselvalligheid daarvan te kennen te geven. Als een merkwaardig voorbeeld van geluk verhaalt hij, hoe Q. Metellus, die door zijne verovering van Macedonië den bijnaam van Macedonicus verworven en de hoogste eerambten bekleed had, door vier zonen was begraven, waarvan één praetor geweest was en drie consul, terwijl twee hunner eene zegepraal gevierd hadden, en één nog bovendien den post van censor bekleed had. En toch had ook deze Metellus kwade tijden beleefd, want hij was door eenen volkstribuun vervolgd en bijna van de Tarpejische rots geworpen. Zóó hangt het geluk der menschen vaak aan éénen draad! Ook keizer Augustus had groote lotwisselingen ondervonden, was vaak in levensgevaar geweest, en had toen hij den hoogsten rang in Rome bekleedde, door den dood zijner zonen en kleinzonen, het slecht gedrag zijner dochter en kleindochter, aanslagen op zijn leven en groote onder zijne regeering voorgevallene rampen verbazend veel geleden.
Van levensduur sprekende verhaalt hij, dat koning Arganthonius 150 en Epimenides, de Cretenser 157 jaren geleefd heeft, ja zelfs spreekt hij van iemand, die 500 jaren zou geleefd heb-
{==747==} {>>pagina-aanduiding<<}
ben. Dit komt hem echter fabelachtig voor, doch hij verhaalt voor zeker, dat M. Valerius Corvinus zesmaal consul geweest was, terwijl tusschen zijn eerste en zesde consulaat 46 jaren verloopen waren; en dat eene vrouw, die op haar achtste jaar op het tooneel gedanst had, dit op haar negentigste jaar voor de aardigheid herhaalde. Ook zou zeker tooneelspeler zich op het tooneel vertoond hebben bij twee feesten, die door 63 jaren van elkander gescheiden waren, en zelfs leefde hij daarna nog geruimen tijd.
Over slaap, droomen, dood en ziekten heeft P. ook eenige bijzonderheden, doch deze zijn niet zeer merkwaardig. Alleen wil ik vermelden, dat C. Maecenas, de vriend van keizer Augustus, drie jaren achtereen de koorts had, en in al dien tijd in het geheel niet zou geslapen hebben.
Over de geschiedenis der beschaving zegt Plinius ook eenige dingen, ofschoon hij hieromtrent niet vele bijzonderheden heeft. Een merkwaardig bewijs van onverstandig overnemen van vreemde uitvindingen is dit, dat volgens Varro in den eersten Punischen oorlog een in Sicilie buitgemaakte zonnewijzer te Rome op de markt werd opgericht, en dat de Romeinen zich hiervan bijna honderd jaren bedienden, voordat zij merkten, dat hij den tijd niet nauwkeurig aanwees.
Nu volgt een gedeelte van het groote werk van Plinius, waarop de naam Naturalis Historia meer toepasselijk is dan op het vorige. Hij handelt hierin van dieren, planten en delfstoffen, en wel eerst van den olifant, zeker omdat dit het grootste dier is. Hij roemt het verstand van den olifant zeer en verhaalt zelfs, dat bij de wilde olifanten eene soort van godsdienst is waargenomen. Zij zouden namelijk de maan aanbidden. Alles, wat hij van dit dier vertelt, kunnen wij niet verhalen, maar willen alleen nog mededeelen, dat koning Antiochus veel olifanten in zijn leger had, waarvan één de aanvoerder was. Toen deze eens weigerde eene rivier te doorwaden, zou Antiochus hebben laten afkondigen, dat de olifant, die er het eerst doorging, voortaan aanvoerder zou zijn. Weldra was er een, die het waagde, en de geheele troep kwam er goed over. Toen begiftigde Antiochus den nieuwen aanvoerder der olifanten met zilveren sieraden; en de afgezette aanvoerder wilde na dien tijd niet meer eten, en stierf van honger.
Van den Leeuw heeft P. ook allerlei bijzonderheden, en vermeldt al dadelijk, dat de leeuwin maar één jong in haar leven

{==748==} {>>pagina-aanduiding<<}
zou ter wereld brengen, hetgeen hij door een beroep op het gezag van Aristoteles weerlegt. Dit is een merkwaardig bewijs van de weinige oordeelkunde, die P. bezigde. Immers als de leeuwin maar één jong in haar leven ter wereld bracht, dan moest elk volgend geslacht van leeuwen maar half zoo talrijk zijn als het vorige, en dan moesten zij lang zijn uitgestorven. Dit had P., als hij even had nagedacht, zonder het gezag van Aristoteles kunnen uitrekenen. Hij verhaalt allerlei bijzonderheden van de edelmoedigheid en de dapperheid der leeuwen, maar tevens, dat dit dier voor draaiende wielen, voor hanengekraai en voor vuur bevreesd is. De eerste, die eenen leeuw getemd heeft, zou zekere aanzienlijke Carthager geweest zijn, Hanno genaamd; doch deze zou door de Carthagers verbannen zijn, omdat zij vreesden, dat een man, die leeuwen durfde temmen, zeker zóó stoutmoedig zou worden, dat hij naar de heerschappij zou streven. Ook verhaalt hij van eenen leeuw, die bijna in een been gestikt zijnde eenen eenzamen wandelaar ontmoette en dezen door teekens verzocht het been er uit te halen. Toen de man dit gedaan had, ging de leeuw voor hem op de jacht en bracht hem telkens stukken wildbraad. als een bewijs van zijne dankbaarheid.
Ook van giraffes, krokodillen en nijlpaarden weet Plinius veel merkwaardigheden, onder anderen, dat in Egypte, op het eiland Tentyris, menschen wonen, die krokodillen vangen door op hun rug te springen, en als zij willen bijten, hun een dikken stok dwars in den bek te wringen, dien zij dan aan de beide uiteinden vasthouden, en aldus den krokodil dwingen, om aan land te gaan.
Van honden, paarden en stieren weet P. ook veel te verhalen, doch alles kan ik niet mededeelen.
Walvisschen en potvisschen en hunne gevechten worden ook door hem vermeld, maar vooral over de dolfijnen is hij vrij uitvoerig, en verhaalt allerlei anecdotes van vriendschap tusschen menschen en dolfijnen, onder anderen van eenen knaap, die te Bajae woonde en te Puteoli school ging, maar, om den langen weg langs eenen inham der zee te bekorten, door het geven van stukjes brood eenen dolfijn getemd had, en op zijnen rug over de zee zwom. Toen het kind was gestorven, zou de dolfljn zich dit zóó aangetrokken hebben, dat hij van verdriet stierf.
Plinius klaagt geweldig over de groote weelde der Romeinen van zijnen tijd, die voor eetbare visschen, die in de mode waren,

{==749==} {>>pagina-aanduiding<<}
veel geld uitgaven; en ook voor slaven, die ze goed konden koken, verbazende sommen besteedden.
Van de parels verhaalt P. allerlei bijzonderheden. Hij gelooft, dat de parels dauwdroppels zijn, die, als de pareloesters hunne schelpen openen, er invallen en aldaar tot parels verdikken. Hij spreekt ook van de parelvisscherij en van de verbazende weelde der Romeinsche vrouwen, onder anderen van de vrouw van keizer Caligula, die hij op een feest, dat niet eens bijzonder plechtig was, met zooveel parels en edelgesteenten had zien prijken, dat de waarde hiervan op ongeveer f 4,000,000 kon geschat worden. Ook verhaalt hij, dat koningin Cleopatra, om eens eenen zeer kostbaren maaltijd te houden, eene parel van f 1,000,000 waarde in azijn opgelost zou opgedronken hebben, en dat naderhand de zoon van den tooneelspeler Aesopus in Rome maaltijden gaf, waarbij hij zijne gasten op in azijn opgeloste parels onthaalde.
Hoe de purperslakken gevangen werden, hoe het purper daaruit bereid werd, en hoe de wol met die kleur geverfd werd, kon Pl. natuurlijk niet verzwijgen. Het is toch bekend, dat deze verfstof in de oude wereld hoog beroemd was, en tot de meest kostbare versierselen der vorsten en overheidspersonen gerekend werd.
Ook van zeekoralen weet hij bijzonderheden, en hoe in Indië de mannen zich daarmede versierden, even als de vrouwen in Rome met parels.
Over de vogels heeft P. vele bijzonderheden verzameld, die wij hier moeten overslaan. Alleen een paar anecdotes wil ik mededeelen. Hij verhaalt, dat de kraanvogels des nachts eene schildwacht uitzetten, en dat deze, om niet in slaap te vallen, op éénen poot staat, en in den anderen een steen houdt. Valt de vogel nu in slaap, dan valt de steen op den grond, en hierdoor wordt de vogel weer wakker.
Over het gezang van den nachtegaal is hij uitbundig in loftuitingen, en verhaalt, dat de jonge nachtegalen van de oude geregeld onderwijs in de muziek ontvangen.
Van papegaaien, eksters, raven enz., die hadden leeren spreken, weet hij velerlei te berichten. Zoo zou onder Tiberius een raaf uit een nest op den tempel van Castor en Pollux in eene daar dicht bij gelegene schoenmakerswinkel gevlogen en aldaar tam gemaakt zijn. Deze raaf vloog elken morgen naar de markt, en zeide: ‘goeden morgen keizer Tiberius! goeden morgen Caesar

{==750==} {>>pagina-aanduiding<<}
Germanicus! goeden morgen Caesar Drusus! goeden morgen Romeinen!’ en dan vloog hij weder naar zijnen baas, den schoenmaker terug. Eindelijk werd de raaf door eenen afgunstigen mededinger van zijnen baas gedood, doch het volk nam dit zóó kwalijk, dat het den moordenaar om hals bracht. ‘Zoo achtte,’ zegt Plinius met verontwaardiging, ‘het Romeinsche volk meer op den dood van een beest dan op dien van de beroemdste mannen, die als slachtoffers van partijwoede of tirannie omkwamen!’
Ook over het mesten van vogels heeft P. merkwaardige zaken verhaald, onder anderen van vogels, die eerst deuntjes leerden of op spreken afgericht werden, en die men dan mestte, slachtte en opat, alleen omdat dit veel geld kostte.
Over de insekten heeft P. ook het een en ander, doch dit is niet bijzonder merkwaardig. Hetzelfde kunnen wij van de zintuigen zeggen, welke met de hulpmiddelen van dien tijd natuurlijk slechts uiterlijk en zeer oppervlakkig konden beschreven worden.
Hiermede gaan wij over tot de plantenkunde. Men verwachte hier geene nauwkeurige ontleding van de bestanddeelen der gewassen, maar, evenals bij de dieren, allerlei uit verschillende schrijvers en soms uit eigen aanschouwing ontleende bijzonderheden, met eene enkele aanmerking van den schrijver er tusschen.
Plinius houdt de planten voor meer of min bezield, omdat zij leven, en is vooral uitbundig in zijne lofrede op de boomen, die het eerst voedsel, legersteden, kleeding aan de menschen geleverd hebben, die oudtijds voor tempels dienden, waar allerlei voortreffelijke vruchten uit voortkomen, waar schepen, huizen en godenbeelden van gemaakt werden enz. Wij zullen weder enkele bijzonderheden, die hij van sommige boomen en planten vermeldt, mededeelen. Hij verhaalt, dat de Platanen eerst in Sicilië en van daar in Italië zijn ingevoerd. Hier maakt hij eene merkwaardige vergissing, want Theophrastus had gezegd, dat er in zijnen tijd schaarste van Platanen in Italië was. Plinius heeft dit haastig gelezen en in zijn uittreksel het woord schaarste, in het Grieksch spania, voor den eigennaam Spanje gehouden.
Hij vermeldt, dat in zijnen tijd de Platanen te Rome met wijn begoten werden. ‘Zóó hebben wij ook de boomen wijn leeren drinken!’ zegt hij. Hij verhaalt van eenen plataan in Lycië, die van binnen hol was, en eene ruimte bevatte van 81 voeten,

{==751==} {>>pagina-aanduiding<<}
waarin Lucius Mucianus, een romeinsch proconsul, met 17 personen het middagmaal gebruikt had. Over de Egyptische Papyrus is hij vrij uitvoerig en verhaalt, hoe de wortels daarvan in Egypte voor brandhout en tot het maken van vaatwerk dienden, van het riet schuitjes, van de bast zeilen, kleederen, bedden en touwen gemaakt werden, het sap tot voedsel diende, en bovendien daaruit papier gemaakt werd door de binnenste bast in zeer dunne en zoo mogelijk breede repen te verdeelen, welke op de wijze van matwerk gevlochten, met nijlwater bevochtigd en vervolgens geperst, gedroogd en gepolijst werden. Hij vermeldt ook, dat er van dit papier verschillende soorten waren, van het fijnste schrijfpapier tot het grofste pakpapier.
Hij spreekt ook van eenen boom, dien hij citrus noemt, doch die volgens de uitleggers niet met den citroenboom moet verward worden, maar dezelfde is als de Thya articulata. Van dezen boom maakten de Romeinen zeer kostbare tafels, die zóó duur waren, dat hij er zelfs van f 100,000 en meer vermeldt. Het merkwaardigste is dit, dat deze tafels eigenlijk van uitwassen aan den wortel van dien boom gemaakt werden, zoodat hetgeen zoo duur betaald werd eigenlijk een gebrek was.
Van den wijn verhaalt Plinius merkwaardige dingen. Zoo zegt hij, dat er wijn bestond van tweehonderd jaren oud, die dik en ondrinkbaar was geworden, maar nog best kon dienen, om aan anderen wijn eenen eigenaardigen smaak te geven. Oudtijds mochten de vrouwen in Rome geen wijn drinken, ja het was eene reden tot echtscheiding, wanneer zij het deden zonder goedvinden van haren man, die het om gezondheidsredenen kon toestaan. Plinius verhaalt, dat de oude Romeinen zeer matige wijndrinkers waren, en is zeer verontwaardigd over de onmatigheid zijner dagen. Het is treurig om te vermelden, maar het is een kenmerk van den zedebedervenden invloed van het keizerrijk, dat de zoon van den grooten redenaar M. Tullius Cicero, die onder Augustus weder tot aanzien kwam, niet, zooals zijn vader, in de welsprekendheid, maar in het wijndrinken, uitblonk. Ook de Parthen waren daar sterk in. Scythische gezanten, die Parthië bezocht hadden, zeiden, dat de Parthen, naarmate zij meer dronken, des te meer dorst kregen.
De olijfolie en de vijgen worden ook door Plinius behandeld. Hij verhaalt, dat een Romeinsche overheidspersoon, M. Seius, de gunst des volks zocht te winnen door de olie goedkoop te ma-
{==752==} {>>pagina-aanduiding<<}
ken; en dat de oude Cato den Romeinschen senaat tot het verwoesten van Carthago zou bewogen hebben door uitstekende vijgen te vertoonen, welke drie dagen te voren te Carthago geplukt waren. In Rome vertoonde men op de markt nog den vijgeboom, waaronder Romulus en Remus aan de uiers der wolvin zuigende gevonden waren, welke boom door een wonder, op bevel van den wichelaar Attus Navius, van den oever des Tibers op eens op het forum zou verplaatst wezen. De kersen zegt hij, dat eerst in den laatsten tijd der republiek uit klein Azië naar Rome waren overgebracht; maar de myrten waren er van den beginne geweest en werden van ouds bij godsdienstplechtigheden gebruikt. Er zouden te Rome twee myrten gestaan hebben, de ééne de patricische, de andere de plebeïsche genaamd. Zoolang de senaat machtig was, bloeide de patricische en kwijnde de plebeïsche; maar toen de macht van den senaat voor die van het volk moest onderdoen, verkwijnde de patricische en begon de plebeïsche te groeien, hetgeen als een merkwaardig voorteeken vermeld werd. De Laurier werd veel gebruikt, omdat hare bladeren als een zinnebeeld van overwinning beschouwd werden. Dit schrijft Plinius toe aan den invloed van het orakel van Delphi, daar bij den tempel van Apollo, waarin dit orakel gevestigd was, fraaie aan Apollo gewijde laurierboomen gevonden werden. Aan Livia, die naderhand de vrouw van Augustus en keizerin werd, zou hare grootheid voorspeld zijn door een voorteeken, daar een arend eene witte kip, die een lauriertakje met bladeren en bessen in den bek hield, in haren schoot liet vallen; terwijl die kip naderhand eieren legde en kiekens uitbroeide en het lauriertakje geplant werd en uitnemend groeide.
Ook over de Eiken spreekt Plinius met welgevallen. Hij verhaalt, dat aan de oevers der in de Noordzee uitloopende rivieren veel eikenboomen groeiden, zoodat wel eens door overstroomingen geheele stukken grond met eiken er op werden losgescheurd, naar zee dreven, en tegen de aan den mond der rivieren voor anker liggende Romeinsche schepen aankwamen, die aldus eenen zeeslag tegen boomen te leveren hadden. In het Hercynische woud zouden oude eiken gevonden worden, wier wortels boven den grond uitkwamen en poorten vormden, zoodat ruiterbenden daardoor konden rijden. Van eikenloof werden in Rome burgerkransen gevlochten, waarmede een krijgsman gekroond werd, die eenen medeburger in den strijd gered had. Deze kransen waren

{==753==} {>>pagina-aanduiding<<}
zeer eervol. Siccius Dentatus zou er 14 verdiend hebben; maar toen de jonge Scipio, die later Hannibal verslagen heeft, in den eersten veldslag van dezen oorlog zijnen vader gered had, en hem een eikenkrans werd aangeboden, weigerde hij deze eer, omdat hij niets meer dan zijn plicht gedaan had. Dit was oud Romeinsche deugd! Ook van gras werden kransen gegeven, wanneer iemand een geheel leger gered had. Dit was eene allereervolste onderscheiding. De krijgstribuun P. Decius Mus verdiende er twee in éénen slag; omdat hij eerst een ingesloten leger verlost had door met vrijwilligers eenen heuvel, dien de vijanden verwaarloosd hadden, te bezetten, en naderhand, toen hij met zijne bende op dien heuvel werd ingesloten, door eene schrandere krijgslist zijne vrijwilligers behouden door de vijanden had weten heen te brengen.
Ook van bloemen werden allerlei kransen vervaardigd, doch deze dienden voor sieraad, en niet zoozeer tot belooning. Alleen lezen wij, dat soms bij lijkstaatsies of op graven bloemenkransen als eerbewijzen gebezigd werden. Ook in de bloemenkransen kwam naderhand verbazende weelde, daar men die bij maaltijden op het hoofd zette, en ze dan mooier waren naar mate zij meer kostten.
Plinius spreekt ook van verbazend groote boomen. Hij vermeldt eenen balk van larixhout van 120 voeten lengte en twee voeten dikte. Ook maakt hij melding van eenen verbazend langen dennenbalk, die in het schip gezien was, dat den grooten obelisk, die nu nog vóór de Pieterskerk staat, naar Rome bracht. Dit schip was naderhand met cement beladen en in den grond geboord, om tot grondslag voor den havendam van Ostia te dienen.
Over den ouderdom der boomen sprekende zegt Plinius, dat in Rome een olijfboom was, die ten minste 450 jaren oud was, een lotus, dien Romulus geplant had, en een kurkeik, die zelfs ouder was dan de stad Rome.
In het voorbijgaan verhaalt hij ook, dat op sommige eikenboomen eene soort van klimop groeit, die door de Gallische priesters, de Druiden, als een teeken van de gunst der goden beschouwd en met groote plechtigheid, als een geneesmiddel voor allerlei kwalen, met een gouden snoeimes werd afgesneden.
Over den prijs der boomen heeft Plinius aardige anecdoten. Cn. Domitius twistte met Crassus en verweet hem zijne weelde, zeggende, dat hij wel f 600,000 voor zijn huis wilde geven.

{==754==} {>>pagina-aanduiding<<}
Crassus zeide dadelijk: ‘gij kunt het daarvoor krijgen, mits ik zes boomen uit den tuin behouden mag.’ ‘Dan geef ik er geen duit voor’, zeide Domitius. Zooveel waarde werd aan die boomen gehecht!
De akkerbouw wordt door Plinius met liefde behandeld. Hij herinnert, hoe de oude Romeinsche aanzienlijken landbouwers waren, en zelfs hunne namen, b.v. Fabius, Lentulus, Cicero van boonen, linzen of erwten ontleenden, die zij bijzonder goed kweekten. Oudtijds was de akkerbouw in eer, de senatoren ploegden zelf, en de aanzienlijkste lieden bezaten slechts weinige bunders; maar nadat de voorname Romeinen eerst de staatslanderijen hadden weten te bemachtigen en vervolgens door opkoopen daarbij telkens meer akkers voegden, die zij door slaven lieten bewerken, verdwenen de kleine grondeigenaars, ging de akkerbouw kwijnen en kon men met recht beweren: dat de groote landgoederen Italië bedorven hadden. Van landbouw sprekende komt Plinius ook op het gebruik, dat van de voortbrenselen van den landbouw gemaakt werd, en handelt naar aanleiding hiervan ook over bakkerij en kookkunst, over het bereiden van vlas en het verven van het linnen. Hierin heb ik niet veel merkwaardigs gevonden, behalve, dat Caesar over het geheele forum eene groote tent deed spannen, opdat het Romeinsche volk geen hinder van de hitte zou hebben, wanneer het de zwaardvechters op leven en dood zag strijden. Was zulk een volk niet rijp voor de dienstbaarheid?
Plinius spreekt verder over het gebruik, dat in de geneeskunde van verschillende planten gemaakt werd, en geeft daarbij verscheidene staaltjes van bijgeloof. Hiervan zullen wij nog het één en ander mededeelen.
Hij verhaalt van zekeren Antonius Castor, die eenen botanischen tuin met geneeskrachtige planten bezat, en zóó gezond was, dat hij op zijn honderdste jaar nog in dien tuin werkte. Of het werken in dien tuin of wel het gebruik der gekweekte planten hem zóó gezond gemaakt had, vergeet Plinius er bij te voegen.
Homerus verhaalde reeds, dat in Egypte verscheidene geneeskrachtige planten groeiden en van daar in Griekenland gebracht waren. Later hebben verscheidene Grieksche schrijvers hierover geschreven, en ook gesproken van planten, die zóó geneeskrachtig waren, dat een doode, die er mede werd aangeraakt, herleefde, hetgeen door eene slang zou ontdekt zijn. Uit deze en dergelijke

{==755==} {>>pagina-aanduiding<<}
verhalen blijkt, volgens Plinius, dat de menschen groote kracht aan de kruiden toeschreven, doch er maar weinig van wisten. Ook erkent hij, dat die beroemde kruiden, die zooveel kracht zouden hebben, nooit, voor zoover de echte geschiedenis bericht, gebruikt waren, wanneer zij het meest dienst hadden kunnen doen.
Het bijgeloof was oudtijds in Rome geweldig sterk. Bij offers mocht men niet spreken, om door geene woorden van ongunstige voorbeduiding het offer te bederven. Eene vestaalsche maagd zou, om hare kuischheid te bewijzen, na een plechtig gebed aan Vesta, water in eene zeef gedragen hebben. Bij het leggen van de fondamenten van den tempel van Jupiter op het Capitool zou een menschenhoofd gevonden zijn, hetgeen een voorteeken van toekomstige grootheid was, en een Etrurisch wichelaar, die hierover geraadpleegd werd, zou nog beproefd hebben dit voorteeken naar Etrurië af te leiden, door het fondament van den tempel op Etrurischen grond te teekenen, en toen te zeggen: ‘hier is immers het hoofd gevonden?’, waarop een Romein dadelijk antwoordde: ‘neen! te Rome.’
Hippocrates zou zijne wetenschap hebben opgedaan door het lezen van opschriften in den tempel van Esculaap, op het eiland Cos. Later ontstonden er twee scholen van geneesheeren, de dogmatische en de empirische school. De eerste Grieksche geneesheer, die in Rome kwam, kreeg den naam van beul, om zijn snijden en branden. De oude Cato waarschuwde tegen de Grieksche geneesheeren, en zeide, dat zij hadden samengezworen, om alle barbaren, dus ook de Romeinen, uit te roeien. Hij zelf genas zijn huisgezin volgens een boek met recepten, waarin allerlei huismiddelen stonden. Ten tijde van keizer Augustus werd de koudwaterkuur in Rome gebezigd. Plinius klaagt geweldig, dat van de geneesheeren geen waarborg van bekwaamheid geëischt werd, en ieder, die het publiek door grootspraak wist te winnen, als geneesheer kon praktiseeren, en dan het leven en de gezondheid der grootste mannen in zijne macht had. Ook over toovermiddelen en minerale bronnen vindt men bij Plinius vele bijzonderheden; doch wij kunnen hierover niet uitwijden, om niet te uitvoerig te worden.
Van de metalen sprekende handelt Plinius ook over de ringen en over het kenmerkend onderscheid van gouden, zilveren en ijzeren ringen bij de Romeinen. Het is vreemd, dat hij aan

{==756==} {>>pagina-aanduiding<<}
Egypte en het Oosten het gebruik van zegelringen ontzegt, en ze dus voor eene uitvinding der Europeanen schijnt te houden. Wij weten toch uit de verhalen van Jozef en die van Esther dat zij in Egypte en Persië gebruikt werden. In den tijd van Plinius was er in Rome groote weelde in ringen. Hij vermeldt, dat sommigen den koffer, waarin hun geld was, met eenen kostbaren zegelring verzegelden, en dezen weer in een kistje pakten, dat zij met eenen minder kostbaren ring verzegelden, dien zij aan den vinger droegen. Toen keizer Tiberius schijnbaar op sterven lag werd de zegelring van zijnen vinger afgetrokken, en, toen hij weer bijkwam en dit merkte, versmoorde men hem spoedig.
Van het geld sprekende zegt Plinius, dat oudtijds in Rome alleen koperen geld was, hetwelk het eerst onder Servius Tullius met een beeld van een os of een schaap geteekend werd, omdat hierin oudtijds de rijkdom gelegen was. Vóór dien tijd werd het koper gewogen, en lang daarna werd nog eene weegschaal als zinnebeeld bij verkoopingen gebezigd. In den eersten en in den tweeden punischen oorlog hadden de Romeinen geldgebrek, en hielpen zich door de munten kleiner te maken, natuurlijk met gedwongen koers; hetgeen een bewijs is, dat Rome toen weinig handel had. Naderhand vloeide door veroveringen van rijke landen het zilver en goud naar Rome, en ontstonden aldaar fabelachtige rijkdommen tegenover groote ellende. Aemilius Paulus bracht na de verovering van Macedonie zooveel geld in de schatkist, dat er geruimen tijd geen belastingen noodig waren. Het vergulden kwam na dien tijd in Rome zeer in gebruik. Het zilver werd in Rome veel gebruikt, niet alleen voor geld, maar ook vooral voor vaatwerk. In den goeden tijd der republiek werd het voor eenen Senator als ongeoorloofde weelde beschouwd 5 pond zilver aan vaatwerk te bezitten; onder de keizers waren er slaven, die zilveren schotels van vijfhonderd pond bezaten. Het zilver werd meer dan het goud voor kunstwerken gebezigd. Veel werk werd er gemaakt van zilveren vazen met allerlei beeldwerk, en, toen deze kunst verloren ging, werden de oude vazen met half afgesleten beeldwerk het duurst betaald. Het koper werd veel voor standbeelden gebezigd; eerst voor beelden van goden, later van menschen. Ook leest men van enkele standbeelden van vrouwen, b.v. van Cloelia, die, om aan de Etruriërs te ontkomen, te paard den Tiber zou zijn overge-
{==757==} {>>pagina-aanduiding<<}
zwommen, van Cornelia de moeder der Gracchen enz. De beroemdste vervaardiger van standbeelden was Phidias, die daarvoor niet alleen koper, maar ook goud en ivoor gebruikte. Plinius vermeldt hier eene menigte beroemde standbeelden, die wij niet zullen opnoemen,
maar alleen vermelden, dat niet alle standbeelden gelijkende afbeeldsels waren, en dat er ook portretten op schilden gemaakt werden, ja dat ook handschriften met portretten van beroemde mannen versierd werden.
Wat Plinius vervolgens van de schilderkunst zegt is onderhoudender.
Hij erkent, dat de schilderkunst ouder was dan de stad Rome, en dat het oudtijds in Rome niet fatsoenlijk gevonden werd zich daarop toe te leggen.
Toen Mummius Corinthe veroverde, wilde koning Attalus eene beroemde schilderij voor veel geld koopen; doch Mummius weigerde dit, daar hij meende, dat een geverwde plank, die zooveel waard was, tooverkracht bezat. Hij plaatste deze schilderij daarop in den tempel van Ceres te Rome. Later kwamen er veel schilderijen in Rome, zelfs op het forum. De redenaar Crassus ondervroeg eens bij een rechtsgeding eenen getuige wat heel scherp. Deze werd boos en zeide: ‘Crassus! hoe beschouwt gij mij dan?’ Crassus wees op eene schilderij, waarop een leelijke Galliër was afgebeeld, die de tong uitstak, en zeide: ‘zóó’.
Augustus maakte veel werk van schilderijen, en Nero liet zich op een doek van 120 voeten lengte uitschilderen; doch deze schilderij verbrandde met het huis, waarin zij was, door den bliksem.
Van verscheidene beroemde schilders heeft Plinius aardige bijzonderheden bewaard.
De oudste schilders bezigden maar ééne kleur, naderhand kwamen er meer kleuren in gebruik. De oudste afbeeldingen waren zonder perspectief, zonder plooien in de kleederen, zonder uitdrukking of leven; doch dit werd spoedig beter. Polygnotus van Thasos beschilderde den tempel te Delphi en de bonte gaanderij te Athene voor niet; maar anderen lieten zich duur betalen.
Zeuxis wist het karakter in de gelaatstrekken uit te drukken; en eens een afbeeldsel van Juno voor eenen tempel te Agrigentum moetende maken, liet hij de vijf schoonste maagden uit de stad als naakte modellen poseeren, om uit die vijf schoonheden één godinnenbeeld samen te stellen. Zeuxis wedijverde met Par-
{==758==} {>>pagina-aanduiding<<}
rahasius en schilderde druiven zóó natuurlijk, dat vogels er op afvlogen. Toen bracht Parrhasius eene schilderij met een gordijn er voor. Eindelijk werd Zeuxis ongeduldig, en zeide: ‘neem toch het gordijn er af, opdat men uw werk zie’! ‘Neem gij het er zelf maar af’, zeide Parrhasius. Dit kon niet, want het gordijn was geschilderd. Toen zeide Zeuxis: ‘gij hebt het gewonnen; want ik heb vogels misleid, maar gij mij.’ Later schilderde Zeuxis eenen knaap, die druiven droeg. De vogels kwamen op de druiven af, en het publiek was opgetogen, maar Zeuxis zeide: ‘als ik den knaap goed geschilderd had, zouden de vogels bevreesd zijn geworden.’ Parrhasius schilderde ook allegorische beelden, b.v. het Atheensche volk voorgesteld door eenen man, in wiens gelaatstrekken en houding al de eigenschappen van het Atheensche volk zichtbaar waren. Apelles was de beroemdste schilder. Hij zeide, dat zijne voorgangers de bevalligheid misten. Van hem en Protogenes is eene aardige anecdote bewaard. Apelles ging naar Rhodus, om Protogenes op te zoeken. Hij vond hem niet te huis, ging in zijne werkplaats, teekende op een nog niet beschilderd paneel één streep, en zeide tot de huishoudster: ‘zeg aan uwen heer, dat degeen, die hier geweest is, dit geteekend heeft.’ Protogenes zag dadelijk, dat dit het werk van Apelles was, teekende daar overheen eene fijnere streep en ging weg. Apelles kwam weerom en teekende daar boven op eene nog fijnere streep. Toen Protogenes weerkomende dit werk zag, weerhield hij zich niet langer, maar liep naar de haven, om Appelles op te
zoeken en hem bij zich te logeeren te vragen. Dit paneel, met die drie strepen en anders niet, werd naderhand als een meesterstuk bewonderd. Appelles vergold de gastvrijheid van Protogenes uitstekend; want ziende, dat deze te Rhodus niet genoeg gewaardeerd werd en zijne stukken veel te goedkoop verkocht werden, bood hij er veel meer voor, en liet uitstrooien, dat hij dit deed, om het werk van Protegenes voor het zijne uit te geven. Nu gingen de Rhodiers aan het opbieden, en Protogenes werd een man in bonis.
Toen Demetrius Poliorcetes later Rhodus belegerde, bleef Protogenes in een huisje buiten de stad bedaard doorschilderen; want hij zeide, heel goed te weten, dat Demetrius tegen soldaten niet tegen kunstenaars vocht. Demetrius vond dit zóó mooi, dat hij hem eene wacht gaf, om hem te beschermen, en dikwijls naar zijn werk kwam kijken.

{==759==} {>>pagina-aanduiding<<}

Ik zou nog eene menigte anecdoten kunnen mededeelen, maar moet mij bekorten. Alleen nog deze twee. Arellius schilderde te Rome en was een groot liefhebber van mooie meisjes. Dit dreef hij zóó ver, dat hij zijne beminden tot modellen voor zijne godinnenbeelden nam, zoodat naderhand de Romeinen de afbeelsels van beruchte lichtekooien in hunne tempels aanbaden. Pausias had eene minnarij met een bloemenmeisje, Glycera genaamd, en wedijverde met haar, wie de meeste afwisseling en schakeering van kleuren kon te weeg brengen, zij in de bloemenkransen, hij in de schilderstukken. Zóó wisten zij hunne minnarijen tot voordeel van hunne kunst te doen strekken.
Het boetseeren in klei is uitgevonden doordien de dochter van Butades, eenen pottebakker van Sicyon, de schaduw van haren minnaar, die op reis ging, met houtskool op den muur natrok, en de vader klei in dien omtrek drukte, en vervolgens in den oven bakte. Naderhand maakte men ook vele beelden van mannen, waarvan er nog verscheidene over zijn, ofschoon meest slechts navolgingen van de werken van beroemde meesters. De bekende groep van Laocoön die met zijne beide zonen door twee slangen gedood wordt, wordt door Plinius als het hoogste in de kunst aangemerkt.
Het laatst behandelt Plinius de zoogenaamde wonderen der wereld en de gegraveerde edele steenen. Tot de eerste rekent hij de Egyptische obelisken en pyramiden, het beroemde doolhof, den vuurtoren van Pharos, den tempel van Diana te Ephesus, de groote gebouwen te Rome, b.v. schouwburgen en waterleidingen, en meer andere. Wat hij van de edele gesteenten zegt is zeer belangrijk, maar voor een opstel als dit minder geschikt.
Zoo hebben wij dan de Naturalis Historia van Plinius doorloopen, en daarin heel wat meer geworden dan wat wij tegenwoordig natuurlijke historie noemen. Ik vlei mij, dat nu wel zal erkend worden, dat dit werk voor de kennis van den toestand der beschaving in de oudheid van veel belang is, en nog tegenwoordig eene onderhoudende lectuur oplevert.





{==760==} {>>pagina-aanduiding<<}

Louis Bernard Bonjean.

Eene voorlezing door E.J.W. Koch.

Op den 24sten Mei van het jaar 1871, des avonds omstreeks acht uur, werden te Parijs, in de gevangenis la Roquette, op last der Commune, zes mannen gefusileerd. Zij waren de meest aanzienlijken onder hen die, twee maanden te voren als gijzelaars gevangen genomen, binnen de muren van Mazas waren opgesloten; en tot hun getal behoorde, behalve de aartsbisschop van Parijs, Mgr. Darboy en vier voorname geestelijken, ook de ex-senateur Bonjean, president bij het hof van Cassatie te Parijs. 't Is over hem, Louis Bernhard Bonjean, bepaaldelijk gedurende zijne laatste dagen en oogenblikken, dat ik u iets wensch mede de deelen; - eene mededeeling die ons van zelf in het jammerlijk geteisterde Frankrijk en Parijs van 1870/71 zal verplaatsen.

Toen ik, in het najaar van 1871, eenige dagen in Frankrijks hoofdstad vertoefde en het treurig voorrecht genoot ‘Paris en ruines’, gelijk men die zwaar beproefde stad in die dagen genoemd heeft, gade te slaan; toen ik de puinhoopen zag waarin enkele van de schoonste gebouwen - ik denk aan de Tuilerien, het ministerie van Finantiën, het antique Raadhuis, om van andere te zwij-
{==761==} {>>pagina-aanduiding<<}
gen - waren herschapen; toen ik de kreet om wraak onder allerlei vormen en door allerlei personen hoorde aanheffen en met deernis dacht aan de toekomst van Frankrijk; toen - ik kom er voor uit - deed het mij goed in datzelfde zwaar geteisterde en diep ongelukkige Frankrijk menschen te leeren kennen, die den toestand van hun land begrepen en inzagen, dat er nog iets anders te doen viel dan al de schuld der doorgestane ellende bij het gouvernement en de legerhoofden te zoeken, of wel, van het nemen eener bloedige weêrwraak herstelling der geschonden eer te verwachten; maar vooral waardeerde ik de gelegenheid, waarin ik mij bevond, om bekend te worden met de bijzonderheden uit de laatste dagen van Louis Bernard Bonjean, wiens weduwe door een mijner medereizigers op haar landgoed te Orgeville (tijdens ons verblijf in Parijs) werd bezocht.
Door haar en door hare kinderen werd hij bekend met veel wat zijne levendige belangstelling wekte en hem in de overtuiging versterkte, dat de ex-senateur, dien hij reeds vroeger hoog had gewaardeerd, ook als gijzelaar der Commune, tot aan zijn jongsten snik aan plicht en roeping getrouw was gebleven.
Toen hij zijne vrienden verliet, werd hij voor meerdere bijzonderheden verwezen naar eene verzameling brieven, onder den titel van ‘Notes historiques’ in den Moniteur Universel opgenomen; brieven die door zekeren Charles Guasco (rechtsgeleerde, tevens vrijwilliger bij het Corps Zouaven tijdens het beleg) een trouw vriend van den zoon des overledenen, onder den indruk zijner bezoeken in Mazas geschreven, later tot een bundel samengevoegd, het licht hebben gezien. En het was vooral het lezen van die brieven, dat reeds toen de lust en het verlangen bij mij wekte om, bij eene voorkomende gelegenheid, iets omtrent dezen edelen, dezen grooten man ook aan mijne landgenooten mede te deelen. Zijn wij, en dat niet zonder reden, gewoon met deernis aan het lot van Frankrijk in 1870/71 te denken; geneigd ons te ergeren en te bedroeven over den geest van onverschilligheid en lichtzinnigheid ter eene, van bijgeloof en onkunde ter andere zijde, die het Fransche volk kenmerkt; het is dan eene verkwikking voor het hart, het geeft nieuwen moed en vertrouwen op de toekomst, wanneer we zien hoe ook in de dagen der Commune, te midden van slijk en puin, kostelijke steenen hebben geschitterd, ja diamanten van een zoo zuiver water, dat het ons niet mogelijk is ze anders dan met de

{==762==} {>>pagina-aanduiding<<}
meeste opgetogenheid en bewondering te aanschouwen; 1) en heeft de berichtgever, aan wiens geschrift ik hoofdzakelijk de stof tot hetgeen hier volgt, ontleende, aanvankelijk geaarzeld, om hetgeen slechts voor enkelen bestemd was door den druk gemeen te doen worden; éene bedenking heeft hem alras genoopt elken schroom op zijde te zetten.
‘Ik geef u vrijheid,’ zoo schrijft hij aan den chef du Moniteur Universel ‘om mijne briefwisseling onder de oogen van het publiek te brengen, en ik doe dit met het doel om langs dien weg aan mijne landgenooten een groot en edel man, die aller eerbied en bewondering verdient, van nabij te doen kennen.’
‘Beschouw’, dus vervolgt hij, ‘deze verzameling niet als een boek; zie daarin veelmeer eene getuigenis (un témoignage), maar die door haren eenvoud en hare waarheid de schoonste hulde is, die aan de nagedachtenis van een groot man kan worden gebracht. Was ik, door een samenloop van schijnbaar toevallige omstandigheden, zelf in de gelegenheid om zijn smartelijk lijden van nabij gade te slaan, en heeft hij mij, vooral in die dagen, met zijn vertrouwen vereerd; ik heb grond om te hopen, dat mijne landgenooten de jammerlijke tooneelen van ellende en zonde, waarvan zij met mij getuigen zijn geweest, voor eenige oogenblikken zullen kunnen vergeten, om het oog te vestigen op eenen, onder wiens beeldtenis eens het nageslacht zal schrijven: Getrouw aan roeping en plicht tot in den dood.’
Het is dan ook uit dit oogpunt, als ‘martyr du devoir’, gelijk Guasco het uitdrukt, dat ik, aan de hand van dezen berichtgever u een en ander omtrent den President Bonjean wensch te verhalen 2). Terwijl wij allen nog leven onder den indruk der dingen, die in de jaren 1870/71 ons werelddeel hebben geschokt en beroerd, mag eene mededeeling, die betrekking heeft op de gebeurtenissen welke toen plaats vonden, op uwe belangstelling

{==763==} {>>pagina-aanduiding<<}
hopen. Is die mededeeling zelve niet anders dan een verhaal van bijzonderheden uit het leven van een groot man, gelijk ik die ten deele uit zijne nagelaten geschriften, ten deele uit de brieven eens vriends heb geput, niet ik, maar hij zal in dit verhaal tot u spreken, spreken nadat hij gestorven is, over 't geen te allen tijde, zoowel in Frankrijk als elders het christelijk geloof, d.i. het waarachtig vertrouwen op God en de waarheid vermag, om een mensch groot, waarlijk groot en edel te doen zijn.

Het was op den 21sten Maart 1871 dat de President Bonjean na afloop van zijne audientie, zijn vriend Fabre, procureur-generaal aan het hof van Cassatie, een bezoek trachtte te brengen. Hem niet te huis vindende, gaf hij een briefje aan zijne woning af om daardoor zijnen vriend te berichten, dat hij hem ten zijnent tot vijf uur zou wachten. Dit briefje werd daarop door Mevrouw Fabre haren echtgenoot in het Paleis van Justitie toegezonden. Er schijnt van den inhoud iets te zijn uitgelekt, althans een van de leden der Commune, die juist kort te voren in de nabijheid van dit gebouw hadden post gevat, liet zich, toen hij dit hoorde, spottend ontvallen:
‘Waarlijk! de Heer Bonjean is wel goed! Hij deelt ons ongevraagd mede dat wij hem tot vijf unr te huis zullen vinden. Welnu, we zullen zorg dragen tegenwoordig te zijn. Inmiddels willen wij den berichtgever hier houden.’
En werkelijk, omstreeks vier uur dien zelfden middag vertoonde zich aan de woning van Bonjean (rue de Tournon) een jong mensch in een grijzen overjas, die, nadat hij een piket nationale garden in de onmiddelijke nabijheid had doen post vatten, den kapitein naar de vertrekken van Bonjean vergezelde.
‘Wat verlangt gij van mij?’ vroeg hem de president bij hun onverwacht binnentreden.
Op die vraag vertoonde hem het jonge mensch zijn mandaat tot arrestatie.
En daarop Bonjean: ‘Maar wat heeft dit te beduiden! - Immers alle motief tot inhechtenisneming ontbreekt!’
De jonge man tracht hem gerust te stellen. ‘De burger Raoul-
{==764==} {>>pagina-aanduiding<<}
Rigault’, zegt hij, ‘verlangt u slechts eenige vragen te doen en daarop zal men u terstond uwe vrijheid hergeven!’ - ‘Maar waartoe dan dit Arrest?’ vraagt Bonjean, en het antwoord dat niet zonder merkbare verlegenheid wordt uitgebracht luidt: ‘'t Is slechts voor den vorm! Wij hebben in last u mede te voeren en raden u ons te volgen!’
Bonjean die voor de overmacht zwicht, verzoekt dat men hem althans het geleide der nationale garden zal besparen. ‘Zulk een vertoon van macht’, zegt hij, ‘is geheel overbodig, waar gij ú door list en geweld van een grijsaard tracht meester te maken.’
Tusschen den kapitein en den jongen man met zijn grijzen overjas voortgaande, bereikt hij de préfectuur, waar hem op norschen toon door Raoul Rigault wordt toegevoegd:
‘Gij zijt immers Bonjean de ex-Senateur?’ De President ziet hem scherp aan en vraagt: ‘Wat wenscht gij van mij te weten?’ En daarop Rigault, zonder acht te geven op deze woorden, zich tot zijn secretaris wendende, kortaf: ‘Vul terstond het mandaat in opdat men dezen man in hechtenis neme!’
Bonjean tracht nog pogingen aan te wenden om althans voor zijn trouwen bediende Ecochard, dien men met hem te gelijk had gevangen genomen, de vrijheid te bedingen. Maar de prefect geeft hem ten antwoord: ‘Wij hebben nu de macht in handen en zetten u betaald wat gij ons in vroegeren tijd hebt aangedaan!’
En op zoodanige wijze - schrijft Guasco - op zoo ruwe en onwettige wijze heeft men dezen edelen magistraat gevangen genomen en van zijne vrijheid beroofd, een man die de belangen van zijn vaderland te allen tijde met de meeste nauwgezetheid behartigde, en wien de eer en het geluk van zijn vaderland zoozeer ter harte is gegaan!
‘Nog herinner ik mij den grijsaard’, dus vervolgt hij, ‘gedurende de moeilijke dagen van het beleg, krank, somtijds uitgeput van vermoeienis, maar ten alle tijde gereed om, waar hij geroepen werd, als eenvoudig Nationaal-garde, zijne diensten aan de geteisterde stad te bewijzen. Nog hoor ik hem hoe hij zijn oudsten zoon Georges, luitenant der mobilen, op het fort Vanves opwekt om, moed houdende, te volharden en hoe hij, met opoffering van alle persoonlijke hulp die hij van Claude, zijn getrouwen huisbediende, genoot, ook dezen jongen man aanspoorde om, al had hij ook voldoende reden tot vrijstelling,

{==765==} {>>pagina-aanduiding<<}
zich beschikbaar te stellen - en zulk een man is het die, hoe ongelooflijk het oppervlakkig ook schijne, door de Parijsche Commune als een harer slachtoffers is gekozen!

Bonjean als gevangene der Commune, als gijzelaar in Mazas! -
Doch, voor wij verder gaan, hebt gij recht van mij te vragen dat ik u, zij het slechts vluchtig, een blik doe werpen op hetgeen ons van hem, vóor dit tijdstip, bekend is geworden.
Laat ik u dan moge herinneren, dat de man over wien ik het voorrecht heb tot u te spreken, Louis Bernard Bonjean, uit een oud-Savooisch geslacht ten jare 1804 was geboren. Als wees op 16jarigen leeftijd zonder middelen achtergelaten, had hij door het geven van onderwijs in de meest noodzakelijke uitgaven, aan zijne rechtsgeleerde studiën verbonden, kunnen voorzien en was hij voor geene bezwaren terug gedeinsd om zijn doel te bereiken en zich zelven eene maatschappelijke positie te verwerven. Het ligt nu niet op mijn weg den edelen jongeling stap voor stap te volgen, waar hij, in verschillende betrekkingen werkzaam, door zijn ijver en de achting die hij zich verwerft, allengs hooger klimt op den maatschappelijken ladder; in 48 als afgevaardigde ter Assemblée constituante plaats neemt; in 51 deel uitmaakt van het ministerie; daarna tot Advocaat-generaal bij het hof, en in 56 tot Sénateur wordt benoemd om eindelijk in 65 als voorzitter aan het hof van Cassatie op te treden.
Genoeg zij het, na het gezegde, te doen opmerken hoe een ernstige toeleg om vooruit te komen, langs den weg van plichtsbetrachting, van arbeid en volharding, hem wel is waar niet zonder strijd, maar toch met vasten tred voorwaarts deed gaan, en hoe het diep gevoel van plicht en roeping, gelijk ik straks uitvoeriger hoop mede te deelen, hem had genoopt om, toen het gevaar Parijs naderde, naar de hoofdstad weer te keeren en daar, hoe vurig hij ook naar het terugzien zijner dierbaarste betrekkingen mocht verlangen, op zijn post te blijven tot dat hij vrijmoedigheid zou vinden om dien te verlaten. Sedert den 7den September 1870 alzoo was Bonjean te Parijs, van het grootste deel zijner liefste betrekkingen, zijne kranke vrouw en zijne twee jongste zonen gescheiden. Dien dag toch had hij hen onverwacht

{==766==} {>>pagina-aanduiding<<}
moeten verlaten ten einde, naar de hoofdstad terugkeerende, met de bevolking van die stad de dreigende gevaren te deelen en zijne functiën als eerste voorzitter aan het hof van Cassatie te vervullen.
Na de capitulatie van den 28 Januari, hoe verlangend ook om zijne kranke echtgenoot, die nog altijd te Bayeux vertoefde, weêr te zien, werd hij binnen de hoofdstad teruggehouden door de vele gewichtige werkzaamheden, die in deze hooge betrekking op hem rustten en eerst op den 14 Maart gevoelde hij vrijheid om, zonder aan eenige zijner verplichtingen te kort te doen, voor eenige dagen de stad te verlaten.
Nu begaf hij zich allereerst naar Orgeville in het Département de l'Eure, tusschen Pacy en Evreux, waar hij een uitgestrekt landgoed bezat en waar zijne tegenwoordigheid dringend vereischt werd, ten einde maatregelen te beramen om de verstoorde orde daar te herstellen en de werkzaamheden haren gewonen gang te doen hernemen. Immers de pachter, die het landgoed beheerde, had alles reeds op den 16den September in den steek gelaten, en, voor de invallen der Pruisen beducht, zoowel paarden als vee en gereedschap van allerlei aard met zich genomen; waarvan 't gevolg was dat het goed onbebouwd bleef...terwijl de eigenaar hiervan eerst op den 18 Februari onderricht was geworden! Geen wonder dat hij, waar het getijde des jaars reeds zoo ver was gevorderd, het vóor alles plichtmatig achtte om orde op zijne zaken te stellen, ten einde eerst daarna zijne reis naar Bayeux te vervolgen, waar hij zijne echtgenoot, hoewel haar toestand voor het oogenblik niet zorgwekkend was, nog ernstig krank, hoopte weêr te zien. Doch, wie schetst zijne smart en zijne teleurstelling beide, toen hij, op het punt om zijne reis te vervolgen, onverwacht bericht ontving van de dingen die op den 18den Maart te Parijs waren geschied. Gelijk gewoonlijk bleken de eerste geruchten, die hem bereikten, sterk overdreven en was alles met de zwartste verwen geteekend. De stad - zoo verhaalde men - was, sedert de verplaatsing der regeeringszetel naar Versailles, het tooneel van bloedstorting en vernieling en, zonder spoedige hulp, waren de vreeselijkste onheilen - was een burgeroorlog aanstaande.
Bonjean aarzelt niet. ‘Vooral in den dag des gevaars,’ zoo schreef hij daarna, ‘vooral dan moet een ambtenaar op zijn post zijn’. Hij gaf dus terstond zijn voornemen om naar Bayeux te

{==767==} {>>pagina-aanduiding<<}
gaan op, en vertrok nog dienzelfden avond naar Parijs, waar hij in den nacht van Zondag op Maandag aankwam.
Dit geschiedde van den 19den op den 20sten Maart, en reeds den 21sten (gelijk wij gezien hebben) werd Bonjean onverwacht gegrepen en verraderlijk gevangen gezet. Ging hij met een goed geweten de gevangenis binnen, - het geschiedde tevens met de smartelijke herinnering aan de teleurstelling welke hij had ondervonden, daar hij zijne kranke echtgenoot en zijne kinderen (die hij, na eene scheiding van maanden, had gehoopt weêr te zien - bijna weergezien had) niet had mogen ontmoeten en met de vraag in het hart: Waarop zal deze daad van onrecht en willekeur nog eindelijk uitloopen?

Wij hebben het aan de onvermoeide en volhardende pogingen van Mr. Guasco te danken dat ons omtrent de laatste dagen en uren van Bonjean kostbare herinneringen zijn bewaard gebleven; maar voor hem die eenigszins met den stand der zaken in die dagen binnen Parijs bekend is mag het wel als een wonder schijnen, dat het aan Guasco is gelukt tot hem door te dringen en hem te bezoeken. Immers de kans hiertoe scheen aanvankelijk uiterst gering! Waren de bevelen van Raoul Rigault stiptelijk nageleefd, het zou hem niet zijn gelukt. Niemand mocht den President Bonjean bezoeken en spreken. Hij wilde hem geheel (zoo had hij bevolen) afsluiten van de buitenwereld - en hem alle middelen tot communicatie ontzeggen.
Hoe is dan voor Guasco 't geen aanvankelijk onmogelijk scheen, mogelijk geworden? 't Is meer dan belangrijk de bijzonderheden, die in antwoord op deze vraag vermeld kunnen worden, te lezen.
Wij geven daartoe het woord aan onzen berichtgever zelven, waar hij onder den datum van 5 April 1871 het volgende aanteekent:
‘Het is mij heden gelukt om mij bij den bureauchef der gevangenissen aan de prefectuur van policie 1ste divisie in eigen persoon te vervoegen.
Bij den ingang vond ik niet weinigen, die mij voorgingen, zoodat ik moest wachten.
Eindelijk is het mijn beurt. De chef staat mij te woord.
Mijnheer! (zoo spreek ik hem aan) ik ben een intieme

{==768==} {>>pagina-aanduiding<<}
vriend van den zoon van den Heer Bonjean. Die zoon zelf is op dit oogenblik niet hier in de stad. Hij is bij zijne moeder, welke ernstig krank is. Ik ben zeer verlangend den heer Bonjean, is het noodig in tegenwoordigheid van getuigen, te mogen bezoeken, ten einde hem eenige berichten omtrent de zijnen te brengen.
‘Het doet mij hartelijk leed,’ antwoordt de chef. ‘Sedert twee dagen is de heer B. geheel ontoegankelijk en het is aan niemand vergund hem te spreken. De burger Raoul Rigault heeft het bevel daartoe gegeven en alleen op gevaar van zelf gefusilleerd te worden zou ik, in strijd met zijne bevelen, durven handelen.’
‘Maar’, hernam ik ‘op welken grond heeft men Bonjean toch gearresteerd?’
‘Ik kan het u niet zeggen, en ik kan het mij evenmin verklaren. Het eenige wat tot uwe geruststelling kan dienen is dit, dat hij in voortreffelijk gezelschap verkeert; - in 't gezelschap namelijk van den aartsbisschop Mgr. Darboy.
En waarom is dan de aartsbisschop gevangen genomen?’
De chef haalt de schouders op. - ‘'t Is mij zeer aangenaam’, dus vervolgt hij (mijn verder vragen voorkomende), ‘u te kunnen verzekeren dat de President Bonjean volmaakt wel is en dat hij zich als een echt filosoof in zijn lot schikt.’
‘Ik dank u!’ - is mijn antwoord op deze half spotachtige woorden. - ‘Nog ééne vraag: zoudt gij meenen dat ik door middel der Commune toegang zou kunnen verkrijgen?’
‘Zeker niet - 't is alles tijd en moeite verloren! - Aan het gegeven bevel is niets te veranderen!’
Onvoldaan en teleurgesteld gaat Guasco verder, zonder zich evenwel den moed te laten benemen. Hij tracht nu Vermorel, een ander lid der Commune, te spreken om door diens tusschenkomst te verkrijgen wat hem door Gauthier is geweigerd.
Bij het binnengaan van het raadhuis, waar deze zich ophoudt, wordt hij echter door een zeer zonderling schouwspel getroffen. Hij vindt het zoo deftige antique gebouw in eene groote kazerne herschapen, waar de nationale garden in- en uitloopen. De prachtige salons, waarvan enkele met kostbare tapijten belegd, zijn hier en daar met allerlei menschen gevuld. De garden doen er wat hun goeddunkt. Zij slapen, eten, drinken en houden zich met kaartspel onledig...en daarbuiten op het plein staan wagens, kanonnen en wemelt alles dooreen. Na lang wachten

{==769==} {>>pagina-aanduiding<<}
gelukt het den vriend van Bonjean zijn doel in zoover te bereiken, dat hij van Protot, den délégué à la justice, vergunning verkrijgt tot hetgeen hij verlangt. Maar...Gauthier, aan wien hij die vergunning van het lid der Commune vertoont....aarzelt....‘Morgen wellicht! hij zal zien....maar!’ Pijnlijk uitstel....Als de volgende dag aanbreekt is de vriend op zijn post. Op nieuw wachten. Eindelijk....daar is Gauthier....Wat is nu zijn besluit? ‘Het spijt mij meer dan ik u zeggen kan. Niettegenstaande het advies van Protot blijft de burger Raoul Rigault bij zijne weigering volharden....Gelijk ik u gezegd heb, hij is onverbiddelijk!’
Nu schijnt voor den vriend de hoop reddeloos verloren! Maar neen. Een trouw vriend wordt in nood gekend - ook door zijne volharding. Vier dagen later wil hij het nog eens wagen. Zal zijne poging ook ditmaal mislukken? Grond bestaat er niet om iets anders te wachten. Dan - hij gaat. Gauthier is afwezig. Toevallig liggen daar eenige oningevulde toegangskaarten. Een ondergeschikt ambtenaar, die Guasco eenigzins kent en zijn verlangen raadt, richt zich tot hem met de vraag: Wien verlangt gij te zien? - ‘Bonjean’, luidt het antwoord. Daarop vult hij de kaart in en reikt hem die over. Nog ontbreekt het cachet der eerste divisie. Guasco spoedt zich derwaarts. Ook dáár is slechts een bureauklerk. De chef is afwezig ‘Er is haast bij’, zegt Guasco, ‘doe gij het maar’! En waarlijk hij doet het!....‘En zoo is het mij gelukt’ (vervolgt Guasco) ‘Mazas binnen te komen met een toegangskaart, die de burger Raoul Rigault mij, niettegenstaande het advies van Protot, heeft geweigerd en dat....door het goedvinden en de vergunning van een paar bureau-klerken!’

Voorzeker eene merkwaardige bijdrage tot het kenschetsen van den staat van zaken in Parijs gedurende de maanden April en Mei 1871! Onwillekeurig vraagt men zich af wat het einde zou geweest zijn, ware er niet spoedig verandering gekomen? Maar....zulk een toestand kon niet aanhouden!

Wij keeren tot ons verhaal weder en zien nu voor den trouwen volhardenden vriend de poorten der gevangenis geopend.

{==770==} {>>pagina-aanduiding<<}
Wekte de vergunning aanvankelijk eenige verbazing, nu hij die had ontvangen kon men niet anders dan hem toelaten. Wonderbaar is het hem te moede tusschen die hooge muren, achter die zwaar gegrendelde deuren, bij de gedachte dat het zijn vriend, de edele Bonjean is, dien hij hier komt bezoeken, en met wien hij niet anders dan achter een dubbele rij traliën mag spreken!....
Eindelijk - daar is hij, de zevenenzestigjarige, de achtbare grijsaard, verwonderd, verblijd, maar tevens aangedaan bij die eerste ontmoeting! Sedert 19 Maart had hij van zijne naaste betrekkingen niets vernomen; sedert vijf dagen wist hij niet wat er buiten de muren der gevangenis plaats vond! Hoe welkom waren hem de geruststellende berichten omtrent de zijnen, hoe verlangend is hij te weten, langs welken weg het zijn vriend mogelijk is geweest hem te bereiken.
‘Ik ben nu reeds’ - zoo sprak hij - ‘één en twintig dagen willekeurig van mijne vrijheid beroofd - en men heeft mij zelfs nog niet ondervraagd en ik weet evenmin waarom men mij heeft gearresteerd!’
‘Waarom? - Men zegt’ - dus vervolgt zijn vriend ‘dat gij een gevaarlijk man zijt, dat gij u aan Bonaparte hebt verkocht!’
Deze beschuldiging doet Bonjean glimlachen.
‘Zij hebben mij gevangen genomen, (zegt hij), om dezelfde reden als zij den aartsbisschop en allen die gedurende het beleg hun post niet hebben verlaten, hebben gevangen genomen; omdat wij onzen plicht deden. Dwazen die zij zijn! Gijzelaars noemen zij ons, maar als misdadigers worden wij door hen bejegend! In den Romeinschen staat behielden de gijzelaars althans de vrijheid om in hunne woning te blijven, hunne vrienden te ontvangen, hunne werkzaamheden voort te zetten. Tijdens de eerste republiek verkeerden zij in elkanders gozelschap, konden te samen spreken en, zoo zij 't begeerden, zelfs muziek maken. - Maar wij; men heeft ons cellulair opgesloten, van allen omgang met elkander verstoken; men beneemt ons zelfs de gelegenheid om berichten van de buitenwereld te ontvangen....en laat ons, als waren wij de grootste misdadigers, bij dag en bij nacht bewaken!’
‘Mij dunkt’ - vervolgt B. - ‘dat er groote overeenkomst moet zijn tusschen den tijd, dien wij nu beleven. en het jaar 93

{==771==} {>>pagina-aanduiding<<}
En daarom, ik verzoek u dringend mij niets te willen verbergen. Wat mij betreft, ik ben bereid het offer van mijn leven te brengen en verwacht zelfs niet anders van dag tot dag dan dat men mij in mijne cel zal vermoorden; maar groot, groot belang stel ik in 't geen gij mij zoudt kunnen en willen meêdeelen omtrent mijne aangebedene vrouw, die ernstig ziek is, en omtrent mijne dierbare kinderen!’
Waarlijk, (schrijft Guasco) ik bewonder den man die met zooveel moed en zelfverloochening over zijne eigene toekomst kan spreken; maar niet minder waardeer ik de diepe smart, die hem vervult, als hij aan die hem het liefst op aarde zijn denkt! Zelf was ik ontroerd tot in het diepst mijner ziel, maar ik trachtte, zooveel mij immer mogelijk was, mijne ontroering voor hem te verbergen, zijne vrees te matigen, door hem te belooven dat ik alles zou aanwenden om hem op de hoogte te houden van hetgeen, vooral met het oog op zijne naaste betrekkingen, zijne belangstelling waard was.
Vier dagen later, (verhaalt Guasco verder) mocht ik mijn bezoek herhalen. En waarlijk ik mag wel van geluk spreken. Ik ben de éenige, die door mijn toegangkaart vergunning heb om hem te ontmoeten. De pogingen door andere vrienden aangewend, hoe zij ook de hulp der Commune inroepen, zijn allen ijdel! Dezen zelfden morgen nog werd zijn bediende Ecochard afgewezen, en hem geantwoord dat geen mensch Bonjean mocht bezoeken. Deze trouwe man vergezelt mij telkens tot aan de gevangenis en blijft dan hier of daar in de nabijheid uitzien naar mijn terugkomst. Ik heb hem gezegd dat, voor het zeer denkbaar geval dat hij mij niet zag weerkeeren, hij het daarvoor moet houden, dat de Commune goedgevonden heeft mij ook op te sluiten; in welk geval hij mijne vrienden van het gebeurde aanstonds kennis moet geven.
Ofschoon ik deze tweede reize wat laat was en te drie uur niemand meer werd toegelaten, heeft men mij niet afgewezen. Lokte ook het zien van mijn toegangskaart heel wat vragen uit van de zijde des griffiers..ik mocht mijn vriend ten tweedemaal ontmoeten.
Ditmaal echter gaf Bonjean mij den indruk van zeer vermoeid te zijn, en door zijne gevangenschap en het gestreng régime verzwakt. Maar geen enkele klacht kwam er over zijne lippen, en vooral nu sprak hij met mij bijkans uitsluitend over zijne dier-
{==772==} {>>pagina-aanduiding<<}
baren, zijne kranke vrouw, wier toestand hem met de meest mogelijke zorg vervult, en niet minder over zijn oudsten zoon Georges, voor wien hij bezig is aan te teekenen 't geen deze moet weten om het landgoed na zijnen dood te kunnen beheeren, en over de twee jongsten Maurice en Jules, met wier studiën hij zich, in gedachte, voortdurend bezighoudt. Hij acht het een groote zegen, dat niemand zijner kinderen in deze oogenblikken binnen Parijs is. Ja hij heeft hun als zijn bepaald verlangen doen kennen, dat zij geene pogingen moeten aanwenden om hem in eigen persoon te bezoeken. Immers hij is dan van hunne veiligheid geen oogenblik meer verzekerd - en hij heeft hen te lief, dan dat hij zou wenschen, dat zij zich om zijnentwil in gevaar zouden begeven.
Zijne vrees omtrent den afloop der gebeurtenissen is sedert het laatste bezoek niet verminderd. Hoe weinig bemoedigends ik hem ook kan meêdeelen, 't is hem toch eene vertroosting in zijne smartelijke eenzaamheid een vriend te zien, die hem op de hoogte houdt en hem van zijne vrouw en zijne kinderen weet te verhalen.
‘Ik verliet (schrijft Guasco) ook ditmaal de gevangenis van Mazas zonder eenig bezwaar te ontmoeten, maar meer nog dan vroeger met het voornemen om voor den President alles wat ik kon te beproeven, ten einde zijn lot te verzachten en, ware het mogelijk, zijne invrijheidstelling te bewerken.
Eenigen tijd daarna - op den 21sten April - komen drie mannen, van wege de Commune, om den ex-senateur te spreken.
‘Hoe is het’, zegt een hunner ‘hoe is het burger Bonjean? Gij beklaagt u, naar wij vernemen, dat gij niet goed wordt behandeld!’ Maar deze vraag had iets van bitteren spot. Niet over mishandeling had Bonjean geklaagd, al is ook het gevangenisreglement uiterst gestreng, maar over die gevangenschap zelf, zonder motief, zonder verder onderzoek, en dat nu reeds twee en dertig dagen lang!
‘Maar mij dunkt’, laat de ander er op volgen, ‘dat u hier niets ontbreekt. Wilt gij, in plaats van eens of tweemaal, drie of viermaal per dag eten, men zal het u niet weigeren. En bovendien’, zegt hij rondziende, ‘zijt ge hier uitnemend, recht gezellig gehuisvest; zoodat er voor u geen de minste reden bestaat om te klagen; - 't is wel! wij zullen ons rapport uitbrengen! ‘En met die woorden,’ zegt Bonjean, liet het driemanschap mij alleen en vertrok.

{==773==} {>>pagina-aanduiding<<}

Een bezoek eenigen tijd daarna ontvangen van twee leden der Commune, Mrs. Miot en Gambon, was in zoover meer bevredigend, dat zij met de meeste welwillendheid de klachten van Bonjean aanhoorden en Miot hem zelfs toevoegde: ‘Wees niet in 't minste bevreesd! Het decreet dat op de gijzelaars betrekking heeft, zal nooit ten uitvoer worden gelegd. Het moet alleen strekken om Versailles in toom te houden; - maar gij kunt er staat op maken, dat wij evenmin u als eenig ander kwaad zullen berokkenen.’
Hoe weinig viel echter op eene dergelijke belofte te rekenen in den zoo verwarden staat van zaken en daar de leden der Commune het onder elkander niet zelden oneens waren! - Bonjean besluit zelf eene memorie op te stellen, waarin bij zich voorneemt de rechtskwestie uiteen te zetten en het vraagstuk met het oog op de gijzelaars te behandelen, terwijl hij het voorstel van Guasco om, te zijner tijd, voor hem als advocaat op te treden met erkentelijkheid aanneemt. Ofschoon nu, gelijk wij weten, de zaak van Bonjean en zijne vrienden niet is behandeld en hun gewelddadige dood aan alle verder onderzoek een einde heeft gemaakt, meen ik dat het pleidooi, door Bonjean opgesteld, merkwaardig genoeg is, zoowel tot het kenschetsen van zijn persoon als van zijne beschouwing der omstandigheden, om daaruit hier een en ander over te nemen. Het stuk, waarvan wij den inhoud anders niet zouden kennen, is bewaard gebleven door dat de gijzelaar het op den 15den Mei in handen stelde van zijnen vriend zeggende:
‘Verhinderen zij ons te spreken, dan kunnen wij ons althans langs dezen weg, door middel van de pers, laten hooren’! - en dat Guasco dit stuk als een kostbaar document heeft bewaard...laat zich gissen!

Het pleidooi van Bonjean splitst zich in twee hoofddeelen. Het eerste behandelt de algemeene, het tweede de persoonlijke kwestie. Het eerste de vraag: Wat moet hier over schuld en onschuld beslissen? het tweede: In hoever ben ik schuldig?
Met verwijzing naar de decreeten van 4 en 22 April is het antwoord op de eerste vraag: ‘Ieder, verdacht van samenzwering met het gouvernement te Versailles, wordt onmiddelijk in staat van beschuldiging gesteld en gevangen genomen. Binnen vierentwintig uur zal de Jury vergaderen om kennis te nemen van de mis-
{==774==} {>>pagina-aanduiding<<}
daden, welke hem zullen te laste gelegd worden.’ - Eindelijk: ‘alle beschuldigden, welke de Jury schuldig verklaart, zijn: gijzelaars der Parijsche bevolking; waaruit blijkt dat de eenige vraag naar schuld of onschuld hiervan afhangt of men door de Jury bevonden is te zijn een handlanger van het gouvernement te Versailles en daardoor gijzelaar van de Parijsche bevolking is geworden. ‘Dit laatste,’ schrijft Bonjean, ‘schijnt van geringe beteekenis, maar het is inderdaad een doodvonnis Wat zeg ik? erger dan een doodvonnis, veel vreesselijker nog, en waarom? Het decreet van 4 April luidt:
‘Zoo dikwijls er een krijgsgevangene of deelgenoot aan het bestuur der Commune te Parijs wordt geëxecuteerd, zal een driedubbel getal gijzelaars terstond ter dood worden gebracht.
In waarheid!’ (roept hij uit) ‘het vertrouwen dat ik heb op den goeden geest onzer Parijsche bevolking, noodzaakt mij te gelooven dat zij, die aan dit artikel hunne stem hebben gegeven, aan de vreesselijke gevolgen er van niet hebben gedacht!
‘Of hoe! zal men aanstonds, wanneer het gouvernement van Versailles iemand heeft geëxecuteerd, die zich zelven den naam van krijgsgevangene geeft of zich een deelgenoot noemt aan het bestuur der Commune te Parijs; zal men dan aanstonds, zonder verder onderzoek drie gijzelaars ter dood brengen, - en dat wel voor een feit, waaraan zij volkomen vreemd zijn geweest, en dat zij op geenerlei wijze konden beletten?’
Vervolgens wijst hij op tal van andere bedenkingen. - ‘Wie zal’ - vraagt hij - ‘in zulk een staat van zaken zekerheid kunnen geven omtrent hetgeen door het Gouvernement te Versailles is bevolen en het karakter eener executie, die daar plaats vindt, met juistheid knnnen bepalen? En bovendien, is niet de onzekerheid, waarin de gijzelaars omtrent het lot dat hen iederen dag en ieder uur kan verbeiden, worden gelaten, eene gruwelijke wreedheid? Telkens, zoo vaak de sleutel van den cipiersknecht in het slot der gevangenisdeur knarst, zal den ongelukkige eene siddering door de leden varen, en zal hij zich beangst de mogelijkheid denken: misschien komt men mij halen om mij te doen sterven!....en deze angst, deze kwelling zal kunnen aanhouden dagen, weken, ja maanden lang!’
‘En dan...de betrekkingen van den gijzelaar. Heeft men aan hen gedacht? Heeft men gedacht aan zijne gade, aan zijne moeder, aan zijne kinderen? - Ik zie hen daar door onrust gefol-
{==775==} {>>pagina-aanduiding<<}
terd - gelijk zij bij de poort der gevangenis ronddwalen om, ware het mogelijk, te weten of hunne dierbaren nog leven dan wel of men hen heeft vermoord....en ik sidder bij de gedachte aan zulk eene barbaarschheid!’

Hierop volgt de bespreking van het tweede punt; het antwoord op de vraag:
‘Heeft men grond tot de beschuldiging, als zoude ik een medeplichtige zijn van het Gouvernement te Versailles?’
Die grond ontbreekt geheel; wat meer is, Bonjean zet uiteen, hoe zijne onschuld ten opzichte van alle ‘complicité’ voldoende is bewezen door de gebeurtenissen zelve. Immers een samenloop van omstandigheden is oorzaak, dat hij van de toedracht der zaken in Parijs en Versailles eerst heeft kennis gedragen, nadat alles was beslist en dat hij daarop terstond, nadat hij in Parijs was teruggekeerd om er op zijn post te zijn, is gevangen genomen. En na dien tijd? - Sedert 21 Maart is hij opgesloten in eene cel; aanvankelijk van alles, wat tot de buitenwereld behoort, verwijderd.....Had hij misschien in dien tijd samengezworen met het gouvernement te Versailles?!
Nog andere gronden voert Bonjean aan, waar hij zich geroepen acht zijne onschuld klaar als de dag te doen schijnen; doch wij kunnen die met stilzwijgen voorbijgaan om met de vermelding van de navolgende schoone en gedenkwaardige woorden het medegedeelde omtrent zijn pleidooi te besluiten.
‘Tot welke slotsom gij ook moogt geraken, al zoude ook mijn werkzaam leven door eenen gewelddadigen dood worden afgesneden, weet dit, Gezworenen! dat het niet in uwe macht staat den vrede mijner ziel te verstoren.’
‘Op mijn leeftijd, als het geweten ons vrijspreekt, dan voorwaar! zijn de weinige dagen, die ons nog overig blijven, een kapitaal van te geringe beteekenis om daarvoor iets van duurzame waarde ten offer te brengen, - de achting en liefde van het nageslacht, dat gaarne een krans vlecht ter herinnering aan hen, die den dood niet hebben gevreesd om getrouw te blijven aan roeping en plicht.’
‘En voorts!..nog ééne vraag voordat ik eindig. - Is de Procureur der Commune wel zeker, dat hij het in zijne macht heeft een vonnis des doods, over onschuldige grijsaards, gelijk de meesten uwer gijzelaars zijn, uitgesproken, - ook te doen

{==776==} {>>pagina-aanduiding<<}
voltrekken? Op den beul kan hij niet meer rekenen, sedert de Parijsche bevolking de guillotine verbrand heeft. Hij zou dus verplicht zijn aan de nationale garde op te dragen om ons te fusilleren. Maar....staat hij er dan niet aan bloot dat hem door de aanvoerders der garde het antwoord worde gegeven, 't welk Karel IV eenmaal ontving van den man aan wien deze vorst den moord der Protestanten had bevolen: “Sire! ik heb uwe bevelen aan mijne manschappen overgebracht; maar onder hen heb ik wél vele dappere soldaten...doch niet een enkele beul kunnen vinden?”
“Eindelijk; - wat ook de uitkomst moge zijn, deze zaak is de uwe veel meer dan de mijne, ik kan niet meer dan mijn leven verliezen..maar gij, - gij waagt uwe eer en de rust uws gewetens.”
Dat een man, die zoo kon schrijven, spreken en handelen niet lafhartig den dood vreesde laat zich reeds gissen; - dat hij weigerde te luisteren naar het voorstel van een der beambten, die een volledig plan tot zijne ontvluchting (door middel van eene nagemaakte handteekening van Raoul Rigault) had beraamd, behoeft ons niet te bevreemden en wij achten met zijn persoon geheel overeenkomstig wat hij voor zijnen vriend Guasco met beslistheid betuigde: “Wanneer men President is aan het hof van Cassatie en als Magistraat eene aanzienlijke betrekking bekleedt, dan verlaat men de gevangenis niet anders dan op klaarlichten dag - en door de groote deur!” Dat was geene inbeelding, geen ijdele waan, die met het gevaar spot...het was de taal van een groot man, van eene edele ziel; van een man die zijn plicht kent.

Met dit al,...hoe standvastig en getrouw, waar het geldt te luisteren naar roeping en plicht, is Bonjean diepgevoelig en bloedt zijn hart als hij denkt aan hen, die hij lief heeft, zijne aangebedene vrouw en zijne dierbare kinderen;..die vrouw zoo ernstig krank, die kinderen, die de vaderlijke leiding nog behoeven!
Waarlijk het was een lichtstraal in die duistere dagen, toen hem het uitzicht werd geopend, dat men hem, gedurende tweemaal vier en twintig uur, op zijn eerewoord de vrijheid zou gunnen om zijne dierbaren te zien en te spreken....maar....daartoe moest hij naar Orgeville zijn buitengoed reizen, waar zijne echtgenoot vertoeft - en vanwaar het haar onmogelijk is, wegens groote

{==777==} {>>pagina-aanduiding<<}
zwakte, hem te gemoet te komen, en de spoorbanen zijn op vele plaatsen nog opgebroken; de treinen loopen niet door; de duur der reis laat zich niet berekenen!
In deze onzekerheid schrijft Bonjean aan zijn meer vermelden huisknecht Ecochard, dat hij trachten moet alle mogelijke inlichtingen te verkrijgen, welk schrijven hij aldus besluit: “Deze inlichtingen, Mijn vriend! bezitten voor mij de grootste waarde. Zij zullen mij onmisbaar zijn, indien het althans gelukt (en ik wil de hoop hiertoe niet opgeven) dat men voor mij, de vergunning verkrijgt om nog eens - wellicht voor het laatst - mijne stervende vrouw aan het hart te drukken!”
Hoe vurig echter ook gewenscht, deze vergunning, al toonde zich het lid der Commune Miot aanvankelijk niet ongezind om haar te verleenen, zij is onzen President niet geschonken. Het eenige wat hem tot het dragen van deze groote teleurstelling in staat stelde was zijn geloof en niet minder de trouwe liefde zijner gade, die den moed bezat om te midden van haar eigen grievend leed aan Guasco deze woorden te schrijven:
“Ik weet waarlijk niet wat ik meer moet doen, hopen of vreezen, als ik denk aan de mogelijkheid dat men mijnen echtgenoot, op zijn woord van eer, vrijheid zal geven, om tot ons te komen.
Hoe zeer ik er ook naar verlang, kan ik de vrees maar niet van mij afzetten dat, in dezen verwarden toestand, er iets zou kunnen gebeuren 't welk hem verhinderde, om op het juiste uur in Parijs terug te keeren; en ware dit zoo, moest hij ook tegen wil en dank daardoor zijn woord breken, ik, die hem ken, verzeker U, dat zelfs deze schijn van ontrouw hem ondragelijk zou wezen!
En daarom, ik gevoel dat ik mijn vurig verlangen, om na eene zoo langdurige en pijnlijke scheiding hem weder te zien, moet matigen, en luisteren naar de stem der wijsheid en der voorzichtigheid, die mij zegt dat ik geduld moet hebben, tot dat deze vreeselijke crisis zal zijn voorbij gegaan!”
Arme vrouw! hoe weinig nog vermoedde zij wat reeds zoozeer aanstaande was!...maar niet minder: Edele vrouw! die zóó hare taak, hare roeping begreep. Zij was waardig eenen man te bezitten, die hare bezwaren kon verstaan en die haar genoeg liefhad om het uitzicht op een persoonlijk weerzien, hoe vurig ook gewenscht, op te geven, waar het gevaar, dat hij, ter wille

{==778==} {>>pagina-aanduiding<<}
van deze ontmoeting, zijn eerewoord in de waagschaal zou moeten stellen hen zoo zichtbaar bedreigde!

Het was op den 18den Mei 1871 dat het Bonjean voor het laatst zou vergund worden den trouwen vriend, aan wien wij deze mededeelingen grootendeels dank weten, te ontmoeten. - Dat het voor het laatst zou zijn kon geen hunner in deze oogenblikken vermoeden; maar 't was als zag de edele grijsaard van dag tot dag de onheilen die hem bedreigden met steeds grooter klaarheid. Hij sprak over zijne vrouw, zijne kinderen, over hetgeen hij voor hen gedaan had en hetgeen nog voor hen gedaan moest worden; en daarna - opdat wij nog eens zijne eigene woorden gelijk Guasco die meedeelt gebruiken - zich tot mij richtende vervolgt hij met plechtigen ernst:
“Nog heb ik ééne bede aan U op het hart. - Het is de laatste dienst, dien ik u heb te vragen. - Als zij mij zullen vermoord hebben, dan zal mijn lichaam, misschien deerlijk verminkt, in de gemeenschappelijke kuil worden geworpen om daarin straks te verdwijnen. Deze grievende smart wilde ik echter zoo gaarne aan mijne betrekkingen bespaard zien! - Daarom verzoek ik u dringend om, na mijn dood, mijn lijk te doen opsporen en het aan de mijnen weêr te geven. - Ik weet het, deze dienst, die ik u vraag is groot - is pijnlijk....maar....” en hierop spreekt bij nog eens zijne warme vriendschap voor mij uit en geeft mij zijn zegen.
“'t Is de zegen van een grijsaard,” zegt hij. “God zal mijne bede voor u vervullen!”

Met deze aandoenlijke woorden nam hij afscheid van den vriend, die hem niet zou weêrzien, totdat hij, getrouw aan de hem opgedragen last, nog ééns die hand in de zijne zou klemmen, maar nu verstijfd en versteend door de koude des doods!
Alle pogingen om, na dit plechtig oogenblik tot Bonjean door te dringen, werden verijdeld. Nadat het leger van Versailles de stad was binnengerukt bevond zich Parijs in een staat van verwarring waarvan ik meen dat wij, niettegenstaande tal van verhalen, ons ter nauwernood eenig juist denkbeeld kunnen vormen!
“De geheele stad (schrijft Guasco 22 Mei) verkeert als in eenen

{==779==} {>>pagina-aanduiding<<}
koortsachtigen toestand. De gefedereerden bereiden zich voor op eene wanhopige worsteling. De barricaden rijzen als uit den grond op. Het krijgs-rumoer nadert met rassche schreden en er is niets zóó ontzettend of het staat voor de deur. In waarheid, de doodsangst eener stad van twee millioen inwoners is niet te beschrijven! Het hart bonst in den boezem! Men luistert met ingehouden adem! Men durft nauwelijks spreken! De vrees der wanhoop staat schier in ieders gelaatstrekken te lezen!”
En wat is onder deze omstandigheden het lot der gevangenen, tot wie nu alle toegang eene volstrekte onmogelijkheid is geworden? Men verdiept zich in allerlei gissingen. Den 23sten Mei gelukt het aan Guasco iets omtrent zijnen vriend te vernemen...en wel dit: dat hij nog leeft, maar dat hij niet meer binnen Mazas maar in la Roquette wordt bewaakt.
Immers de vrees dat de regeeringstroepen van Versailles zich van Mazas zouden meester maken had onverwacht het bevel doen uitvaardigen, dat men de gijzelaars naar la Roquette zou vervoeren. Terstond daarop, in afgesloten wagens gezet, waren zij onder het getier en het geschreeuw der menigte “A mort à mort!” naar de plaats hunner bestemming gevoerd, waar de reeds zoozeer gefolterde grijsaards den daaropvolgenden nacht op een steenen vloer, slechts met een handvol stroo bedekt, moesten doorbrengen.
“Inmiddels,” schrijft Guasco verder “wordt de toestand daarbuiten van uur tot uur meer ontzettend en hachelijk. Rookwolken bedekken de lucht. Niettegenstaande het heerlijke weder schijnt de zon bloedrood gekleurd. Vlammen stijgen op waar de trotsche gebouwen hier en ginds door uitzinnigen in brand worden gestoken. Niet zonder levensgevaar baant Guasco zich een weg naar het raadhuis. Wat is van dit prachtige gebouw overgebleven? Een zwart kantwerk, dat zijne beelden en ornamenten - door het geschut verminkt en door de vlammen bezoedeld - in scherpe lijnen tegen de lucht afteekent. De gevel is nog geheel overeind maar aan een spookachtig geraamte gelijk; en op dien gevel staat met vergulde letteren, die in het zonlicht schitteren, de bekende leus: Vrijheid, gelijkheid, broederschap! als ware het om Frankrijk - om Parijs te bespotten!”
“Rechts en links regent het vonken en zweven de overblijfsels der brandbare stoffen om mij heen. Ik zie het aan met een

{==780==} {>>pagina-aanduiding<<}
diep verslagen hart....en kan mijne tranen, bij den aanblik der vernieling, niet langer bedwingen!”
Geen wonder, voorwaar! te midden van zooveel ellende en dan bij de gedachte aan den toestand der gevangenen, die van uur tot uur de vreesselijke ontknooping verbeidden. Had onze vriend in la Roquette kunnen aanschouwen wat daar voorviel op den 23sten en 24sten Mei, hij zou getuige zijn geweest van de pijnlijke onzekerheid, waarin de gijzelaars die twee dagen lang moesten verkeeren; maar tevens van den mannenmoed, die de meesten hunner - en niet het minst den edelen martelaar van roeping en plicht - vervulde. Hij zou hebben gehoord hoe hij, Bonjean vooral, zijne lotgenooten bemoedigde, troostte, opbeurde!
Zóó gaat de morgen - zóó gaat de middag - zóó gaat een deel van den avond voorbij - totdat....daar slaat een klok! Hij slaat acht slagen. Geschuiffel voetstappen naderen. IJzeren deuren knarsen op hunne hengsels. De cellen worden geopend - en de namen der zes meest aanzienlijke gijzelaars, daaronder die van Bonjean en van den Aartsbisschop, afgeroepen. Men voert hen in eene groote ruimte door zware muren omringd, waar een driedubbele rei manschappen gereed staat om te vuren.
Den grijzen aartsbisschop dreigt voor een oogenblik zijne kracht te ontzinken....“Houd moed, Mgr:” roept Bonjean hem toe. “Steun op mijn arm! Het is de arm van een vriend en van een oprecht Christen! Wij moeten hun toonen hoe een priester en een magistraat kunnen sterven!” - Daarop kruist hij de armen op de borst. - Nog één oogenblik...de geweren worden afgeschoten - en door een kogelregen getroffen, stort hij, naast de anderen, neêr op den grond. - Bonjean is voor het geweld bezweken....
Eerst den volgenden dag vernam Guasco het ontzettend bericht. Eerst eenigen tijd daarna gelukte het hem, door nauwkeurige en onvermoeide nasporingen, de bijzonderheden te kennen die wij hierboven hebben vermeld. Zijn eerste zorg was, den afloop der gebeurtenissen aan de weduwe te berichten door haar op het ergste voor te bereiden; en daarop terstond beraamde hij maatregelen om ten opzichte van het lijk des gesneuvelden zijne belofte aan den overledene te vervullen. Hoe diep smartelijk ook, was het hem een heilige plicht het stoffelijk over-
{==781==} {>>pagina-aanduiding<<}
schot, met de lijken der overige gefusileerden op Père la Chaise in een gezamenlijke kuil geworpen, te doen ontgraven en het naar de woning van Bonjean, Rue de Tournon, te doen overbrengen, vanwaar het korten tijd daarna, op uitdrukkelijk verlangen, naar Orgeville vervoerd werd en aldaar, zonder uitwendig vertoon, in het familiegraf - naast het lijk van zijne eenige dochter - werd bijgezet.
En hiermede zouden wij het kort verhaal van 't geen op den president Bonjean, gijzelaar der Commune, een man aan roeping en plicht getrouw tot in den dood, betrekking heeft, kunnen besluiten, en aan u zelven de beslissing overlaten of zijn naam ook verdient genoemd te worden onder de waarlijk groote mannen, waarop Frankrijk, bij de herinnering aan de ontzettende dagen van April en Mei 1871, mag wijzen; ware het niet dat enkele mededeelingen, die ik in mijn verhaal moeilijk kon opnemen, nog eenige oogenblikken uwe belangstelling komen vragen.

Vóordat ik mijne mededeelingen over Bonjean met een en ander uit zijne eigene geschriften besluit, laat ik hier uit het verhaal van Guasco een paar bladzijden volgen, die ons zullen doen zien, welke bezwaren en gevaren hij moest overwinnen om tot zijn doel, het bezoeken zijns vriends, te geraken, en hoe in den donkeren nacht van gruwel en geweld, te midden van het woelen en woeden der menschelijke hartstochten, het licht nooit geheel heeft ontbroken.
“Op den 19den April 1871 (schrijft onze berichtgever) bevond ik mij des morgens te tien uur, plaats Vendôme in den salon d'attente van Protot, den afgevaardigde der Justitie.
Ik vond er een twintigtal menschen, wier voorkomen duidelijk te kennen gaf dat zij tot de laagste maatschappelijke kringen behoorden.
Vier fatsoenlijke gezichten, waaronder die van twee gedecoreerden, benevens eenige nationale garden, maakten verder het personeel uit daar aanwezig.
De ouderwetsche schilderijen aan den wand met de portret-
{==782==} {>>pagina-aanduiding<<}
ten van Molé, d'Aguesseau en l'Hôpital zien uit hunne breede lijsten met ernstig vermanenden blik op ons neer.
Het duurt lang en sommigen beginnen van verveling te gapen. Ofschoon men aan de binnenkomenden op kleine strookjes papier nummers had uitgereikt, gaan niet weinigen van hen, die ná mij gekomen zijn, mij vóór.
Reeds anderhalf uur heb ik gewacht....en word ten laatste ongeduldig....”
“Men schijnt ons hier voor den gek te houden!” zegt eindelijk mijn buurman, een man uit het volk die kapitein was der nationale garde.
“Een oogenblik later is de fortuin ons gunstig en wij gaan, hoewel ongeroepen, de zaal binnen, waar wij de vrijheid nemen als getuigen de audientie van den rechter Protot bij te wonen.
Tegen den schoorsteen geleund geeft hij zijne Consulten en hoort aan wat men hem heeft te zeggen.
Ofschoon niet onbevallig van houding, heeft Protot een zeer ongunstig voorkomen. Er is in zijne manieren iets dat aan een slang - in zijn oog iets dat aan een tijger doet denken.
Zijn secretaris, dien hij zeer familjaar toespreekt, is een man met een rood gezicht, met gefriseerde haren, een echte bonvivant, die tegenover eene pâté de foie gras en eene flesch Champagne zeer zeker een goed figuur maakt; en 't is mij soms in deze omgeving als verkeerde ik te midden van studenten, die zoo even het gemaskerd bal hebben verlaten.
Eindelijk ben ik aan de beurt, maar na hetgeen ik reeds had gezien en gehoord is het mij bijkans onmogelijk om de zaak met den afgevaardigde ernstig te behandelen.
Toen ik hem mededeelde dat ik over den Heer Bonjean kwam spreken, zag hij mij glimlachend aan en gaf mij ten antwoord dat ik mij dan elders moest aanmelden.” “Bonjean (zegt hij) is veiligheidshalve gevangen genomen; ik heb met hem niets te maken.”
“Maar, gij zijt toch een rechtsgeleerde en zult mij wel willen zeggen, waarom hij nu reeds meer dan een maand gevangen zit, zonder dat er eenige grond van beschuldiging bestaat en zonder dat men tot heden zijne zaak heeft onderzocht. Is er althans geene mogelijkheid dat zijn toestand eenigermate verlicht worde, dat men hem op zijn eerewoord vrij late?
Indien gij zulke dingen begeert, wend u dan maar tot den

{==783==} {>>pagina-aanduiding<<}
burger Raoul Rigault en gij zult zien hoe hij u ontvangt. Op het woord van eer kan men niet bouwen. De Girondins gaven het ook, en inmiddels gingen zij in de Provinciën den opstand prediken tegen Parijs.”
“Nu was aan mij de beurt om te glimlachen. Hoe 't zij, is mijn antwoord, deze toestand kan op deze wijze onmogelijk aanhouden; heb toch de goedheid om ons te helpen?”
“Hoe dan (vervolgt Protot) heeft Bonjean zich beklaagd dat hij slecht wordt behandeld?”
“In 't minst niet; hij is opgesloten binnen Mazas in eene cel en mag niemand zien!”
“Welnu dan - zeg aan Bonjean dat hij binnen vier of vijf dagen zal worden verhoord!”
“Dit is juist wat ik wensch, - wij smeeken voor hem niet om genade; wij verlangen slechts dat men hem recht late weervaren. Die hem volgens billijkheid oordeelen zullen hem vrijspreken.
Hierop kon ik heen gaan! Ik had mij bedwongen, maar telkens als ik hem aanzag met dien verraderlijken trek en dien spotachtigen glimlach steeg mij het bloed naar het hoofd. - Hoe gaarne had ik hem eens de waarheid gezegd; dan had hij andere dingen van mij kunnen vernemen. Nu kon ik slechts medelijden koesteren met een volk dat zulke lieden tot zijne bestuurders had verkozen!”
Ruim eene maand later, op den 22sten Mei, nadat den vorigen avond het leger van Versailles Parijs was binnengerukt, zien wij Guasco nog eens uitgaande in 't belang van zijn vriend, en nu in gevaar om zijne vrijheid, zelfs om zijn leven te verliezen.
De gedachte aan Bonjean en aan diens veiligheid is de eenige, die hem in deze oogenblikken vervult en voortjaagt; maar zie, terwijl hij “la place du Panthéon” wil oversteken, houdt een der nationalen garden hem tegen.
“Niemand mag het plein over zonder speciale vergunning!” - Guasco tracht hem te beduiden waar hij heengaat.
“Waarom,” vraagt hem hierop een kapitein der garde op norschen toon, “waarom zijt gij niet in uniform? Gij zijt een weerspannige - ik arresteer u.”
Guasco vertoont hem hierop het attest van Miot en wordt nu naar Régère, het lid der Commune, geleid; die met zijn roode écharpe in zijn vertrek op en neer gaat. - Deze geeft nauwe-
{==784==} {>>pagina-aanduiding<<}
lijks acht op zijne woorden, want hij is koortsachtig, gejaagd en verstaat niet wat Guasco hem zegt.
“Spreek toch luid!” roept hij hem toe. “Ieder moet weten wat hier gezegd wordt.” (Er waren NB. slechts twee of drie garden in het vertrek!) “Nog eens - waarom zijt gij zonder uniform? Wat hebt gij hier te maken? Kapitein! - neem hem gevangen.”
“De kapitein brengt mij naar een grootere zaal waar een soort van krijgsraad wordt gehouden, uit nationale garden bestaande. Ik ga voort met het geven van inlichting en laat mijne papieren zien. De een vraagt mij naar mijne dienstjaren, een ander houdt spottende vol dat ik van Versailles kom, maar een derde vergunt mij een woord aan Miot te schrijven, ten einde van hem mijne invrijheidstelling te mogen bekomen.
Terwijl ik nu het antwoord wachtende was, had ik gelegenheid op te merken hoe het met anderen ging, die even als ik waren gearresteerd en tot het dragen der wapenen geprest. Er waren er ongeveer een tiental van allerlei leeftijd en stand. Hunne bedenkingen werden nauwelijks aangehoord. Men nam eenvoudig het eerste het beste geweer - legde het hun op den schouder en dan met het woord: “Gij kunt gaan.” werden zij uitgezonden om het Panthéon te verdedigen. - Of zij al smeekten om eerst hunne huisgenooten te mogen vaarwel zeggen....hen althans te verwittigen - het baatte hen niet.
Ondertusschen was ik aan de grootste onzekerheid ten prooi. Ik stond nog altijd in afwachting, hopende dat de Heer Miot mij zou helpen. - Is hij op dit oogenblik niet te huis of kan hij niet komen, zoo dacht ik bij mij zelven, dan ben ik mijne veiligheid zelfs mijn leven geen oogenblik zeker. Men zal mij dan kortweg als een wederspannige, ja misschien als een verrader, als een spion en agent van Versailles vonnissen...en dan!....
Doch onverwacht daar komt Miot tot mijne bevrijding opdagen. Hij geeft aan den kapitein en door dezen aan Régère de noodige inlichtingen en keert na verloop van weinige oogenblikken terug met de vergunning om mij in vrijheid te stellen.
“Gij ziet kapitein!” - zeg ik op zegevierenden toon - ik heb waarheid gesproken!”
“Dat hebt gij” is zijn antwoord, maar van uwe zijde zult gij moeten erkennen dat wij u zeer beleefd en voorkomend hebben behandeld!’

{==785==} {>>pagina-aanduiding<<}

Ik sprak het niet tegen, maar was toch blijde dat ik niet verplicht was meer dergelijke beleefdheden van hen te ontvangen.

Bij de voorgaande schets wil ik nu nog eene andere voegen, die ons wel is waar een van die ontzettende tafereelen voor den geest roept, welke gedurende de laatste dagen der Commune zich gedurig voordeden, maar waaruit tevens blijkt dat zelfs in de borst van den door woede en haat half verdierlijkten mensch nog een menschelijk hart kloppen kan.
Verbeeldt u voor een oogenblik, dat gij luistert naar het verhaal eener jonge dame die met hare moeder aan een brandend huis is ontsnapt en daar nu met het oog op de vlammen, welke nog door de puinhoopen spelen, aan eene vriendin het volgende meedeelt:
‘Ik was met mijne bejaarde moeder en met mijne zieke zuster gisteren alléen, toen eenige gefedereerden onze woning binnen stormden onder voorwendsel, dat er zich wederspannigen en verraders ophielden. Zij vonden niemand; want twee mannen, die een ander deel van het huis bewoonden, hadden zich verborgen; maar, des niettegenstaande brachten zij teer en petroleum aan en staken toen de woning in brand.
Op het punt van te stikken door den rookwalm willen wij vluchten, maar men roept van de straat: Houdt alle deuren en venters gesloten of wij schieten....en inmiddels dondert reeds het geschut.
Het leger nadert. Eén gefedereerde is slechts overgebleven - een recht monster - hij is zwart van het kruid, en gelijkt in zijne woede op een wild dier. Ik waag het hem te naderen en tot hem te zeggen:
Maar gij wilt het toch niet aanzien dat onschuldige vrouwen hier levend zullen verbranden! Help ons althans om dit brandend huis te verlaten.’ ‘Neen,’ brult het monster, ‘ik heb een helsche last te vervullen, en wat ik begonnen ben, zal ik volenden! Al moet ik zelf onder de puinhoopen sterven, ik fusileer ieder, die het waagt dit huis te verlaten!’
‘Maar mensch! hebt ge dan geen hart meer in den boezem?’
‘Ik - een hart! - Ik weet niet wat het is een hart te bezitten!’

{==786==} {>>pagina-aanduiding<<}

‘Och! of gij het wist! Dan zoudt gij althans mijne arme zuster die daar boven ziek ligt op haar bed nog trachten te redden! Red haar, red haar! Zij is krank en heeft zelfs de kracht niet om zich op te richten.’ En - o wonder!
‘De man, die ons een monster had toegeschenen werpt mij zijn geweer toe, snelt de trappen op, neemt de zieke in zijne armen, en, zonder een woord te zeggen, draagt hij haar door een regen van kogels, de Rue de Rivoli over, de aangrenzende straten langs tot dat hij haar in veiligheid heeft gebracht; en wij, die deze kostbare schat op den voet volgen, hebben aan hem, dien wij als een duivel in menschelijke gedaante beschouwden, het behoud onzes levens te danken.’
Zoo schijnen er ook in den donkersten nacht lichtpunten en is het ook in die dagen, waarin helsche boosheid en tijgerachtige woede zich het hart van vele dolzinnigen in Parijs tot haar woonplaats scheen te hebben gekozen, gebleken, dat de mensch, hoe ook door zijne driften vervoerd en verdierlijkt, zijn menschelijk gevoel nooit geheel kan uitschudden.

En nu, na dezen blik op het tooneel van verwoesting, zij het ons goed nog eens op hem te zien, die niet bestemd was de schande van zijn vaderland te overleven.
Vóor mij ligt het afschrift van den brief, door Bonjean in de gevangenis van Mazas op den 19den Mei 1871 aan de zijnen geschreven, behelzende een laatst vaarwel aan de hem dierbaren.
Ik zou wel wenschen den inhoud van dien brief u geheel mede te deelen, zoozeer getuigt die van zijne teedere zorgen voor zijne nog altijd kranke vrouw, van zijne innige liefde voor zijne kinderen; maar niet minder van zijn moed en zijn vertrouwen bij het tegengaan van eenen geweldigen dood. Ik moet mij thans echter bij het voornaamste bepalen.
Nadat hij heeft gesproken over de vreesselijke spanning waarin hij nu reeds twee maanden verkeerd beeft; over de zelfbeheersching, die noodig is om hem bij de gedachte aan die hem het liefst zijn op aarde en die hij op aarde niet zal

{==787==} {>>pagina-aanduiding<<}
weerzien, tot kalmte te stemmen, verklaart hij dat de dood op zich zelf hem niet met angst en vreeze vervult. Hij wenscht zijnen geest aan te bevelen in de beste handen en waar hij met ootmoed erkent en belijdt hoeveel hem heeft ontbroken, - geeft hij zich aan de barmbartigheid Gods vertrouwend over.
‘Voorzeker!’ roept hij uit: ‘ware ik alléén op de wereld, dan zou de stervensure, die voor mij van oogenblik tot oogenblik kan slaan, door mij met kalmte worden verbeid. Maar de bittere droppel in mijn beker is daarbij de gedachte aan u.’
Ja, en die gedachte kan hem bijwijlen zoo kwellen, dat hij zich afvraagt of hij zich niet door het besef van plicht en roeping te ver heeft laten vervoeren. Had hij zijn plicht minder ernstig opgevat; was hij niet naar Parijs teruggekeerd...dan...dan zou men hem niet hebben gegrepen,..dan zou deze smartelijke scheiding hem bespaard zijn gebleven. Doch neen! dit denkbeeld, dat hem somtijds pijnigt, mag hij niet voeden. Hij strijdt er tegen en werpt het van zich. Hij richt zich nu tot zijne vrouw en zegt:
‘Tracht, dierbare! mijn verlies met Christelijke onderwerping te dragen! Als ik er niet meer ben, dan te meer zal het uw plicht zijn voor uwe gezondheid de meest mogelijke zorgen te dragen, opdat gij moogt leven voor onze kinderen, die allen, maar vooral de twee jongsten, uw raad en uwe hulp zoo zeer behoeven! Wapen u dan met moed en vertrouwen. Blijf - wat gij altijd geweest zijt, de ziel en het licht voor allen die u omringen...het is mijne ernstige, het is mijne laatste bede. En gij weet nauwelijks dierbare! welk eene onuitsprekelijke verzachting het is in mijn lot, vastelijk te mogen vertrouwen, dat gij met getrouwheid zult doen wat gij weet dat een echtgenoot, die sterven gaat, van u vraagt.
Wat u betreft - mijne kinderen! Ik behoef u slechts weinig te zeggen. Zoolang God u het voorrecht schenkt dat gij nog heden geniet, zoolang eene trouwe moeder nog voor u leeft, die uwe liefde en uwen eerbied zoo ten volle verdient, zoolang hebt gij op uwen weg een betrouwbare gids; en voor het overige zult gij in mijn testament, dat ik reeds gedurende de dagen van het eerste beleg schreef, vinden, wat ik meer bepaald wensch dat gij als mijn verlangen, met het oog op uwe onderlinge verhouding, zult leeren kennen. Ik noodig u uit dat testament jaarlijks op den verjaardag van mijn sterven met elkaâr te herlezen. Drie afschriften heb ik daarvan eigenhandig ge-
{==788==} {>>pagina-aanduiding<<}
maakt, opdat gij daarvan ieder één zoudt bezitten en dat het u zou zijn tot een blijvend aandenken aan mijne innige, teedere liefde voor u, die, nadat zij over u heeft gewaakt in mijn leven, zich nog tot u wenscht uit te strekken na mijnen dood!
Slechts dit ééne, mijne kinderen! moet ik u nog toeroepen: Laat toch de gedachte aan het onrecht, waarvan ik het slachtoffer ben geworden, aan den bloedigen dood, die mij van uur tot uur heeft bedreigd, u niet moedeloos maken! Zegt toch niet, bid ik u: ‘Waartoe, waartoe heeft het gediend, dat onze vader getrouw is gebleven aan roeping en plicht? Waarom deed hij niet wat zoovele anderen gedaan hebben, die - minder nauwgezet, minder gestreng, in de opvatting hunner roeping - zich tijdig aan het dreigend gevaar hebben onttrokken en die zich nu in het kalm genot van een rustigen ouden dag mogen verblijden?’...Neen, zegt dit niet en luistert niet naar hen, die aldus tot u spreken; want ik, die nooit iemand heb bedrogen, en die allerminst, in deze plechtige oogenblikken, mijne kinderen zou willen bedriegen, ik, uw vader, betuig het u: Hoe diep treurig ook het lot, dat mij te wachten staaat, moge schijnen, ik zou voor geene schatten der wereld wenschen anders te hebben gehandeld, dan ik gehandeld heb. Weet toch dit, mijne dierbaren! dat de grootste en heerlijkste schat voor den mensch bestaat in de rust van zijn geweten, en dat hij alleen, die zeggen kan: ‘ik heb naar de stem van mijn geweten geluisterd!’ dien schat deelachtig kan worden.
‘En daarom volbrengt met nauwgezetheid de plichten, die op u rusten en die gij te vervullen hebt op verschillende wijzen; door gehoorzaamheid en teedere liefde jegens uwe voortreffelijke moeder; door zelfverloochening en welwillendheid jegens elkander; door getrouwe toewijding aan het welzijn van uw ongelukkig vaderland, dat zich alleen dán zal kunnen verheffen uit zijne diepe ellende, wanneer velen zich aangorden om door getrouwheid aan roeping en plicht met ver- eende krachten het gemeenschappelijk welzijn te zoeken.’

En vraagt gij nu nog MH. hoe die man, die zoo nauwgezet dacht over zijne roeping, en die met zooveel ernst de zijnen

{==789==} {>>pagina-aanduiding<<}
aanspoorde om den weg van roeping en plicht te bewandelen tegenover zijne vijanden gezind was?...Luistert!
In den nacht van den 29sten op den 30sten Maart, nadat Bonjean door Terré op de laagste wijze was gehoond en men hem had gezegd dat hij vermoedelijk den volgenden morgen zou worden gefusilleerd, nam hij de pen en schreef aan zijne vrouw en zijne kinderen:
‘Het is mij onmogelijk eenige rust te genieten vóórdat ik u - in deze stille uren - heb geschreven wat mij nog op het hart ligt.
In alle oprechtheid wensch ik voor u te betuigen, dat ik hun, die mij deze onbillijke gevangenschap aandeden, vergiffenis heb geschonken, gelijk ik wensch dat God mij wat ik jegens Hem misdaan heb moge vergeven.
Verlangt niet de namen te kennen van hen, die mij, in strijd met alle recht en billijkheid, hebben bejegend - en vooral laat er nooit door u eenige rechtstreeksche of zijdelingsche wraak worden gezocht en genomen.’
Ziet MH. dat is wel de taal van een man, die zich niet alleen heeft beijverd om met ernst zijn plicht te volbrengen, maar wiens hart tevens vervuld was van die oprecht vergevende liefde, welke het grootste sieraad is van den mensch, ook van den staatsman, en die ons in staat stelt zijne schoone woorden over ‘Christendom en vrijheid’ te waarderen, van welke ik u nog eenige, ten slotte wil herinneren. Merkwaardig is het voorzeker op te merken welk een zuiver vrijzinnig standpunt Bonjean, niettegenstaande hij R. Catholiek was, had ingenomen; merkwaardiger nog met hoe groote vrijmoedigheid hij hiervoor zelfs in het openbaar durfde uitkomen; maar allermerkwaardigst en zeer verblijdend daarbij, welk een diep, innig en krachtig godsdienstig gevoel hem boven en in alles bezielde.
Dit zal ons blijken uit hetgeen hij over Christendom en vrijheid heeft geschreven, woorden die hun ontstaan danken aan het bekende vraagstuk van des Pausen wereldlijke macht en die in de redevoering, door den President B. gehouden in de senaatszittingen van den 12den en 14den Februari 1866, voorkomen.
Over die wereldlijke macht sprekende, zegt hij het volgende: ‘Wat mij aangaat - indien het tijdelijke gezag van den Paus, moet ineenstorten, ik zal er mij niet over verblijden, maar evenmin zal ik er mij over bedroeven; want meer dan ooit ben

{==790==} {>>pagina-aanduiding<<}
ik overtuigd dat dit gezag (en dit is het allèèn waar ik over spreek) veel meer schadelijk dan wel bevorderlijk is aan de ontwikkeling van het godsdienstig leven in de Catholieke kerk. De overtuiging staat hij mij vast, dat de klimmende macht van ongodsdienstigheid en ongeloof in ons vaderland, eene macht die de zedelijke grondslagen van maatschappij en huisgezin schokt, dat deze in den grond der zaak niet anders is dan eene, wel is waar, eenzijdige, onbillijke en overdrevene, maar toch noodzakelijk gewekte reactie, eene reactie die voortvloeit uit al de leerstellingen, theoriën en praktijken, waardoor men zich heeft beijverd om, in den laatsten tijd, het wereldlijk gezag van Rome te handhaven.’
En vraagt gij nu: Wat hij dan wil? - Verneemt de slotsom tot welke hij komt:
‘Iets anders is noodig. Ieder mensch, die zijne gewichtige levenstaak wil vervullen, heeft behoefte aan een steunpunt, dat niet wankelt; aan een fakkel, die niet ophoudt te branden, licht gevende ook te midden der zware beproevingen des levens, gelijk de wolk- en vuur-kolom die het volk van Israël voorgingen in den duisteren nacht der woestijn.
En welk is dan dat steunpunt - wat is die fakkel? Gij vindt ze alleen in het bezit van het meest verheven godsdienstig gevoel, gij vindt ze in het Christelijk geloof.
Weest, bid ik u, op uwe hoede tegen twee meeningen, beide evenzeer onwaar als gevaarlijk, al hebben zij beide, in dezen laatsten tijd, niet weinig belijders geworden; de ééne, die in naam van het Christendom de hedendaagsche maatschappij aantast en de andere, die in naam van die maatschappij niet aarzelt tegen het Christendom zelf hare wapens te smeeden. Tegenover beiden is een en hetzelfde antwoord voldoende.
‘Neen’ - zult gij zeggen, ‘het Christendom en de vrijheid, deze twee groote en heerlijke zaken, zij staan niet vijandig tegenover elkander! Alleen zij, die schijn en wezen, die de beginselen met het misbruik verwarren, kunnen het meenen.
Hoe is het mogelijk de hedendaagsche beschaving als strijdig met het Christendom te achten? Gaat zij niet, hoe onvolmaakt, hoe gebrekkig ook nog de toepassing moge zijn, gaat zij niet uit van het streven - nu meer dan ooit te voren - om de groote beginselen: vrijheid, gelijkheid en broederschap, de beginselen die de Christus voor het eerst aan de oude wereld heeft verkondigd, in toepassing te brengen?

{==791==} {>>pagina-aanduiding<<}

Die oude wereld! - 't is waar, zij is niet aanstonds bezweken; zelfs nog, heden ten dage, gaat zij voort de macht dier beginselen te weerstreven. Maar de tegenstand, dien zij biedt, is ijdel en de overwinning niet meer twijfelachtig te noemen.
Zeker, eens zal hij komen! Hij nadert met rassche schreden, al zal een man van mijne jaren, het niet meer beleven. Hij zal komen de dag, waarop men alle kleingeestig vooroordeel, alle wantrouwen zal uitschudden! Dan zal er een heilig verbond worden gesloten tusschen het Christendom en de hedendaagsche beschaving. En van dat heilig verbond zal een nieuw leven uitgaan, dat de maatschappij aan hare bestemming op zedelijk en staatkundig gebied zal doen beantwoorden en het rijk van waarheid, gerechtigheid en vrede zal doen zegevieren op aarde!’
















{==1==} {>>pagina-aanduiding<<}

[Binnenlandsche bibliographie.]

Binnenlandsche letterkunde.




I. Fraaie Letteren.

Vertaalde romans.

1. Fulko Barham, de waarachtige edelman. Een Roman uit het kerkelijk leven in Engeland door de Schrijfster van ‘Rachels geheim.’ Met een woord vooraf door Dr. Jan Ten Brink. 's Gravenhage. Erven Thierry en Mensing. 1871. Twee deelen gr. 8o.

2. Haar Heer en Meester. Uit het Engelsch van Florence Marryat. Schrijfster van Liefde's strijd. Amsterdam, P.N. van Kampen. 1872. Twee Deelen gr. 8o.

3. Tegen stroom, of Paul de Vagebond. Naar het Engelsch van Bow Bells. Door H. Raëskin. Delft - IJkema & van Gijn - 1871. Een Deel gr. 8o.

4. Duizend zielen. Een Russische Roman van Alexis Pisemski. Alkmaar. P. Kluitman. (Zonder jaartal.) Twee Deelen. gr. 8o.

5. De holle weg van Dene door Mrs. Henry Wood, Schrijfster van Oswald Cray, De Hoeve van het Roode Hof, George Canterbury's Testament, enz. Naar het Engelsch, door Mevr. Teding van Berkhout-Chappuis. Haarlem. De Erven Loosjes. (Zonder jaartal.) Twee Deelen gr. 8o.

6. Eene Bloem der Wildernis. Naar het Engelsch van Florence Marryat. (,) Schrijfster van Liefdes strijd. - Is hare bede verhoord? - Eindelijk de mijne. - Vrouw tegen Vrouw, - enz. Amsterdam, J.D. Sybrandi. 1872. Twee Deelen gr. 8o.
1. De uitgebreide titel van dit boek brengt van zelf op de gedachte, dat ‘het kerkelijk leven in Engeland’ de spil zal zijn waarom de intrigue van den roman draait, althans de groote

{==2==} {>>pagina-aanduiding<<}
zaak waarin de hoofdpersonen betrokken worden en die van overwegenden invloed is op hun leven en lot. Dit is echter volstrekt het geval niet en bewijst op nieuw de onhandigheid van vertalers en uitgevers van zulke bijvoegsels en uitbreidingen van de oorspronkelijke titulatuur. Wel speelt het gansche drama in eene kathedraal-stad; wel behoort de opdrijving van het ritualisme van de zoogenoemde High Church bij de mise-en-scène en karakteriseert zij eenigen der medespelers; maar Fulko Barham en zijne Jocelyne hebben er niets mee te maken en tot het verloop der intrigue staat dat ‘kerkelijke’ in geen het minste verband. Ook van de oppositie tegen het allengs meer invoeren van Roomsche plechtigheden, kerksieradiën en priesterkleeding, noch van de geschillen en twisten hierdoor veroorzaakt, komt iets in. Hier en daar een afkeurend oordeel in den mond van personen, die niet tot de aristocratie behooren, of een veroordeelend vonnis over andersdenkenden van dezen of genen ritualist zelven, ziedaar alles! En hoe interessant het dan ook voor een Nederlandschen lezer moge zijn, eens te zien hoe zoogenaamde protestantsche Engelsche Bisschoppen, Dekens en lagere Geestelijken (sic!) hunne kerk romaniseeren onder toejuiching van bigotte dames en heeren, m.a.w. hoe onprotestantsch die Engelsche Kerk eigenlijk nog altijd is, de waarde van den roman zelven wordt hierdoor slechts weinig verhoogd. Die omschrijvende titel doet zelfs nadeel hieraan, door meer te beloven dan het boek geeft, en eene verwachting op te wekken, die niet bevredigd wordt. Mij althans was het eene teleurstelling, omdat ik onder dat ‘uit het kerkelijk leven’ iets geheel anders versta, dan eene hier en daar aangebrachte schildering van de kerkgebruiken bij eene enkele der vele partijën en secten, die dat ‘leven’ in het Britsche Koningrijk verdeelen. De lezer die met den
strijd, door het vooruitstreven van den geest en het woelen van clericalen veroorzaakt, bij onze overzeesche buren niet bekend is, zou zich zeer bedriegen, als hij meende, dat alles daar zoo vreedzaam zou toegaan als hier geschetst wordt.
De roman heet dan ook oorspronkelijk eenvoudig Nature's Nobleman en bevat de geschiedenis van een man, die de type moet wezen van een ‘waarachtigen edelman,’ niet door geboorte of stand in de maatschappij, maar door het edele van zijn persoon en gedrag. Fulko Barham is wel van ‘oude en voorname familie’; - de goederen van Barham Lings hebben

{==3==} {>>pagina-aanduiding<<}
wel gedurende de laatste driehonderd jaar aan de Barhams toebehoord; - maar door het bankroet van zijn vader is het edele jonge mensch arm en dus niet meer van aanzien. Zijn streven, om door hard werken de schulden van zijn vader te betalen en vervolgens het voorvaderlijk landgoed op nieuw machtig te worden - wat geschieden kan, als hij in staat is het binnen dertig jaar weder in te koopen - maakt de hoofdzaak uit van het verhaal en moet het voortreffelijke van zijn karakter of den adel van zijne natuur in 't licht stellen. Het spreekt van zelf, dat 's mans worsteling met zijn alles behalve gunstig lot een deel uitmaakt van het belang, dat de lezer in zijn persoon stelt, en dat eveneens zijne liefde voor Jocelyne het hare hiertoe bijdraagt. Ik wil dan ook niet zeggen, dat zijne lotgevallen, en zijne liefdesgeschiedenis vooral, mij niet geboeid hebben; - ook niet, dat er onder de nevenpersonen geen zouden zijn, die belangstelling inboezemen; maar de wijze van schrijven van deze vrouwelijke auteur is mij te omslachtig. Zij moge in hare beschrijvingen recht dichterlijk zijn, de gave bezitten van levenlooze voorwerpen als bezielde wezens te laten optreden, natuurtafereelen poëtisch op te vatten, en vooral mooi en leelijk weder in verband te brengen, nu eens met den gemoedstoestand, dan weder met de lotgevallen harer personen, zij doet dit te veel, te aanhoudend, terwijl juist vele dier gebeurtenissen zelven meer aangeduid dan geschilderd worden. Ook heeft zij te veel gebruik gemaakt van gewone romanschrijvers kunsten, om haar verhaal tot een goed einde te brengen: op het rechte tijdstip voert een donderslag een in den weg staanden ontaarden vader van het tooneel af, wordt een lang vermist testament, waarover jaren geprocedeerd was, eindelijk allertoevalligst in een ouden jas gevonden, en komt ter elfder ure een priester uit de biecht van eene gestorvene mededeelingen doen van een wettig huwelijk, dat tot nu toe
voor onwettig was gehouden...Bij slot van rekening is dan ook niet de edele natuur van den hoofdpersoon de kracht die hem zijn doel doet bereiken: het herkrijgen der familiegoederen; maar eene zeer ingewikkelde samenloop van omstandigheden. Ik heb het meer gezegd, als dit tot de romanschrijvers-kunst behoort, of, als de romanschrijver vrijelijk allerlei waarschijnlijke en onwaarschijnlijke, mogelijke en onmogelijke lotsverwisselingen door elkander mag mengen, mits hij het eigenlijke beloop der intrigue slechts

{==4==} {>>pagina-aanduiding<<}
een tijdlang verborgen houdt, om met eene verrassende, door niemand uit het voorafgaande af te leiden uitkomst te eindigen, - dat het dan voor iemand, die een beetje verbeeldingskracht heeft, geen kunst is romans te maken. Ik voor mij kies het blijven bij de waarheid en de werkelijkheid, en noem hem den waren romandichter, die over tafereelen uit het werkelijke leven een poëtisch waas weet te leggen of zijne personen zoo veel en zoo weinig weet te idealiseeren, dat zij wezens blijven van vleesch en bloed die in denkbare levensomstandigheden verkeeren; geen conventioneele romanhelden en heldinnen, bij wie het noodlot telkens te pas moet komen met de toevalligste avonturen om hen aan het eind - van een verhaal te brengen.
Met ‘hoogen lof van dezen roman gewagen’, zooals The Alhenaeum gedaan heeft, en hem ‘van blijvende letterkundige waarde’ noemen, durf ik dan ook niet, al wil ik de betrekkelijke verdiensten van de Schrijfster niet verkleinen en niemand afraden dit haar werk in handen te nemen. Ja, ik weet wel zeker, dat velen het ‘heel mooi’ zullen vinden en zich kostelijk zullen amuseeren met Mrs. Slydersly's telkens mislukkende pogingen om eene ‘positie’ voor hare ‘lieve Rosina’ te verkrijgen, welk ‘positie hebben’ haar alles toeschijnt, wat in deze wereld begeerlijk is; voor de toekomende moet overigens de Kerk zorgen......De vertaling is van dien aard, dat men dikwijls vergeet een in het Engelsch geschreven werk te lezen; en de zorg er aan besteed verdiende wel eene fraaijere uitgave dan de op grof grauw papier gedrukte van de Erven Thierrij en Mensing. Een boek, door eene dame geschreven en door eene dame vertaald, bovendien door Dr. Jan Ten Brink aangeprezen en dan zoo gedrukt, met zulk een smakeloozen titel, en met zulk een leelijken, donker grijzen omslag!.......Neen, dat kan er niet door!
2. Als op een verhaal, dat geheel vrij is gebleven van boven bedoelde gewone romanschrijvers-kunsten, kunnen wij wijzen op dit voortbrengsel van Miss Marryats vruchtbare pen. In dezen roman komen geen Deus ex machina, geen onmogelijke toestanden, geen onwaarschijnlijke gebeurtenissen, geen den held of de heldin op het juiste oogenblik reddende toevalligheden voor. Alles wat hier verhaald wordt ontwikkelt zich uit den aanleg en het zich vormend karakter der betrokken personen. De lotsbedeeling en de levensomstandigheden mogen hieraan

{==5==} {>>pagina-aanduiding<<}
medewerken, ze zijn niet van dien invloed, dat zij den loop van het verhaal bepalen en de uitkomst geven, welke de schrijfster heeft bedoeld. De heldin of hoofdpersoon van het boek is een verwend, eigenzinnig en trotsch gravinnetje, dat zich mesallieert om zich op een ontrouwen aanbidder te wreken; de ellende van dit huwelijk, voor man en vrouw beiden, en de weldadige invloed van door godsdienst geheiligde liefde eener derde allerliefste persoonlijkheid vormen den inhoud van een drama dat uit het leven gegrepen is.
Liefdes strijd, een vroeger werk, dat als aanbeveling op den titel prijkt, heeft den naam van goede romanschrijfster van Miss Marryat gevestigd; verschillende harer in het Hollandsch vertaalde pennevruchten kondigde ik reeds meer of min gunstig aan; maar ik las er geen van hare hand met zoo onverdeeld genoegen als deze. Hiermede wil ik niet zeggen, dat de schrijfster het ideaal van de kunst heeft bereikt, of aan al de eischen dier kunst voldoet, zelfs niet, dat zij, na het schrijven van Haar Heer en Meester, met de coryphaeën harer natie op dit gebied kan gelijk gesteld worden; maar dat zij een tegelijk schoon en goed gewrocht harer scheppende verbeelding heeft gegeven en dit boek verre de voorkeur verdient boven menigen Engelschen roman, waarin kunstiger intrigue en meer van al dat fraais te vinden is, dat vulgaire romanlezers aantrekt en boeit. Voor vrouwen en meisjes, vooral als zij eenigen levensernst bezitten en niet bloot om den tijd te dooden zulke boeken lezen, is de lectuur van dit werk allergeschiktst, en haar in 't bijzonder beveel ik de kennismaking met Lady Ethel dringend aan. Van zelf zal dan Maggie Henderson, in al het degelijke en beminnelijke van haar karakter en gedrag, zich bij haar aanbevelen. Niet hare godsdienstige begrippen, niet hare verwarring of gelijkstelling van Jezus met God zelven, maar hare belangelooze liefde, hare zelfverloochenende toewijding aan anderen, in een woord, hare godsdienst, die zij van dezen ‘haar Heer en Meester’ geleerd heeft, moet indruk maken op ieder onbedorven vrouwelijk gemoed, en het ware te wenschen dat zij ook van eenigen invloed mocht zijn! Al is, gelijk ik zeide, Lady Ethel de hoofdpersoon, en meende ik, dat haar echtgenoot ook eenmaal ‘haar heer en meester’ zou worden, deze titelwoorden slaan op de lieve Maggie, die
inderdaad de hoofdrol vervult, als men namelijk den goeden uitslag van hare pogingen tot bevordering van het geluk

{==6==} {>>pagina-aanduiding<<}
der beide echtelingen zoo noemen wil. Geheel juist vind ik echter dezen, woordelijk uit het Engelsch vertaalden titel niet, en wel omdat Ethel van het begin tot aan het eind van het boek de voornaamste persoon is en hare geschiedenis de hoofdzaak van het geheele verhaal. Het schijnt echter voor vele hedendaagsche auteurs gemakkelijker te zijn een geheelen roman te schrijven dan een gepasten titel er voor te vinden.
Mocht soms deze of gene uit het bovenstaande afleiden, dat in deze lettervrucht van Engelschen bodem veel gezedepreekt of getheologiseerd wordt; - bij de nog steeds voortdurende verwarring van godsdienst met theologie is dit best mogelijk! - dan voeg ik hier nog bij, dat dit volstrekt niet het geval is. Zeurig of vervelend lang is Miss Marryat in dit haar werk minder dan ooit, en ik bewonderde van tijd tot tijd haar talent om met weinig omhaal de fijne nuances der karakters te doen uitkomen en zonder veel woorden voor zich zelf te laten spreken. Ook de vertaling is bijzonder goed geslaagd en helpt mede om het boek met welgevallen te lezen; men vergeet dat men eene vertaling voor zich heeft; en de Heer van Kampen, meestal zeer gelukkig in de keus zijner uitgegeven buitenlandsche romans, zorgde voor helderen druk en goed papier.
3. Dat vertaling, druk en uitgaaf ook van dezen roman weinig of niets te wenschen overlaten, en de Heer Raëskin zoowel als de firma IJkema & van Gijn zich zeer goed van hunne taak gekweten hebben, meen ik gerust te kunnen verzekeren. Maar hoe eerstgenoemde plezier kon hebben in het vertalen van dit boek en laatstgenoemde durfde veronderstellen, dat het veel aftrek zou vinden, verklaar ik even min te begrijpen als de liefhebberij van den niet onverdienstelijken schrijver in het fingeeren van gemeene karakters en afschuwelijke intrigues. Het is het eerste werk van dezen Engelschen auteur dat ik onder de oogen kreeg en ik was blij, dat hij er maar éen boekdeel van gemaakt had. Als conscientieus verslaggever heb ik het doorgeworsteld, wat ik zeker niet gedaan zou hebben, wanneer ik slechts tot uitspanning gelezen had. Het is echter mijn stellig voornemen mij er niet weer aan te wagen. Mocht de Redactie van dit of eenig ander Tijdschrift mij een tweeden roman van deze zelfde hand toezenden, ik zou het boek onmiddelijk terugsturen met verzoek een anderen verslaggever te zoeken. Over den smaak valt niet te twisten, maar ik verheug mij geen behagen te heb-
{==7==} {>>pagina-aanduiding<<}
ben in deze soort van lectuur, en beklaag ieder, die zich nog vermeijen kan in het scheppen en lezen van zulke verdichte verhalen. Verbeeld u een Londensch procureur, die jaloersch wordt van een vriend zijner jeugd, omdat deze meer voorspoed heeft dan hij, rijker is, hooger in rang stijgt, en het mooije meisje krijgt, waarop beiden verliefd waren! Om aan zijn nijd en haat voldoening te geven, weet hij haar, als zij de vrouw is van zijn vriend, over te halen om met haar kind haar man te verlaten; vervolgens maakt hij zich meester van dat kind en speelt het in handen van het gemeenste soort van menschen, dat in Londens achterbuurten leeft! En dit zegt nog al iets!......Zijn doel is, het jongske -
Paul den vagebond - tot een dief, een misdadiger te laten opvoeden, om, als hij eenmaal veroordeeld en gevonnisd zal worden, aan den vader (zijn vriend altijd!) te kunnen zeggen: ziedaar uw zoon! Bovendien moet hij zelf eenmaal in het bezit komen van den rijkdom, die het eenige was, wat dien ongelukkigen man en vader overblijven kon, nadat zijn huwelijksgeluk verstoord en zijn zoon te schande gemaakt zouden zijn....Horrible, most horrible!...Ik herhaal, hoe 't mogelijk is behagen te hebben in het scheppen van zulk een monster en zich een heel boekdeel door te vermaken in het laten uitspinnen en aanvankelijk gelukken van zulke gerafineerde intrigues, als de ellendeling uitdenkt om zijn oogmerk te bereiken, begrijp ik niet. Ik weet best, dat er laaghartige, diepgezonken wezens zijn, die den naam van mensch ter nauwernood nog verdienen; maar al het menschelijke weg te denken en eenige ondeugden als een mensch aan te kleeden tot het spelen van eene afschuwelijke rol, zonder dat de betrokken persoon - en dat nog wel een rechter! - twintig jaren lang iets van het boosaardige en huichelachtige van zulk een misgehoorte ontdekt!....neen, dat is tegennatuurlijk, dit is leelijk omdat het niet waar is, en niet waar omdat het al te leelijk is. Gemakkelijk zoude het dan ook zijn, aan te wijzen hoeveel onwaarschijnlijks, zelfs zedelijk en stoffelijk onmogelijks er moet worden bijgevoegd - ‘bijgefingeerd,’ schreef ik haast! - om de afgrijselijke plannen van den booswicht voor een deel althans te laten gelukken, en hoe de schrijver genoodzaakt is, andere, bijna even nietswaardige, jaloersche en hatelijke karakters te hulp te roepen, of het aantal verachtelijke persoonlijkheden zoo groot te maken, dat de min of meer goede typen slechts half afgewerkt worden en in de schaduw blijven.

{==8==} {>>pagina-aanduiding<<}
Op Paul zelven valt licht genoeg, wat zijne lotgevallen en zijn oogenschijnlijk braaf blijven betreft, in weerwil van de moeite die genomen wordt om hem te bederven. Hoe dit geschiedt, hoe de oplossing is van het zielkundig raadsel, dat een kind, van zijn tweede of derde levensjaar af onder de heffe van het volk opgegroeid, zoo rein blijft, zoo afkeerig van alle oneerlijkheid en van alle ondeugd, bovendien zoo goed en edel wordt.....de Schrijver vertelt het ons niet en laat zich dan ook weinig of niet met ziel- en zedekundige quaesties in. De lezer moet maar gelooven, dat het in de wereld kan toegaan, zoo als hij schetst, en dat eindelijk de deugd met rijkdom en eer beloond, de ondeugd met armoede en schande gestraft wordt. Want ik behoef zeker niet te zeggen, dat ‘Tegen stroom’ moet beteekenen: in weerwil van alle tegenwerking wordt de brave niet het slachtoffer van den ondeugende en ‘de vagebond’ eindelijk in de haven van wereldsch geluk binnen gelootst, - als het namelijk zoo'n deugdzame zwerver is, en zijne tegenstanders zulke monsters van ongerechtigheid zijn. Ik zou hier nog kunnen bijvoegen, dat het van den hoofdintrigant bij al zijne slimheid toch oliedom is, ook maar éen oogenblik te rekenen op het welslagen zijner intrigues. Of zou een procureur, let wel, een rechtsgeleerde, die een anderen man van de wet, een rechter, tot het mikpunt zijner kunstgrepen kiest, zoo weinig met het Engelsche rechtswezen en met de Londensche politie bekend kunnen zijn, dat hij zelf niet inzag, hoe al wat hij deed falikant uitkomen moest, zoodra een van zijne handlangers maar kikte? Hoe hij geheel in de macht was van zijn weggejaagden klerk, die al zijne geheimen kende en die vrij en frank door Londen liep, ja, reeds eenmaal een brief aan den rechter geschreven had om hem te waarschuwen voor zijn geveinsden vriend? Dien brief had de schelm onderschept, maar den man zelven kon hij toch niet beletten ieder oogenblik
in persoon te doen wat hem met de pen mislukt was....en een procureur zou op straffeloosheid kunnen vertrouwen hij zoo veel bekendheid van zijne boevenstreken? Credat Judaeus Apella! zeg ik, als men mij zulke dingen wil wijs maken; en ik kom op tegen het misbruik van de kunst dat bij dergelijke verdichtselen door romanschrijvers van talent gemaakt wordt. Talent toch kan ik den zich noemenden Bow Bells niet ontzeggen; hij schrijft levendig, niet langdradig, en zijn stijl is eenvoudig, onopgesmukt. Hier en daar zijn in zijn boek geen on-
{==9==} {>>pagina-aanduiding<<}
aardige passages, maar karakterstudie ontbreekt hem. Welk eene bespottelijke, onnatuurlijke trotschheid, bijvoorbeeld, in het meisje dat de prima donna moet verbeelden, welk eene onnatuur, als zij doof en blind blijft voor Paul, totdat zij verneemt wie de veroordeelde dief en gewaande brandstichter eigenlijk is!...Ik eindig met de betuiging, dat ik het betreur, dat zulke boeken maar niet onvertaald gelaten worden.....Wie eenigen prijs stelt op mijn oordeel, late zich niet verleiden Tegen stroom ter hand te nemen; ik verzeker hem, dat hij in den een of anderen barbierswinkel wel zoo aangenaam gezelschap zal vinden, als dat van Beverley Bogg en zijn zoon, Marah, den lammen Willem en Jacob Prow.
4. Van veel beter allooi is dit product van Russischen bodem. Reeds in het Januarinommer van 1870 maakte de Gids opmerkzaam op Pisemski's toen nog niet in 't Hollandsch vertaalde Tausend Seelen, en het is te verwonderen dat de vertaling, thans hier aangekondigd, niet vroeger verscheen. Dat de overbrenging in onze moedertaal betrekkelijk in goede handen gevallen is en het boek zich prettig lezen laat, strekt den Heer G. Wörrheide tot eer; maar ik ben zoo vrij de opmerking te maken, dat hij wel een weinigje meer ten behoeve zijner lezers had mogen doen. Er komen namelijk in het boek tal van Russische ambten en betrekkingen voor, die zulke vreemde namen dragen, dat men volstrekt niet weet welke waardigheid de betitelden eigenlijk bekleeden. Wat is een ‘kantonnist’ of een ‘adelmaarschalk’ of een ‘magister’, om niet te spreken van ‘den president van de kroonkamer’ en meer dergelijke bij ons Hollanders onbekende grootheden? Mij dunkt, de vertaler had de moeite wel mogen nemen, in een paar noten aan te duiden, wat wij onder die titels hebben te verstaan. Dit echter in 't voorbijgaan. De roman zelf kwam eerst in eenige volgnommers van een der meest verspreide Russische tijdschriften uit, en wekte zoowel bij die verschijning als toen hij als boekdeel in den handel kwam veel opzien. In den vorm toch van een verdicht verhaal, waarin een jonkman optreedt, die van de nederige betrekking van Inspecteur (of, zooals de Gids heeft, ‘Directeur’?) eener school van eene kleine binnenstad opklimt tot Gouverneur eener provincie, - in dezen vorm leidt de schrijver zijne lezers in de ambtenaarswereld van zijn vaderland binnen, om te laten zien welke misbruiken, omkoopingen en intrigues van allerlei aard

{==10==} {>>pagina-aanduiding<<}
in die wereld plaats hebben. Het is hem blijkbaar te doen om op dezen kanker van het maatschappelijk leven in Rusland de aandacht te vestigen, en voor elken beschaafden Rus is dit zeker eene hoogst nuttige zaak. Maar ook voor ieder, die met Russische zeden en toestanden bekend wil worden, is dit boek, verondersteld dat het naar waarheid schildert, alleszins belangrijk. Men moet het dan ook meer om deze strekking lezen, dan om de inkleeding of het verhaal der verschillende liefdesgeschiedenissen van den held, die niet altijd even onberispelijk zijn. Voor jonge meisjes is het echter geen lectuur; zij hebben niet noodig met deze dingen uit het werkelijk leven kennis te maken, en de kunst der fictie en descriptie is slechts te hulp geroepen om den eergierigen ambtenaar op de hoogte te brengen, waarop hij zijne hervormingsplannen uitvoeren en zijne verbeteringsmaatregelen nemen kon.
Het blijkt echter genoeg, dat de schrijver kunstenaar is of werkelijk talent heeft; om alle welke redenen ik zijn werk gerust durf aanprijzen aan ieder, die in romantischen vorm iets lezen wil, waaruit hij tegelijk leering kan trekken. Over de moraal van den schrijver weid ik niet uit. Hij schreef noch voor jonge meisjes noch voor kinderen, en zonder mijne aanwijzing zal ieder denkend lezer wel begrijpen, waar Kalinowitsch van den rechten weg afraakt en waar hij naar beginsel handelt. Ik vind het echter te betreuren, dat Pisemski voor zijn hoofdpersoon geen aangenamer mensch heeft gekozen, daar de man, wel om de zaak die hij voorstaat, maar niet om zijn eigen persoonlijkheid belang inboezemt.
5. Niet ten onrechte maakte onlangs op het XIIde Nederlandsche Taal- en Letterkundig Congres Mr. P. Romeijn van Middelburg opmerkzaam op het verkeerde gebruik van wijzen en tijden der werkwoorden door sprekers en schrijvers. Reeds op de eerste bladzijde van dezen roman vond ik dit bevestigd. Ik heb de Hollandsche vertaling voor mij en het oorspronkelijke niet bij de hand. Of dus de schuld ligt aan Mrs. Wood of aan Mevr. Teding van Berkhout-Chappuis, kan ik niet uitmaken; maar de eerste volzin van het Iste Hoofdstuk begint met den tegenwoordigen tijd: ‘Een fraai tooneel vertoont (ik spatieer) zich aan uw oog. Geen fraaier is er te vinden in dit schoonste deel van alle Binnen-graafschappen’. Na dit gezegd te hebben vervolgt de schrijfster terstond in den verleden tijd: ‘De winter

{==11==} {>>pagina-aanduiding<<}
was voorbij; geen wolkje dreef er in de blauwe lucht; helder, vro(o)lijk en warm scheen de zon; het was de eerste wezenlijke lentedag’. Zoo gaat zij voort en vertelt, dat op een weg een groep heeren druk stond te praten. Hoe kan nu dit ‘fraaie tooneel’ zich aan ons oog vertoonen als die zon niet schijnt maar geschenen heeft, en de heeren er niet staan maar stonden? Zij had in den tegenwoordigen tijd moeten blijven, zooals zij begon, en zij heeft dit gevoeld, want na de beschrijving hoe die heeren daar stonden, en iets tot opheldering uit het verledene, vervalt zij van zelf weder in den boven bedoelden tijd (bl. 4.): ‘De rentmeester was (ik spatieer weder) ongemeen leelijk, en nu op het oogenblik nog meer dan gewoonlijk, omdat hij boos is; wat duidelijk blijkt terwijl hij tegen zijn heer spreekt’. Eenige regels verder stuit ik op nieuw op den verleden tijd, waarin dan het verhaal wordt voortgezet....Het is geen zware beschuldiging, die ik hier inbreng, slechts eene opmerking, welke de niet onverdienstelijke vertaalster mij ten goede zal houden en zich ten nutte kan maken, als zij niet, bij herlezing van hetgeen zij liet drukken, zelve gevoeld heeft hoeveel plastischer die tegenwoordige tijd is, vooral dan als men vooraf zegt dat eenig ‘tooneel,’ door den auteur in zijne verbeelding gezien, zich ook aan het oog van den lezer vertoonen zal....maar mogelijk lag de fout reeds aan de schrijfster zelve en was Mevr. van Berkhout te conscientieus om van het oorspronkelijke af te wijken. Of zij soms te preutsch is om van een ‘broek’ te spreken, weet ik niet, maar wel dat zij een land-edelman van den tegenwoordigen tijd geen ‘beenstukken’ (bl. 41 1e Deel.) mag laten dragen, omdat deze behooren bij het harnas der oude ridders. Staat er echter in 't Engelsch gambadoes, dan
had zij zich van ons ‘slobkousen’ kunnen bedienen....Maar deze aanmerking riekt naar vitterij, hetgeen ook het geval zoude zijn, als ik vroeg, of ‘zooals hij in zijn diepste diep’ (ik spatieer) ‘zich zelven wel eens moest bekennen,’ goed Hollandsch is? Indien niet op eene andere plaats deze zelfde uitdrukking nog eens voorkwam, zou ik aan eene drukfout denken, of aan het wegvallen van het woord ‘hart’ of ‘gemoed’; want wat ‘het diep’ van iemand is, weet ik niet; er moet in allen gevalle iets bij. Ik voor mij zou liever schrijven: ‘zooals hij in zijn binnenste zich zelven wel eens moest bekennen.’ In mijn binnenste komt evenwel reeds iets op tegen het maken van deze en dergelijke aanmerkingen, vooral als het een

{==12==} {>>pagina-aanduiding<<}
werk geldt van eene dame en wel van eene dame, die niet alleen eene vloeijende vertaling van een Engelschen roman geleverd heeft, maar ook en vooral in hare keus van wat zij vertaalde zeer gelukkig is geweest.
Was ik indertijd nog al ingenomen met Mrs. Woods Oswald Cray en minder met De Hoeve van het Roode Hof, - George Canterbury's Testament las ik niet, - naar mijn oordeel spant De holle weg van Dene de kroon. Het is het verhaal van een kleinzoon van een Baronet, die, omdat zijne moeder een meisje is van den farmer- of boerenstand, door de intrigues van eene tante en haar zoon een verschoveling en eindelijk uit den familiekring verbannen wordt. Niet het lot, of de levensloop van dezen verstooteling - van hetgeen hem jaren achtereen in den vreemde wedervaart verneemt men namelijk niets - is de eigenlijke hoofdzaak, maar het beloop en de afloop van bedoelde intrigues, in verband gebracht met het leggen van dien ‘hollen weg van Dene’ en de gevolgen die dit heeft. Omdat die weg over het hutje eener arme weduwe loopt, dat meedogenloos afgebroken wordt, in weerwil van eene geschreven belofte, dat zij er tot aan haar dood in mocht blijven wonen, welk stuk voor het oogenblik zoek is maar later wordt teruggevonden, - omdat er dus onrecht geschiedt, door de koppigheid van den grondbezitter, die juist zoo en niet anders dien weg laat aanleggen, ligt er een vloek op en hebben er verschillende ongelukken plaats. Dat dit verhaald en door de bewoners der streek geloofd wordt; - dat het invloed uitoefent op het lot van den hoofdpersoon van den roman, en op het humeur van den aanlegger van den weg, ligt in den aard dier ongelukken en in de wijze hoe zij voorvallen; maar dat de schrijfster zelve het laat voorkomen alsof er werkelijk iets onnatuurlijks of bovennatuurlijks bij in 't spel is; - dat zij op hetzelfde plekje van den weg (waar het hufje heeft gestaan) bij herhaling makke, goed gedresseerde en goed bestuurde paarden laat schrikken voor niets, dit is iets, dat ik haar ten kwade duid. Zij schijnt zelve niet geheel vrij te zijn van het volksbijgeloof dat nog
alom onder Christenen - die zich althans zoo noemen - bestaat. Ik bedoel het zoeken en vinden van verband tusschen zedelijk kwaad en stoffelijk onheil, dat niet het gevolg van dat kwaad is. Het is òf de tusschenkomst van den booze òf van God zelven en wel op wonderdadige wijze, waardoor het gepleegde onrecht

{==13==} {>>pagina-aanduiding<<}
op den schuldige niet alleen, maar zelfs op geheel onschuldigen gewroken wordt. Ook aan voorteekenen en droomen hecht zij waarde. Zij laat nl. eene oude dienstmeid, 's nachts voordat er een moord gedaan wordt, het plotseling verdwijnen van en zoeken naar den vermoorde zoo duidelijk in den slaap voor den geest komen alsof zij, zoo niet alles, dan toch de hoofdzaak vooruitgezien heeft en weet, althans vermoedt, wie de moordenaar is. Die zelfde vrouw ziet ook bij helder daglicht een vrouwelijk wezen op een hek zitten, zoo digt bij haar, dat zij het toespreken kan, waarna het plotseling verdwijnt; terwijl het later blijkt, dat bedoelde persoon toen reeds gestorven was en het dus haar geest of eene verschijning na haar dood moest geweest zijn......Ik herhaal: zulke dingen duid ik eene ernstige schrijfster, zooals Mrs. Wood, ten kwade. Wil een romanschrijver van onzen tijd bijgeloovigheden, in ruime mate nog alom te vinden, in zijne verhalen opnemen, het staat hem vrij; maar hij moet bij de waarbeid of de werkelijkheid blijven. Hij mag niet halucinaties als feiten voorstellen, noch droomen fingeeren, die onmiddellijk precies uitkomen; ook geen ongelukken laten gebeuren, die geen andere oorzaak kunnen hebben, dan wat nog in de volkstaal een wonder heet of het werk zou zijn van den booze. Eene schaduw op een zeker punt van een weg, waar niets, hoegenaamd niets is, dat schaduw geven kan, en waarvoor toch telkens op nieuw paarden schrikken, is eene onmogelijkheid; en hij die zulke dingen voorstelt als werkelijk gebeurlijke zaken stijft het bijgeloof, wat zeker geen redelijk denkend, goed ontwikkeld mensch goedkeuren kan.
Van een anderen aard is de kunstgreep der schrijfster, een paar neven van den verstooten en verbannen kleinzoon juist van pas te laten verdrinken, waardoor hij de wettige erfgenaam en opvolger wordt van zijn grootvader en de tegen hem intrigeerende tante en haar zoon al hunne pogingen om hem op een afstand te houden verijdeld zien, ja, in zekeren zin van zijne edelmoedigheid afhankelijk worden. Wel wordt hierdoor de ondeugd gestraft en de deugd beloond, of aan de zoogenoemde romanschrijvers-gerechtigheid voldaan, maar gezondigd tegen de eischen der kunst, die, in mijn oog, altijd gebrekkig is, als zij zulke hevige middelen aanwendt om een verhaal aan een goed einde te helpen. Mrs. Wood had langs geheel andere, veel meer met de werkelijkheid overeenstemmende wegen haar held

{==14==} {>>pagina-aanduiding<<}
tot voorspoed, eer en aanzien kunnen leiden: een weinig meer fermiteit in den ouden Heer Dene, of een meer gewoon verdwijnen van het tooneel van den wettigen erfgenaam ware voldoende geweest om Tom terug te brengen op de plaats die hem toekwam.
Behoudens al deze aanmerkingen en opmerkingen blijf ik echter dezen roman als onderhoudende, goed geschreven en goed vertaalde lectuur aanbevelen. Voor leesgezelschappen is hij zeer geschikt en alle moeders mogen gerust toelaten dat hare dochters hem ter hand nemen. De Erven Loosjes zorgden voldoende voor helder papier en duidelijken druk; f 6. - voor 650 bladzijden is ook niet te veel.
6. Onwillekeurig kwam onder het lezen van dezen roman de gedachte bij mij op: zou Miss Marryat ook te veel schrijven? Hare boeken laten zich zeer goed lezen, zij worden gunstig beoordeeld, de uitgevers aarzelen zeker niet ze in 't licht te geven; - zou dit haar ook verleiden tot het bewerken van het eerste het beste onderwerp dat haar voor den geest komt, zonder vooraf te bedenken of het wel voldoende stof oplevert voor een roman in twee deelen? Het kwam mij althans voor, dat de geschiedenis van deze ‘bloem der wildernis’, zoo tragisch door de karakterloosheid van het voorwerp harer liefde, niet meer dan den inhoud leveren kon eener novelle, zoodat van alles en nog wat er bij gehaald moest worden, om er die beide deelen mee te vullen. Eene bonte mengeling van Engelsch-Indische personen en toestanden, wel kunstmatig met Véroniques lot in betrekking gebracht, maar te veel op zich zelf behandeld, vindt men namelijk door dit geheele verhaal heen, waardoor men nu en dan de beide hoofdpersonen uit het oog verliest en, hoe amusant ook, bezig gehouden wordt met plaats- en persoonsbeschrijvingen, jacht- en reisavonturen enz., die niet tot de ontwikkeling der eigenlijke roman-intrigue behooren. Als ik mij niet bedrieg, is Florence de dochter van Kapitein Marryat, en het zou mij niet verwonderen, dat zij tot het samenstellen van dit haar werk gebruik heeft gemaakt van herinneringen uit zijne pennevruchten of van aanteekeningen in zijne nagelaten papieren gevonden, tenzij zij zelve in Indië geweest is en daar de bekendheid met het land en zijne bewoners heeft opgedaan, die zij hier ten toon spreidt. Onbekende of voor Engelsche romanlezers nieuwe bijzonderheden uit het leven, vooral van militairen, te

{==15==} {>>pagina-aanduiding<<}
Madras enz. vindt men hier niet; en de stoffeering van het verhaal boezemt hierdoor slechts eene betrekkelijke belangstelling in. Maar hoe dit ook zij, het boek laat zich prettig lezen, en mijne voorop gestelde aanmerkingen doelen meer op het te kort doen aan de eischen der kunst van de Schrijfster, dan om iemand af te schrikken van de lectuur. Neen, wie voor uitspanning leest, neme ook dezen roman van de begaafde Miss gerust ter hand. Al schat ik haar ‘Heer en Meester’ (zie boven No. 2!) veel hooger om het meer degelijke van den inhoud, - al is Véronique geen Maggie; - hare belangelooze liefde en het onwankelbaar vertrouwen van haar onbedorven hart op den ontrouwen gemaal nemen den lezer voor haar in en laten hem deelen in haar treurig lot. In gespannen verwachting ziet men uit naar hare toekomst; - men blijft met haar hopen ook tegen hoop tot aan het einde, altijd veronderstellende, dat er nog eene oplossing zal komen van het raadsel, wie der beide vrouwen eindelijk de zegepraal zal behalen op het hart van Gordon, en volgt de schrijfster, ook al leidt zij door hare episodes en omschrijvingen de aandacht vaak van het hoofdonderwerp af. Moge de uitkomst weinig bevredigend zijn, het is een nieuw bewijs dat de auteur haar thema niet genoeg doordacht en den knoop zoo gelegd heeft, dat hij voor geen ontwarren meer vatbaar was, eene fout die meer schrijvers begaan en hen noodzaken aan het einde met geweld door te hakken, wat bij meer nadenken wel voor eene geleidelijke ontknooping vatbaar zou zijn geweest. Eene scheiding bijv. van Lady Rose, waartoe hare coquetterie geredelijk de aanleiding had kunnen geven, zou haar echtgenoot weder vrij gemaakt hebben....maar Miss Marryat schijnt dezen keer hare heldin niet te hebben willen brengen tot dat geluk, dat hare trouwe liefde alleszins verdiend had, en heeft dus niet de gewone
romanschrijvers-moraal gehuldigd, dat de deugd hier op aarde met tijdelijken voorspoed beloond wordt. Het tegendeel te laten uitkomen heeft zeker ook zijn nut, al ware het om zijdelings de algemeen heerschende utiliteitsleer te helpen bestrijden; maar als dit hare bedoeling was, had zij anders moeten schrijven.
Ik houd mij overigens overtuigd, dat deze roman zijne lezers vinden zal, en de goede vertaling kan hieraan het hare doen; zij is los en vloeijend genoeg, het zou bedilzucht verraden er aanmerkingen op te maken.

Kampen, October 1872.
J. Hoek.





{==16==} {>>pagina-aanduiding<<}

II. Godgeleerdheid.

De predikant van Vrijburg (vroeger predikant van Vliethuizen), over godsdienst en wetenschap, door Dr. E.J. Diest Lorgion, Hoogleeraar te Groningen. - Deventer A. Ter Gunne. 1872. 392 blz.
De predikant van Vrijburg is een wetenschappelijk werk. Men zou het, op zijn naamkaartje afgaande, niet vermoeden; maar toch is het zoo. Over godsdienst en wetenschap luidt dan ook verder, niet geheel ten onrechte, de in den aanhef romantisch klinkende titel. Ik zeg: niet geheel ten onrechte, omdat de woorden wel ietwat juister gekozen hadden kunnen worden. Het boek handelt niet over godsdienst en wetenschap in het algemeen. Over godsdienst in den eigenlijken zin komt er zelfs bitter weinig in voor; en de wetenschap, hier bedoeld, bepaalt zich tot het gebied der zoogenaamde theologische studiën, nader begrensd: tot de kritiek der oud christelijke, bijbelsche en niet bijbelsche letterkunde. De kanonieke evangeliën zijn het ruimst bedacht en onder dezen is wederom het vierde evangelie met verreweg de grootste onderscheiding behandeld. De Clementinen, de Philosophoumena en de Handelingen der Apostelen kwamen inmiddels mede aan de beurt. Daarnaast werd de aandacht gevestigd op de kwestie ‘Evangelisch en Modern;’ op ‘de verandering der meeningen van de Christenen gedurende de vier eerste eeuwen;’ op de vraag: ‘Wanneer zijn de Christenen begonnen eene verzameling van N. Test. Schriften met het O.T. als Heilige Schrift gelijk te stellen?’; en op ‘de waarde van het Christendom.’
De vier laatstgenoemde punten geven de opschriften weder van de drie eerste en van het veertiende hoofdstuk. Boven de tien overige lezen wij achtereenvolgens: ‘Methode der Evangeliën-kritiek;’ ‘Als echt beschouwde onechte schriften in de oude kerk. - De Clementinen;’ ‘de onwaarde der Philosophoumena voor de historische kritiek der schriften van het N.T.;’ ‘Valt de geloofwaardigheid der Evangeliën geheel met die der wonderverhalen?’; ‘Ongenoegzaamheid der uitwendige bewijzen voor de echtheid van het Johanneïsch Evangelie;’ ‘Het vierde Evangelie, en de apostel Johannes volgens elders voorkomende berigten;’ ‘Het vierde Evangelie, en de drie eerste Evangeliën;’ ‘De pre-
{==17==} {>>pagina-aanduiding<<}
diking van Jezus in het vierde Evangelie, en bij de synoptici;’ ‘De hoofdmeeningen omtrent den oorsprong der Kanonieke Evangeliën;’ ‘Is het boek: de Handd. der App. een zuiver historiesch geschrift?’
Niemand, ook de hoogleeraar Diest Lorgion niet, zal beweren, dat de genoemde onderwerpen een zeker wel afgerond en behoorlijk gesloten geheel vormen. Evenmin dat er logische samenhang, in de behandeling der gegeven stof, tusschen al de veertien hoofdstukken wordt gevonden. Ik wil daarmede niet zeggen, dat de volgorde onlogisch is, verre van dien! Maar alleen, dat de behandelde onderwerpen, voor een goed gedeelte, allen op zichzelf staan. De schrijver zelf zegt het ons, in zijn woord vooraf: ‘In dit geschrift deel ik eenige resultaten van mijn onderzoek mede.’ Dat onderzoek nu omvatte niet minder dan den inhoud en de geschiedenis der bijbelboeken. Eenige resultaten van het ‘echt wetenschappelijk onderzoek’ daaromtrent mede te deelen, is niet wel mogelijk, zonder zich een enkele maal op niet bijbelsch terrein te bewegen, over oud christelijke letterkunde in het algemeen en eenige andere daarmede samenhangende vraagstukken te spreken, gelijk ieder weet, die slechts eenigszins der zake kundig mag heeten. Maar tevens zal deze toestemmen, dat ‘eenige resultaten’ van den bedoelden arbeid wel samengevoegd kunnen worden, doch bijna nooit een goed sluitend geheel zullen vormen.
't Is waar: één draad loopt door het gansche boek. Maar die draad is bijzonder zwak. De romantische inkleeding moet samenhang brengen tusschen de onderscheiden onderwerpen. Maar die inkleeding is minder dan middelmatig. Soms verliest de schrijver haar geheel uit het oog en vergeet hij zijne helden, om als Dr. E.J. Diest Lorgion, hoogleeraar te Groningen, voor het lezend publiek op te treden. Men zie b.v. de eerste bladzijden van het zesde hoofdstuk. Dáár is het niemand anders dan de schrijver zelf, die zijne lezers inlicht omtrent de Philosophoumena en o.a. zegt: ‘hiermede kan ik (Prof. Diest Lorgion) mij het best vereenigen;’ ‘het komt mij (Prof. D.L.) niet belangrijk genoeg voor enz.;’ ‘ik (Prof. D.L.) acht het wel van belang enz.’ Het volgende, het zevende hoofdstuk, begint insgelijks met een inleiding op het gesprek, dat daar zou worden medegedeeld, waarin de auteur, als zoodanig, reeds eenige opmerkingen maakt over de geloofwaardigheid der bijbelsche verhalen.
Volgens het gemaakt bestek moest de hoogleeraar zwijgen en

{==18==} {>>pagina-aanduiding<<}
uitsluitend het woord laten aan den modernen predikant van Vrijburg, Welman geheeten, vroeger in dezelfde betrekking werkzaam te Vliethuizen, en diens ouden akademievriend Meier. De laatstgenoemde is met hart en ziel ‘evangelisch,’ dat wil zeggen: groningsch gebleven, wat hij, evenals Welman, indertijd aan de akademie was geworden. Een beroep brengt hem in de buurschap van Vrijburg. De oude vriendschap laat op nieuw hare rechten gelden en de gelegenheid staat open om in gesprekken, brieven en opstellen, door Welman aan Meier verstrekt, de juistheid der moderne theologie, met name in zake de beoefening der historische kritiek, tegenover de stellingen der zoogenaamde groninger school aan te toonen en te verdedigen.
Het stond den hoogleeraar natuurlijk vrij, zich van dezen vorm te bedienen, indien hij inderdaad meende, aldus ‘naauwkeuriger en duidelijker’ te kunnen in het licht stellen, op welke gronden hij vele meeningen, met name betreffende de kanonieke evangeliën, in strijd met de waarheid acht. Maar bij de eens gedane keus had hij behooren te volharden. Elke afwijking daarvan is nu een zonde tegen den vorm, een literarische fout.
Welke verdiensten prof. Diest Lorgion moge hebben, romanschrijver is hij zeker niet. De predikant van Vrijburg ligt daar ten bewijze. Zijne helden zijn, blijkens het reeds aangevoerde, niet berekend voor de hun toevertrouwde taak. Zij hebben vreemde hulp noodig en vallen, wat misschien erger is, meermalen uit hunne rol, b.v. Welman, als hij, bl. 241, zijn vriend in een gemeenzaam onderhoud over den apostel Johannes, met terugslag op vroegere gesprekken, onder het oog brengt: ‘Dit heb ik vroeger reeds in het licht gesteld.’ Er ontbreekt nog maar aan: ‘bl. zooveel en zooveel van De predikant van Vrijburg.’
Voorts spreken zij, Welman en Meier, één taal en geven zij elkander, in het gebruik van deftige uitdrukkingen, als heden ten dage en dergelijken, van germanismen, als bestemd en onlestemd voor bepaald en onbepaald, ‘het wezen van een bloot verzamelschrift’, en wat dies meer zij, niets toe. Ook daarin gelijken zij als twee droppelen water op elkander, dat zij altijd even geleerd, of even dom zijn, hetzij ze spreken of schrijven. Als ge hen hoort redeneeren, dan staat gij verbaasd over hun geheugen. Niet enkel bijbelteksten, maar tal van plaatsen uit andere oude en nieuwe werken, patres en beoefenaars der patristiek, Barnabas, Clemens, Origenes, Bunsen, Tischendorf, Hase, Baur enz.

{==19==} {>>pagina-aanduiding<<}
enz. halen zij aan, met vermelding der verzen, hoofdstukken of bladzijden, waar gij de bedoelde woorden kunt vinden. Wat geleerde stukken, denkt ge allicht, zult ge moeten doorworstelen, indien deze heeren eens aan het schrijven gaan en goedvinden hunne pleidooien schriftelijk te voeren! Mis geraden. Een brief, een opstel, waarin de rijpe vrucht eener ernstige studie heet nedergelegd, vraagt niet meer inspanning van uwen geest, dan een gewoon gesprek dezer heeren. Van eenen kant beschouwd, is dat zeer aangenaam voor den lezer, doch het valt niet te ontkennen, dat dit hem tegenvalt, inzoover hij gaarne den hoogen dunk, dien hij van de bijzondere geleerdheid dezer predikanten koesterde, had behouden.
Ondanks hunne goede eigenschappen, waardoor zij zich gunstig van velen hunner ambtgenooten onderscheiden, kunnen de heeren Welman en Meier moeielijk aanspraak maken op onze sympathie. De eerste is daartoe te schoolmeesterachtig, de andere een te zonderling mengsel van goedhartigheid en hartstochtelijkheid, wetenschappelijkheid en domheid. Ware ik ‘evangelisch’, alias groningsch, ik zou het den heer Diest Lorgion zeer kwalijk nemen, dat hij mijne richting in zulk een ongelukkige figuur, als de predikant Meier is, ten tooneele heeft gevoerd.
Nadat zij elkander in geen jaren hebben ontmoet, hebben de vrienden ‘nog niet lang zamen gesproken’, of Meier wendt zich tot Welman met een vraag, waarin twijfel aan diens oprechtheid schuilt. Hij draaft door als een koetspaard - s.v. v! - zoodra hij het woord modern hoort, of aan moderne theologie en moderne theologen denkt; doch laat zich onmiddellijk daarop met een kluitje in het riet sturen, gelijk hij later meermalen de vlag strijkt voor zijn vriend, zonder juist door dezen geheel verslagen te zijn. Bij andere gelegenheden daarentegen, trekt hij zich meesmuilend terug met een ‘hierover worden wij het toch nooit eens,’ of een ‘voor 't oogenblik kan ik u niet weerleggen, maar ik zie nog niet dat gij gelijk hebt’ en dergelijke fraaie argumenten, terwijl hij werkelijk volkomen is vastgezet. Hij praat de hoogleeraren Tischendorf en Hofstede de Groot onnadenkend na, bl. 48, zonder kennis te nemen van wat de tegenpartij in het midden heeft gebracht, wat daaruit blijkt, dat Welman's bestrijding hem zonder aarzelen doet verklaren: ‘Neen, met die bewering van Tischendorf kan ik niet instemmen,’ bl. 58.
Kirchhofer's Quellensammlung, deels goed, deels kwalijk be-
{==20==} {>>pagina-aanduiding<<}
grepen, is het groote arsenaal, waaraan hij, zonder contròle, zijne wapenen ontleent, ten bewijze b.v. dat de apostolische vaders onze evangeliën wel degelijk hebben gekend; bl. 51. Van ‘een brief van Jezus’ bij Eusebius bewaard, heeft hij nooit gehoord. Als Welman er van spreekt, meent hij dat deze begint te spotten en wil hij dat profaneeren ontloopen, door liever onmiddellijk weg te gaan; bl. 104. Met de Clementinen moet hij verklaren, ‘eigenlijk niet bekend’ te zijn; bl. 115. Bunsen en Schenkel behooren, volgens hem, tot degenen, die ‘in den laatsten tijd,’ de echtheid van den eersten Clemens' brief aan de Korinthiërs hebben verdedigd; bl. 115. Toch toont hij elders met het nieuwste wat over eenig besproken onderwerp is geschreven, vrij wel bekend, en volstrekt geen vreemdeling in het hoofdstuk bronnenstudie te zijn, zoodat hij o.a., in het vuur zijner rede, aan Welman kan toevoegen: ‘Eusebius heeft reeds gezegd, dat die brief (van Barnabas) onder de tegengesproken schriften behoorde;’ bl. 115.
Meier heeft de geschriften gelezen, waarin gedurende de laatste jaren de echtheid van het vierde Evangelie werd bestreden, maar zegt hij ‘ze hebben mijne overtuiging van de echtheid van het Johanneïsch evangelie bevestigd, in plaats van doen wankelen.’ Hij vindt het daarom niet noodig, dat Welman zijne bedenkingen daartegen laat hooren; bl. 202. Intusschen is hij weldra bereid, van één argument te verklaren, dat hel gelijk nul is; van iets anders, dat het niet zoo zeker uitgemaakt kan worden, als hij het zich voorgesteld had, bl. 206; en wederom van iets anders: 't is te sterk gesproken, dat wil ik toegeven, bl. 207. Hij, die zich zoo goed op de hoogte van de literatuur over het meer genoemde vraagstuk heet te hebben gesteld, roept vol verbazing uit: ‘nu nog fraaijer, dat zal zeker eene uitvinding zijn van de nieuwere kritiek’, terwijl Tillemont in de zeventiende en Massuet in de achttiende eeuw reeds de bedoelde opmerking hadden gemaakt; bl. 210. Eenige oogenblikken later neemt hij uit eigen beweging een argument vóór de echtheid terug, zeker wederom ten bewijze, hoe goed hij alles had gelezen, waarvan hij iets vroeger had verklaard, dat zijne overtuiging aangaande de echtheid van het vierde evangelie daardoor was bevestigd.
Meier dweept met wat Prof. van Oosterzee schreef ter verdediging van Johannes als auteur van het vierde evangelie. Hij heeft daarvan geheele bladzijden in het hoofd en leest andere

{==21==} {>>pagina-aanduiding<<}
stukken met de grootste ingenomenheid voor. Toch heeft hij te veel gezond verstand om niet, zoodra Welman hem er opmerkzaam op maakt, de zinledigheid der argumentatie van den utrechtschen hoogleeraar te vatten. Maar hoe is het dan mogelijk, dat hij zich eerst zoolang door een stortvloed van groote woorden liet betooveren?
Op de commentatoren de Wette, Brückner, Meijer heeft onze groninger ‘nog al crediet,’ want....‘het zijn althans geen modernen.’
Zoo laat hij zich beurtelings leiden door blind vooroordeel en door een geest van nauwgezet onderzoek. Het eene oogenblik is hij het kind, dat waggelend gaat en zich krampachtig vastklemt aan de hand van professoren en andere groote lichten aan den hemel der behoudende theologie; terwijl hij dan weder kennis en vatbaarheid ter beoordeeling van kritieke problemen in overvloed toont te bezitten, om zelfstandig zijn weg te bewandelen. Maar bij die aangeleerde kennis en het vermogen om zich door onderwijzing te laten voorlichten, blijft het dan ook. Nooit komt hij met iets nieuws voor den dag. Hij verdedigt de stellingen zijner richting, maar uitsluitend met de argumenten zijner leermeesters. Hij is een beste, brave jongen, die aan de akademie vlijtig heeft gestudeerd, onder den invloed zijner toenmaals vrijzinnige professoren, van orthodox, groningsch is geworden, doch sedert gebleven wat hij bij het verlaten der hoogeschool was; waarschijnlijk ten gevolge van de omstandigheid, dat het hem aan vriendelijke leiding ontbrak. Hij las wel veel, doch wist het gelezene niet te verwerken en bleef onbegrijpelijk dom in een aantal dingen, die met de door hem bestudeerde ten nauwste samenhangen.
Als wetenschappelijk man is Meier bijkans een onmogelijke, minstens een ongelukkige figuur.
Nu wil ik gaarne gelooven, dat zijn schilder wijzen kan op de origineelen, waarnaar hij in hoofdtrekken zijne copie heeft genomen. Ik wensch mede niet te vergeten, dat Meier van rechtswege veroordeeld was, een naprater en zelfs een hartstochtelijk nabauwer van zeer zwakke - zij het ook klinkende! - argumenten te zijn. Zijne positie was geen benijdenswaardige. Maar waarom, vraag ik dan, hem in het leven geroepen?
Het was zijn vader te doen om onpartijdigheid en een humane bestrijding van de groningsche richting. Daarvoor moest

{==22==} {>>pagina-aanduiding<<}
zijn zoon poseeren. Dat was een waagstuk; een waagstuk, waarvoor, naar den uitslag te rekenen, 's mans krachten niet berekend waren. Hoe gaarne zij hem in amitié mogen willen nemen, de echte groningers zullen Meier een ernstig non tali auxilio! toeroepen, wanneer hij als pleitbezorger hunner zaak wenscht op te treden. Prof. Diest Lorgion heeft in dit opzicht zijn doel niet bereikt.
Bovendien is de hooggeleerde schrijver te hardvochtig geweest jegens de geestverwanten onder zijne lezers. Dezen kost het reeds veel, apologetische geschriften, als de jongste van Tischendorf, Hofstede de Groot, van Oosterzee enz. over de evangeliënkwestie, met de noodige belanstelling te lezen. De overtuiging, dat deze woordvoerders meenen wat zij zeggen, doet hen veel vergeven en schenkt hun den moed der volharding in het wikken en wegen der honderde excepties, waarachter zij zich als eerlijke, maar conservatieve beoefenaars der historische kritiek zoeken te verschansen. Iets geheel anders is het evenwel, wanneer zij een verdicht persoon, van wien zij te voren weten, dat hij het loch zal moeten afleggen in den strijd, zich in duizend bochten zien wringen, geven en nemen, nemen en geven, dobberen tusschen de eischen van het gezond verstand en den prikkel der ijdelheid, die niet gaarne iets gewonnen doet geven, uitvluchten op uitvluchten stapelen en dikwerf ten slotte den knoop doorhakken met groote, niets zeggende woorden. Dergelijke worstelingen te moeten aanschouwen, vooral indien het spel wat lang duurt - en het boek van Prof. Diest Lorgion is geen lektuur voor éénen avond - dat is vermoeiend, dat is, ronduit gesproken, vervelend. Er is veel kunstenaarstalent noodig, om onder deze omstandigheden den lezer te blijven boeien. Maar Dr. Lorgion is nu eenmaal geen romanschrijver. Ware het dan niet beter geweest, de gladde baan voor de geoefende schaatsenrijders open te laten?
Wat Welman betreft, hij maakt een minder treurigen indruk dan zijn vriend, hetgeen volkomen natuurlijk is, aangezien hem de beste rol was toevertrouwd. De eerste kennismaking is evenwel ver van aangenaam. Dan staat de cordate Meier, met zijne positief groningsche overtuiging, oneindig hooger en niemand mag er zich over verwonderen, dat het praatje gaat: Welman is in zijn hart modern, maar hij durft er niet vooruitkomen. Dat hij soms een slag om den arm houdt, als een onontwikkeld, tot

{==23==} {>>pagina-aanduiding<<}
blind veroordeelen geneigd gemeentelid hem vraagt, of ‘hij ook modern is?’ zullen wij hem gaarne vergeven; maar dat hij een collega, en nog wel een ouden akademievriend, een rondborstig antwoord op de gestelde vraag weigert, er over heen praat, zijn vriend misleidt en eerst later uit den hoek komt; dat is niet fair; dat is niet modern. Als ik den naam van Diest Lorgion niet op den titel had gelezen, zou ik gemeend hebben, te lezen in het werk van een modderaar, wien wij, modernen, op onze beurt het non tali auxilio! zouden moeten toeroepen.
Gelukkig doet Welman zich verder nooit meer zoo voorzichtig (?) aan ons voor, zoodat wij dit vlekje in zijn karakter gerust op rekening mogen stellen van zijn photograaf, die blijkbaar niet wist waar te beginnen en toen een onooglijk puistje, dat 's anderen daags verdwenen zou zijn, tot uitgangspunt koos.
Wij hebben eerbied voor Welman's geleerdheid; maar, gelijk ik reeds opmerkte, van zijn geheugen kunnen wij ons geen redelijke voorstelling vormen. Hij moet óf een bovenmenschelijk wezen, of een zonderlinge ploeteraar zijn geweest, dat hij steeds zooveel cijfers en citaten in het hoofd had. Is de laatste onderstelling juist, dan ontvangen wij een bij uitstek vreemden indruk van den aard zijner liefde voor de wetenschap. Over de apostolische vaders sprekende, herinnert hij o.a. hoe Dressel ‘het niet eens de moeite waard acht, van de meening, dat de door Paulus vermelde Clemens de schrijver (van den eersten Clemens' brief aan de Korinthiërs) zou zijn, anders, dan in 't voorbijgaan, gewag te maken’. Wat Serapion, Irenaeus, Origenes, Eusebius en dergelijke schrijvers over meer en minder belangrijke kwesties hebben gedacht, staat hem aanstonds levendig voor den geest (zie o.a. bl. 114, 115). Dat alles te onthouden, is voorwaar geen kleinigheid; maar het gaat misschien nog. Doch wat zullen wij zeggen, als wij b.v. de vrienden in een druk gesprek vinden over het vierde evangelie, vergeleken met de synoptici, en dan onzen Welman in éénen adem o.a. hooren verklaren, dat Johannes de dooper in Matth. 11 ‘zevenmaal wordt genoemd en slechts driemaal met bijvoeging van: de dooper; - en dan is het niet de evangelist, die spreekt, maar Jezus. In het veertiende hoofstuk vinden wij den naam van den wegbereider vijfmaal; de evangelist zelf noemt hem driemaal alleen Johannes, maar Herodes en de dochter van Herodias noemen hem, ieder eenmaal, Johannes den dooper. In hoofdstuk zestien wordt, in het veertiende

{==24==} {>>pagina-aanduiding<<}
vers gemeld, dat sommigen onder de menschen zeiden, dat de zoon des menschen Johannes de dooper was; in hoofdstuk zeventien, vers dertien, dat de leerlingen begrepen, dat Jezus tot hen van Johannes den dooper sprak. Nog wordt in vers vijf-en-twintig, zes-en-twintig en twee-en-dertig van hoofdstuk een-en-twintig driemaal de naam van Johannes, zonder dat bijvoegsel aangetroffen. Zoo wordt in het eerste evangelie de wegbereider veertienmaal Johannes en achtmaal Johannes de dooper genoemd, welke laatste naam de evangelist zelf niet meer dan tweemaal bezigt, enz. enz.’
Wat dunkt u van dien wandelenden Concordans? Zou zelfs Trommius hem niet met een verdacht oog hebben gadegeslagen? Mijn hoofdbezwaar tegen Welman, de reden waarom wij ons onmogelijk tot hem getrokken kunnen gevoelen, ligt in het reeds genoemde schoolmeesterachtige van zijn optreden. Hij weet het! Hij is geroepen om zijn vriend te onderrichten! Juist daarin licht de fout. Als de tegenpartij maar geen collega en geen oude akademievriend was; dan zouden wij hem kunnen aanhooren, zonder ons te ergeren. Nu moeten wij zeggen: het komt niet te pas, dat een vriend zoo spreekt tot zijn vriend en voormaligen studiegenoot. Hoe waar en goed zijne opmerkingen op zichzelf mogen wezen, hij mocht niet onderstellen, dat Meier ze niet reeds sedert lang kende. Praten, polemiseeren, en argumenteeren; dat gaat zeer goed onder vrienden, al is één hunner de knapste. Maar deze mag dan nooit vergeten, dat hij de primus inter pares is. Doceeren, den schijn aannemen van college-houden voor den ambtgenoot en vriend, moet hem een gruwel blijven.
Klinkt het anders dan echt professoraal; is het niet ex cathedra gesproken: ‘Wij hebben nu nagegaan, wat elders, dan in het vierde evangelie, aangaande Johannes vermeld wordt, en daarmede enkele in het evangelie voorkomende bijzonderheden vergeleken. Hierdoor hebben we reeds eenige bezwaren tegen de echtheid ontmoet, die naar mijne meening niet weggeredeneerd kunnen worden. Ik had er nog andere bij kunnen voegen, maar die komen beter te pas, wanneer wij het vierde evangelie en de drie eerste evangeliën met elkander vergelijken.’
Toch is het Welman, die in dezer voege een vertrouwelijk gesprek met zijn vriend Meier, over den apostel Johannes, afbreekt; bl. 244.
Geheel in overeenstemming met zijne houding als docent, is

{==25==} {>>pagina-aanduiding<<}
de lankmoedigheid, waarmede Welman zijn vriend behandelt, zoo dikwerf deze aanleiding geeft tot eenige scherpe of satyrieke opmerking van de zijde der tegenpartij. Hij is uiterst kalm en maakt zich in onze tegenwoordigheid slechts tweemaal ietwat warm. Meier heeft daaraan evenwel geen schuld, maar zijn tijdelijke geestverwant, prof. van Oosterzee. Met terugslag op diens vroeger vermelde woorden, laat Welman zich, ondeugend genoeg, ontvallen: ‘als men de divinatiegave maar bezit en een fijn psycholoog is!’ bl. 260. Eenigszins bitter klinken, ten gevolge van dezelfde reden, zijne woorden: ‘Mogelijk zal dat zoo worden, als ik eerst wat dieper leer nadenken en eenigen blik zal gekregen hebben op die verheven symboliek,’ bl. 268.
Onnatuurlijk zou het zeker niet zijn geweest, indien Welman nog een enkele maal, in dergelijken geest, op soms zeer scherpe beschuldigingen en hatelijke opmerkingen van zijn vriend had geantwoord. - ‘Maar Welman was de drager der gedachten van den schrijver en deze wilde onderrichten en had zich voorgenomen zachtmoedig te zijn.’
Toegestemd. Edoch, gelden de genoemde bedenkingen dan niet als bezwaren tegen den vorm, dien de auteur voor zijn boek heeft gekozen?
Prof. Diest Lorgion verdedigt die keus, als zou de bedoelde vorm bijzonder geschikt zijn voor een nauwkeurige en onpartijdige uiteenzetting van verschillende meeningen. De predikant van Vrijburg bewijst intusschen het tegenovergestelde. Wij treffen daar ongetwijfeld gesprekken aan, die geheel of voor het grootste gedeelte, in duidelijkheid niets te wenschen overlaten. Maar ook stuiten wij niet zelden op samenspraken, die wij niet dan met de grootste moeite kunnen volgen. Ik denk daarbij b.v. aan het onderhoud der vrienden over de methode der evangeliën kritiek, bl. 89 vv.; of over de gnostieken, bl. 173 vv. Men leze eens aandachtig het zesde hoofstuk. Een rilling vaart u door de leden, als Meier eensklaps het woord neemt, nadat wij zes heldere bladzijden van den schrijver zelf hebben genoten. Kwestiën, als de daar behandelde, zijn geen onderwerpen voor dialogen. Soms heeft de hoogleeraar het zelf gevoeld en grootere of kleinere stukken geschreven, zonder de hulp van Welman en Meier in te roepen. Naar het mij voorkomt, wist hij bij die gelegenheden geen raad met de welbespraaktheid zijner helden en liet hij hen daarom voor eenige oogenblikken buiten staan.

{==26==} {>>pagina-aanduiding<<}

Het zijn de beste, voor den lezer meest boeiende en aangenaamste stukken, waarin óf Prof. Diest Lorgion zelf spreekt, óf, wat natuurlijk op hetzelfde neerkomt, zijn alter ego, Welman, alleen voor ons optreedt, hetzij als voorlezer van het vroeger door hem gestelde, hetzij als briefschrijver. Welman's opstel over de Clementinen, om niet meer te noemen, getuigt op de meest afdoende wijze, dat de dialogische vorm volstrekt niet onmisbaar is, althans niet voor Dr. D.L., om zich duidelijk, aangenaam en boeiend uit te drukken, in het bestrijden en wederleggen van tegenovergestelde meeningen.
De lezer, maar ook de wetenschap zou m.i. meer hebben gewonnen, indien Dr. Lorgion een anderen vorm aan zijn boek had geschonken. Nu toch, vrees ik, zullen terechtwijzingen als die van Hase en Baur, in zake de Philosophoumena, en tal van andere scherpzinnige opmerkingen, voor de wetenschap verloren gaan. De mannen van het vak plegen zich weinig te bekommeren om den inhoud van zoogenaamd populair wetenschappelijke werken. Tot hunne verontschuldiging moet worden gezegd, dat de bedoelde geschriften veelal slechts bevatten, wat elders in meer systematischen vorm, stellig gemakkelijker en minstens evengoed is te vinden, terwijl het nieuwe zoozeer tusschen het oudere is ingevlochten, dat het bijkans onherkenbaar is geworden.
Intusschen is het jammer, indien boeken als De predikant van Vrijburg niet worden ‘geraadpleegd’, bij de behandeling der daar insgelijks besproken onderwerpen. Want de auteur heeft meer dan verzameld en geordend. Hij heeft zelfstandig onderzocht en hier en daar een nieuwe, rijpe vrucht van de beoefening der historische kritiek nedergelegd. Hoewel in populairen vorm gegoten, is zijn werk een echt wetenschappelijk geschrift, waaruit ouderen en jongeren, geestverwanten, en dissenters veel kunnen leeren.
De een zal dit, de ander dat meer van zijne gading achten. De niet godgeleerde b.v. zal meermalen het betoog te streng wetenschappelijk oordeelen; terwijl den theologant van professie menige uitweiding, ja zelfs menige bladzijde, te onbeduidend zal toeschijnen. De trouw gebleven leerling der groninger school zal veel stof tot nadenken vinden in het eerst gehouden gesprek, dat evangeliesch en modern tot opschrift draagt; terwijl de rechtzinnige, hoewel niet met volle recht, al licht zal wanen, dat de

{==27==} {>>pagina-aanduiding<<}
daar gebezigde argumenten hem niet kunnen treffen. Mocht hij daarom meenen, dat het geheele boek, als strijdschrift beschouwd, niet tegen hem, maar tegen anderen is gericht, hij zou zich deerlijk vergissen. Ook aan hem heeft de schrijver, blijkens zijn acht slaan op werken als die van Prof. van Oosterzee en anderen, gedacht, ten minste zoolang hij tot de ‘wetenschappelijke rechtzinnigen’ wenscht te behooren.
Van enkele stukken mag men vragen: waaraan hebben zij de eer der opneming in dezen bundel te danken? Met name geldt dat van het twaalfde hoofdstuk, waarin wij worden onthaald op een catalogus van ‘de hoofdmeeningen omtrent den oorsprong der kanonieke evangeliën,’ een verhandeling die vóór of tegen de aan de orde gestelde kwesties niets bewijst, en waarvan men evenmin kan zeggen: zij voorziet in een sedert lang bestaande behoefte. Wel draagt zij het kenmerkend gebrek der meeste, in verschillende talen ontworpen, opstellen van deze soort, dat onze vaderlandsche critici te veel over het hoofd worden gezien. De wijze waarop D.L. zich, bl. 334, van Réville en Scholten, ‘als bestrijders der kerkelijke traditie,’ afmaakt, kan bezwaarlijk gelden voor een billijk recht doen aan de verdiensten onzer landgenooten.
Aan Welman zou ik willen vragen, of het nieuwe testament, ook al lazen wij daarin geheel wat anders dan nu werkelijk het geval is, ooit zou kunnen uitmaken of de doop aan kinderen moet bediend worden, dan alleen aan volwassenen? bl. 23. Of menschen wel in het hollandsch, evenals in het latijn, gedurende een zeker tijdperk bloeien? bl. 24. Of het geen tijd wordt, afstand te doen van de meening, dat ‘het derde evangelie eigenlijk geschreven werd ten behoeve van zekeren, ons overigens onbekenden, Theophilus’, bl. 34, en of wij den bekenden aanhef van het derde evangelie eigenlijk niet behooren te verwijzen naar het gebied der letterkundige fictie, waaraan in de eerste eeuwen onzer jaartelling zoovele adressen van onbestelbare brieven en pakketten werden ontleend? Of hij Meier's redeneering over de ‘echtheid’ van den eersten Clemens' brief aan de Korinthiërs, bl. 115, niet liever had moeten afslaan met de opmerking, hoe, buiten Volkmar, nog nooit iemand aan de ‘echtheid’ van den brief heeft getwijfeld, en hij eenvoudig dwaalt, door, ouder gewoonte, het vermeende auteurschap van Clemens te verwarren met de ‘echtheid’ van den brief, die voor een schrijven van ‘de

{==28==} {>>pagina-aanduiding<<}
romeinsche aan de korinthische gemeente’ wil worden gehouden? *) Of hij het vierde evangelie zoozeer in den geest van Johannes geschreven acht, dat hij, evenals zijn vriend Meier, nooit spreekt van het Johannes' evangelie, maar van het Johannëisch evangelie? Of hij zijn pleit niet spoediger zou hebben gewonnen, indien hij de moderne kritiek der besproken bijbelboeken flink had uiteengezet en toegelicht, zonder zich aanstonds met polemiek bezig te houden, om daarna, zoo noodig, de bedenkingen van zijn vriend en diens partij te bespreken? Of zijn betoog over het onhistorisch karakter van de Handelingen der apostelen, bl. 342-363, hoe waar en goed ook op zichzelf, wel recht van bestaan heeft, als stormram tegen de dwaze redeneering van Meier: de Hand. dragen een nauwkeurig en zuiver geschiedkundig karakter; dezelfde schrijver schonk ons het derde evangelie, dat dus mede geloofwaardig is; tusschen den derden evangelist aan den eenen, den eersten en tweeden aan den anderen kant, bestaat veel overeenstemming, derhalve zijn ook de beide eerste evangeliën als geschiedkundige bronnen ten volle te vertrouwen? Of die argumentatie van den oud liberaal wel zooveel eer verdiende, als hij haar bewees en niet eenvoudig had moeten afgewezen worden b.v. met de opmerking dat hij, Meier, immers zelf anderen, b.v. Welman, nu eens wel, dan eens niet vertrouwde? Of Meier eigenlijk niet gelijk heeft, indien hij beweert, dat zijn vriend, in het laatste hoofdstuk, de verdiensten van Jezus als godsdienstprediker te gering schat; en of hij niet, zeker tegen zijne bedoeling, krachtiger pleit voor de waarde van de joodsche godsdienst, dan voor die van het christendom?
Maar waartoe de reeks dier vragen verlengd? Zij mogen bewijzen dat de resultaten van Welman's onderzoek niet in alle opzichten onberispelijk zijn, iets wat de predikant van Vrijburg zelf onmiddellijk zal toestemmen; zij kunnen in geen geval den degelijken inhoud van Prof. Diest Lorgion's geschrift verkleinen. Het boek is waard gelezen en herlezen, ten deele zelfs aandachtig bestudeerd te worden. Kome het in de handen van velen, die er hun voordeel mede weten te doen.
Winkel, Oct. 72.
W.C. van Manen.


{==29==} {>>pagina-aanduiding<<}

III. Wis- en Natuurkunde.

De heuristische methode in leerboeken der meetkunde.

Beknopt Leerboek der vlakke Meetkunde, in heuristischen vorm, door W. Versluijs. Groningen 1872. P. Noordhoff. f 1,25.
In no. 32 van het ‘Schoolblad’ zegt de Redacteur, de Heer J. Versluijs, in een artikel: ‘heuristische leervorm bij het onderwijs in de Wiskunde,’ onder anderen het volgende:
‘Men moet den leerling stap voor stap er toe brengen, de eigenschappen zelf te vinden. Hij [de leerling] loopt daarbij aan den leiband van den onderwijzer, maar deze wijst niet meer aan dan volstrekt noodig is.......Zulk onderwijs noemt men heuristisch.’
Weinigen zullen er zijn, die het niet met den Heer J. Versluijs eens zijn, als hij zegt, dat ontwikkelend onderwijs in het algemeen en wiskundig onderwijs in de eerste plaats heuristisch behoort te zijn, wanneer dit woord in de zoo even omschreven beteekenis wordt opgevat.
Eene andere vraag is, in hoe verre het wenschelijk is, dat de leerboeken (ik bedoel hier uitsluitend wiskundige), die de leerlingen in handen krijgen, in heuristischen vorm geschreven zijn. Hieromtrent spreekt de Heer J.V. geen beslissend oordeel uit. Ofschoon ik voor mij zonder bedenken een zoogenaamd heuristisch leerboek verkiezen zou, geef ik hem toe dat ook een leerboek in ‘Euclidischen’ of ‘dogmatischen’ vorm zijne voordeelen heeft. Doch wanneer zullen wij den vorm, waarin de Wiskunde in eenig leerboek behandeld wordt, heuristisch, wanneer dogmatisch noemen? Er is naar mijne wijze van zien slechts één heuristische vorm, gelijk er in de systematiek slechts één natuurlijk systeem is; maar gelijk vele kunstmatige systemen denkbaar zijn, die allen een gelijk recht van bestaan hebben, zoo kunnen ook verschillende dogmatische leervormen uitgedacht worden, die, elk in zijne soort, goed zijn. Ten einde duidelijk te maken, wat ik bedoel en tevens te doen zien, dat de wijze, waarop de redacteur

{==30==} {>>pagina-aanduiding<<}
van het Schoolblad tot het begrip heuristisch komt, tot dezelfde uitspraak leiden kan, ga ik voortbouwen op de zoo even aangehaalde zinsneden uit het artikel van den Heer J. Versluijs.
De onderwijzer wijst niet meer aan, dan volstrekt noodig is, om er den leerling toe te brengen, de eigenschappen zelf te vinden. Er wordt stilzwijgend ondersteld, dat er toch altijd eenige aanwijzing noodig is. Natuurlijk; want een leerlings-verstand wordt geacht in het algemeen niet in staat te zijn, datgene te vinden, wat uit en na het vroeger geleerde met noodzakelijkheid het allereerst volgt. Naar mate echter de leerling een helderder blik heeft, naar mate hij van nature meer logisch denkt, naar die mate zal de leiband van den leeraar minder strak gespannen zijn. Denken wij ons (wij zijn immers op wiskundig terrein) de helderheid van blik, zoo van onderwijzer als van leerling, onbepaald toenemende, dan zien wij den leiband immer losser worden. Beider verstand nadert tot eene grens, eene limiet, die ik het ideale verstand noem; werd deze grens bereikt, dan zou de leiband volslagen overbodig worden, want de onderwijzer en de leerling zouden beiden telkens vinden, hetgeen na en uit het reeds gevondene het geleidelijkst volgt.
Den weg nu, dien het ideale menschenverstand zou bewandelen, bij het opsporen, het vinden, der wiskundige waarheden, noem ik den heuristischen weg. Een leerboek, waarin de Schrijver getracht heeft, dien weg overal te volgen, kan daarom een heuristisch leerboek heeten.
Dogmatisch noem ik een leerboek, waarin de wiskundige waarheden naar een of ander grondbeginsel gegroepeerd zijn. Bij de beoordeeling van zulk een boek kan men het beginsel goed of afkeuren, - als dit slechts consequent is doorgevoerd, is het boek goed in zijn soort. Een heuristisch leerboek daarentegen is beter, naar mate de daarin gevolgde gedachten-gang minder verschilt van den idealen heuristischen gedachten-gang. Daarom moet ieder nieuw heuristisch leerboek eene verbetering zijn van de reeds bestaande, - of het heeft als zoodanig geene waarde.
Even als een schaker tracht, na iederen zet zijner tegenpartijden voor hem meest voordeeligen zet te vinden, zoo ook moet de ontwerper van eene heuristische methode in het wiskundig onderwijs na iedere gevonden stelling zoeken naar hetgeen hierop heuristisch behoort te volgen. En evenals het schaken zou ophouden een spel te zijn, wanneer, van den eersten zet af, telkens

{==31==} {>>pagina-aanduiding<<}
de eenige goede zet voor elk der beide partijen gevonden was, wanneer dus de eenige goede, de ideale schaakpartij, ontdekt was, - zoo zou niemand er meer aan denken een heuristisch leerboek der meetkunde te schrijven, wanneer maar, van de eerste stelling af, telkens de eenige goede redeneering bekend was, die op de laatst gevonden waarheid behoort te volgen. -
Schlömilch heeft in zijne ‘Grundzüge einer wissenschaftlichen Darstellung der Geometrie des Maasses’ eene poging gedaan, om dien heuristischen weg zoo na mogelijk te volgen. Althans zoo mogen wij besluiten, na eene inzage van zijn leerboek. Of hij over zijne methode iets gezegd heeft in de voorrede der eerste oplaag van zijn werk, is mij onbekend; in de latere oplagen komt hieromtrent echter niets voor. Het werk van Snell is mij niet bekend, maar wel de ‘Elementare Geometrie von Adolph Diesterweg’ met eene ‘Commentar für Lehrer,’ waarin de schrijver zijne denkbeelden omtrent wiskundig onderwijs uiteenzet. Het werkje van Diesterweg acht ik voor ieder onderwijzer der wiskunde, maar vooral voor hen, die hunne studie maken van de heuristische methode, zeer belangrijk.
De mij bekende nederlandsche leerboeken der meetkunde, die men als pogingen tot het volgen van den heuristischen weg beschouwen kan, zijn - behalve de bewerking van Schlömilch's ‘Grundzüge’ - de ‘Beginselen en gronden der Meetkunde’ van Dr. C.H.D. Buijs Ballot, het ‘Leerboek der Meetkunde’ van Dr. P. van Geer en het onlangs verschenen ‘beknopt leerboek der vlakke Meetkunde, in heuristischen vorm’ van W. Versluijs.
Dr. Buijs Ballot noemt den vorm van zijn boek ‘wijsgeerig.’ Zijn streven is geweest de kracht der redeneering, van het betoog, op den voorgrond te stellen. Hij gaat niet uit van eene meetkundige figuur, maar van algemeene begrippen en leidt uit deze, deels door waarneming, deels door redeneering, gevolgtrekkingen af, die dan in de gedaante van meetkundige stellingen worden opgesteld en bewezen. Het komt mij voor, dat men in dit boek voortgeleid wordt langs den heuristischen weg, zoo als die bewandeld zou worden door een wijsgeer, wien het niet alleen te doen is, om de eigenschappen van meetkundige figuren te vinden, maar die zich ten doel stelt, de begrippen ruimte, afstand, richting, enz. te combineeren en daaruit nieuwe begrippen en algemeene waarheden af te leiden.

{==32==} {>>pagina-aanduiding<<}

Het tweede door mij genoemde werk, het leerboek van Dr. van Geer, heeft eenige overeenkomst met Schlömilch en draagt zoozeer het kenmerk van een streven des schrijvers om den heuristischen weg te volgen, dat niemand het tegendeel beweeren zal.
De Heer W. Versluijs is van deze schrijvers de eenige, die het woord heuristisch in het voorbericht en zelfs op den titel van zijn ‘beknopt leerboek’ gebruikt. En hierin heeft hij in zeker opzicht wijs gehandeld, daar men uit den inhoud niet licht zal opmaken, dat de Schrijver zijn werkje als een heuristisch leerboek wenscht beschouwd te zien; - althans, wanneer mijne voorstelling van het begrip heuristisch juist is. Deze toevoeging is noodig, omdat de mogelijkheid bestaat, dat de Heer W.V. eene andere definitie van dit begrijp geeft, - eene definitie, waardoor de woorden ‘in heuristischen vorm,’ op den titel van het boek voorkomende, volkomen gerechtvaardigd zouden zijn. Deze gedachte kwam bij mij op, toen ik, na de lezing van het ‘beknopt leerboek,’ onwillekeurig het nummer van het Schoolblad had opgezocht, waarin het reeds genoemde artikel van den Heer J. Versluijs voorkomt, en ik dit doorgeloopen had tot aan de zinsnede: ‘Bij het heuristisch onderwijs gaat dus het bewijs vooraf aan de stelling.’ Wellicht - dacht ik - ziet de Heer W.V. hierin het eigenaardig karakter van de heuristische methode! Mocht dit zoo wezen, dan zijn de gronden, die ik ga aanvoeren voor mijne beweering, dat het leerboek van den Heer W.V. het heuristisch karakter mist, van nul en geener waarde; want, het is waar, er is geene stelling, die niet voorafgegaan wordt door een meer of minder streng bewijs. Dán kan men echter met hetzelfde (misschien met meer) succes, een dogmatisch leerboek nemen, en, met geringe wijzigingen in de redactie, van iedere stelling eerst het bewijs neerschrijven, daarna de woorden: ‘hieruit volgt de stelling’ en eindelijk met cursieve letters de stelling zelve. Dán kan ook de Heer W.V. het niet met mij eens zijn, dat de gronden der Meetkunde van Dr. Buijs Ballot een heuristisch karakter dragen, - want daarin gaat in den regel de
stelling vooraf aan het bewijs. Ik voor mij echter zie in de ‘aanmerkingen,’ die in laatst genoemd werk de waarheid der te bewijzen stellingen of groepen van stellingen, als het ware, doen vermoeden, meer heuristische methode, dan in de onvoorbereide onderstellingen, waarmede de Heer W.V. in den regel

{==33==} {>>pagina-aanduiding<<}
de bewijzen laat beginnen, die aan de stellingen voorafgaan. Inderdaad, de paragrafen, waarin de stellingen bewezen worden. beginnen bijna allen met: ‘als soms met: ‘zij’ (bijv. zij gegeven) of met ‘onderstellen wij, dat.’ Heeft men eenigen tijd te vergeefs naar de aanleiding tot de gemaakte onderstelling gezocht en is men eindelijk besloten maar door te gaan, dan blijkt het niet zelden, dat die § daar ter plaatse moest worden ingevoegd, omdat anders eene later volgende stelling niet kon bewezen worden, - althans niet zóó, als de Heer W.V. gaarne zou willen. Het volgende voorbeeld is zeker sprekend genoeg.
In het hoofdstuk over de ‘congruentie der driehoeken’ wordt, na de behandeling der eerste drie gevallen, zonder eenige aanleiding, eerst ondersteld, dat in een gelijkbeenigen driehoek de top midden door gedeeld is (§ 67) en dan, dat van zulk een driehoek de basis tot in een zeker punt D verlengd is (§ 68). Hierop gaat de schrijver, zonder zich over dit afbreken van den heuristischen draad te verontschuldigen, over tot het vierde geval van congruentie. Ik vermoed echter, dat de verklaring gezocht moet worden in de meerdere strengheid, waarmede de Heer W.V., naar zijn beweeren in het voorbericht, de congruentie der driehoeken behandeld heeft, vergeleken met Snell en Schlömilch.
Ik laat hierop onmiddellijk volgen een voorbeeld, waaruit blijkt, dat de schrijver eene enkele maal ook den, in een heuristisch leerboek zoo gewenschten - ik durf zeggen vereischten -, overgang van de eene stelling tot de andere doet uitkomen. In § 79 (de eerste § van het Hoofdstuk over ‘ongelijke lijnen’ - een opschrift, dat geheel iets anders verwachten doet dan men vindt) lezen wij: ‘Als twee zijden van een △ gelijk zijn, volgt daaruit, dat de overstaande hoeken ook gelijk zijn. Gaan wij thans na, wat er van de grootte van 2 hoeken in een △ te zeggen valt, als men weet, dat de overstaande zijden ongelijk zijn,’ waarop dan het ‘zij gegeven, enz,’ volgt. Jammer maar, dat de draad, die door het hoofdstuk over ‘het construeeren van driehoeken’ afgebroken was en hier weer opgenomen wordt, niet aan het afgebroken einde (§ 71) maar vier paragrafen vroeger moet aangeknoopt worden.
§ 238 maakt ook eene uitzondering op den regel, daar hier rekenschap gegeven wordt (althans naar den schijn) van eene handelwijze, die men niet verwachten zou. Daar leest men:

{==34==} {>>pagina-aanduiding<<}
‘Trachten wij in een gegeven cirkel onmiddellijk een regelmatigen vijfhoek te beschrijven, dan is het moeilijk, daarvoor een constructie te vinden. Daarom stellen wij ons eerst de vraag: In een gegeven cirkel een regelmatigen tienhoek te beschrijven.’ Natuurlijker zou ik het vinden, als er stond: ‘Daarom zullen wij beproeven er langs een omweg te komen.’ Maar nog beter zou het, dunkt mij, geweest zijn, als de Heer W.V. in plaats van Schlömilch te willen verbeteren, zich, althans in dit geval, door Schl. had laten leiden. Hij zou namelijk uit de ‘Grundzüge’ van den duitschen wiskundige hebben kunnen leeren, dat de afwijking van den heuristischen weg, waarvan hij bij uitzondering gemeend heeft rekenschap te moeten geven, in het geheel niet noodig was, daar het volstrekt niet moeielijker is onmiddellijk den regelmatigen ingeschreven vijfhoek te construeeren, dan den regelmatigen ingeschreven tienhoek, - ook zonder dat de constructie voor de verdeeling eener lijn in uitsterste en middelste reden vroeger behandeld is. Ik voeg er deze laatste woorden bij, omdat de Heer W.V. in de ‘toelichting’ op § 238 zegt, dat ‘de leerling, wanneer men de constructie’ (voor de zoo even genoemde verdeeling eener lijn) ‘ergens anders plaatst (zoo als altijd gebeurt)’ - behalve dan toch in Schl.'s Grundzüge - ‘het recht heeft zich te verbazen, dat men in eens die constructie krijgt. -
Het is voornamelijk mijn doel, om de redenen te ontvouwen, waarom ik van meening ben, dat het leerboek van den Heer W.V. geen aanspraak kan maken op het epitheton heuristisch. Ofschoon er buitendien nog wel aanmerkingen op te maken zijn, wil ik bij mijn oorspronkelijk plan blijven en nog slechts eenige opmerkingen in het midden brengen naar aanleiding van de volgende mededeeling in het voorbericht: ‘van Snell en Schlömilch ben ik in zooverre afgeweken, dat bij de bepaling van evenwijdige lijnen het begrip richting ter zijde gelaten is’.
Mij schijnt het boven allen twijfel verheven, dat het begrip richting, verbonden aan het begrip rechte lijn, op den heuristischen weg ligt. Wat is natuurlijker, dan dat iemand, die zich eene voorstelling gemaakt heeft van eene lijn in het algemeen, de punt van zijn potlood geheel willekeurig over het papier laat bewegen, zonder eenig ander doel, dan om zich deze voorstelling aanschouwelijk te maken, en daarbij van zelf gaat letten op de richting, waarin telkens de punt van het potlood zich beweegt,

{==35==} {>>pagina-aanduiding<<}
in verband met den vorm der lijn? Ik kan zelfs niet denken, dat dit niet gebeuren zou; maar dan volgt hierop ook noodzakelijk eene beschouwing omtrent het ontstaan eener lijn door de beweging van een punt. En ligt het dan niet voor de hand, dat men gaat denken aan verschillende wegen, die van eene plaats naar eene andere leiden, en zich herinnert, dat men, om den kortsten weg te nemen, onwillekeurig er naar streeft, zoo min mogelijk van richting te veranderen? Behalve den Heer W.V. ken ik geen ontwerper van een heuristisch leerboek der meetkunde, die niet dezen gedachtengang in de eerste bladzijden van zijn boek heeft gevolgd.
Ik ken de gronden niet, die den Heer W.V. tot andere inzichten in deze zaak gebracht hebben; maar de poging, die hij heeft aangewend, om ‘in heuristischen vorm’ de rechte lijn, den hoek en de leer der parallellen te behandelen, zonder daarbij gebruik te maken van het begrip richting, beschouw ik als totaal mislukt. Dat deze uitspraak niet uit de lucht gegrepen is, moge uit het volgende blijken.
§ 6 van het ‘beknopt leerboek’ luidt aldus:
‘De lijnen worden verdeeld in rechte en kromme. Laat men een rechte lijn om 2 van hare punten draaien, dan verandert zij niet van plaats. Wij kunnen dit ook uitdrukken door te zeggen: door 2 punten kan slechts éen rechte lijn gaan of: als 2 rechte lijnen met 2 punten samenvallen, vallen zij geheel samen’
Er wordt blijkbaar ondersteld, dat men zich van het onderscheid tusschen rechte en kromme lijnen oogenblikkelijk eene voorstelling gemaakt heeft; maar welke? In § 3 lees ik, dat de grens, die een deel van een vlak afscheidt van het overige van dat vlak, eene lijn is (beter: heet of genoemd wordt, - zoowel in deze, als in de meeste andere bepalingen - vooral in een heuristisch leerboek); doch ik ben niet in staat ergens uit op te maken, hoe zich de schrijver voorstelt, dat uit dit algemeene begrip lijn de bijzondere begrippen rechte lijn en kromme lijn afgeleid worden. En toch moeten deze beprippen in § 6 reeds gevormd zijn; hoe kan men anders weten, dat eene rechte lijn, die om 2 harer punten draait, niet van plaats verandert (de bedoeling is, dat bij die draaiing geen harer punten van plaats verandert)? Maar deze draaiing zelve ligt niet op den heuristischen weg. Er is volstrekt geene aanleiding, om de figuren, die men gaat beschouwen, om twee harer punten te laten draaien. Dit

{==36==} {>>pagina-aanduiding<<}
denkbeeld zal bij niemand opkomen, tenzij reeds het plan bestaat, om te bewijzen, dat ‘door 2 punten slechts éene rechte lijn kan gaan;’ maar dan gaat ook eigenlijk de stelling aan het bewijs vooraf.
De woorden: ‘wij kunnen dit ook uitdrukken door te zeggen’ geven recht tot het besluit, dat de schrijver het daaraan voorafgaande voor gelijk beteekenend houdt met het volgende. Niet alleen, dat dit niet waar is, - het tweede is zelfs niet het onmiddellijk gevolg van het eerste. Immers, als twee rechte lijnen twee punten gemeen hebben, en men de lijnen om deze punten laat draaien, zal daarbij geen enkel punt, noch van de eene noch van de andere lijn, van plaats veranderen; maar, voordat men hieruit besluiten mag, dat de lijnen elkaar nu ook bedekken, moet men eerst opgemerkt hebben, dat éene rechte lijn de eenige figuur is, welker punten niet van plaats veranderen bij eene draaiing om twee van hare punten. In § 6 ontbreekt dus bovendien een schakel in de redeneering.
Leest men de in § 7 voorkomende definitie van axioma en heeft men in § 8 als tweede axioma gevonden ‘dat door 2 punten altijd een rechte lijn kan gaan,’ dan komt men tot het vermoeden of de in § 6 ontbrekende schakel soms het evenzeer ontbrekende, eerste axioma is.
Opmerkelijk is nog, dat de twee stellingen, die op het einde van § 6 door het woordje ‘of’ zijn gescheiden, als waren zij slechts twee vormen van eene enkele stelling, lijnrecht met elkaar in strijd zijn. Als toch door twee punten slechts ééne rechte lijn ‘kan gaan,’ kunnen door twee punten nimmer twee rechte lijnen ‘gaan’ en dit moet toch, als twee rechte lijnen met twee punten samenvallen. Ik weet wel, dat de uitdrukking: door twee punten kan slechts ééne rechte lijn gaan min of meer gewijzigd ook in andere leerboeken te vinden is, maar dan is zij òf evenzeer af te keuren als hier òf wel zij wordt gerechtvaardigd door het verband met het voorgaande en het volgende; terwijl hier - verre van een verband - eene tegenstrijdigheid bestaat met het volgende.
De wijze waarop de schrijver, zonder het woord richting te gebruiken, over den hoek handelt, blijkt uit de volgende aanhalingen uit de eerste drie paragrafen van het hoofdstuk over de ‘ligging van twee rechte lijnen.’
‘15. Als 2 rechte lijnen door hetzelfde punt gaan, zegt men,

{==37==} {>>pagina-aanduiding<<}
dat zij elkaar snijden of ontmoeten. Een punt, dat aan 2 rechte lijnen gemeen is, noemt men haar snijpunt of ontmoetingspunt.’
‘17. Als 2 rechte lijnen in een gegeven plat vlak door een zelfde punt getrokken zijn, en zich beide aan weerszijden van dat punt onbepaald ver uitstrekken, dan wordt het vlak door die lijnen in 4 deelen verdeeld. Elk van die deelen wordt een hoek genoemd.
Een hoek wordt dus gevormd door 2 rechte lijnen, die in éen punt samenkomen.
Heeft men 2 rechte lijnen, die in éen punt samenkomen en die in dat punt begrensd zijn, dan verdeelen zij het platte vlak in 2 deelen. Elk van die deelen is weder een hoek.’
‘17. Als van 2 rechte lijnen de eene het verlengde van de andere is, noemt men den hoek, die door de twee lijnen gevormd wordt, een gestrekten hoek.’
In § 15 verkrijgt men de voorstelling van twee lijnen, die elkaar snijden. In § 16 wordt opgemerkt, dat elk der vier of twee deelen, waarin de ruimte door 2, niet of al in haar snijpunt begrensde, lijnen verdeeld wordt, een hoek heet; en naar aanleiding hiervan wordt de definitie van hoek vastgesteld. Dat in het begin dezer § gesproken wordt van twee rechte lijnen, die door één punt getrokken zijn en in de definitie van hoek het woord samenkomen gebruikt wordt, en niet snijden of ontmoeten, wekt reeds de gedachte op aan een onzekeren gang op den heuristischen weg en moet bij den lezer (leerling) een gevoel te weeg brengen, alsof zijn leidsman hem een oogenblik alleen liet met de begrippen snijden, ontmoeten, door één punt getrokken zijn en in één punt samenkomen, zonder te weten of hij deze woorden en uitdrukkingen als synoniemen beschouwen moet, dan wel of in elk dezer woorden nog iets bijzonders verscholen ligt. Maar tot § 17 genaderd, keert hij zich plotseling om, terwijl allerlei vragen hem door het hoofd woelen. Vormen 2 rechte lijnen, die in elkaars verlengde liggen dan óók een hoek? Komen twee zulke lijnen dan in éen punt samen? Is dit punt haar snijpunt? Kan men van deze lijnen ook zeggen, dat zij elkaar snijden of ontmoeten? Haastig klimt hij langs § 16 naar § 15 op en moet op de laatste vraag ‘ja’ antwoorden, want in § 15 wordt het geval, dat twee rechte lijnen door hetzelfde punt gaan en langs elkander vallen, niet uitgesloten. Bij de eerste lezing had hij aan dit geval evenmin gedacht als de schrijver zelf, maar de gestrekte hoek heeft er hem opmerkzaam op gemaakt.

{==38==} {>>pagina-aanduiding<<}

Had de Heer W.V. het voorbeeld van andere schrijvers van heuristische leerboeken gevolgd en het begrip hoek afgeleid uit de vergelijking van de richtingen van twee lijnen, dan zou hij zijne lezers met heel wat vaster tred langs den heuristischen weg tot den gestrekten hoek hebben kunnen voortleiden. Immers hij had dan één der beenen van een hoek om het hoekpunt kunnen laten draaien - dat is van richting veranderen - tot dat de richting tegenovergesteld geworden was aan de richting van het andere been.
Wat betreft de leer der parallellen, - de Heer W.V. zegt in de ‘toelichting’ op § 27: ‘In de meest voorkomende definitiën van overeenkomstige hoeken ligt iets zwevends. Dit is hier vermeden’. De niet zwevende definitie, die de Heer W.V. uitgevonden heeft, is deze: ‘Een buitenhoek en een binnenhoek, die aan denzelfden kant der snijlijn liggen, en geen gemeenschappelijk hoekpunt hebben, zijn’ (lees ‘heeten’) ‘overeenkomstige hoeken’. En wat zijn buiten- en binnenhoeken? Antwoord: ‘De hoeken p, q, x en y noemt men buitenhoeken. De hoeken r, s, t en u noemt men binnenhoeken.’ Iemand, die deze definitie niet duidelijk vindt, stelt zeker andere eischen aan eene goede definitie dan de Heer W.V. En nu het bewijs voor de gelijkheid der overeenkomstige hoeken, dat altijd min of meer lastig is, als men het begrip richting ter zijde laat? Zie hier, hoe deze moeielijkheid in een ‘beknopt leerboek’ ontgaan wordt: het ‘valt onmiddellijk in het oog, dat de overeenkomstige hoeken gelijk zijn. We hebben dus als zevende axioma: als 2 evenwijdige lijnen door een derde rechte lijn gesneden worden, zijn 2 overeenkomstige hoeken gelijk. Zoo lezen wij in § 28. Doch de Heer W.V. “weet, dat sommigen bezwaren hebben tegen zulk eene handelwijze” (namelijk om stellingen, waarvan de bewijzen “voor den eerstbeginnende zeer moeielijk” zijn, als axioma's aan te nemen) “maar daar staat tegenover, dat nu geen eenigszins uitvoerig of moeilijk betoog
voorkomt, voor dat de leerling gewend is aan de meetkundige bewijzen.” Ik vrees, dat deze of gene, naar aanleiding van deze aanhaling uit het voorbericht, den Heer W.V. beschuldigen zal, dat hij niet behoorlijk let op het onderscheid tusschen eene stelling en eene axioma. Deze beschuldiging, die ik in het algemeen niet onder de zwaarste reken, is echter ten eenemale onverdiend; want bij § 82, waarin de stelling, dat in een driehoek eene zijde kleiner is dan de som der beide andere zijden, niet, zoo als gewoonlijk, afgeleid wordt

{==39==} {>>pagina-aanduiding<<}
uit de waarheid, dat langs de rechte lijn de kortste weg ligt tusschen twee punten, leest men de volgende “toelichting”: ‘Deze stelling treft men in Fransche leerboeken dikwijls aan met hetzelfde bewijs als hier. In Nederlandsche boeken geeft men het’ (het bewijs of het stelling?) ‘gewoonlijk aan als gevolg van een axioma, waarvan reeds lang aangetoond is, dat het geen axioma is.’ Valt dan de waarheid van het bedoelde axioma niet onmiddellijk in het oog? Nog eer, dunkt mij, dan van de stelling, dat bij evenwijdige lijnen de overeenkomstige hoeken gelijk zijn, - tenzij men evenwijdige lijnen noemt: lijnen van gelijke richting, en niet: lijnen die ‘hoever ook verlengd, geen enkel punt gemeen hebben’ (§ 15) en men bovendien een hoek als een onderscheid in richting, niet als eene vlakte-uitgebreidheid beschouwt. -
De Heer W.V. schijnt zijn ‘beknopt leerboek’ vooral te willen vergeleken hebben met Schlömilch. Hij zegt onder anderen in het voorbericht: ‘wat het stelselmatige in de volgorde der eigenschappen en constructiën betreft, heb ik getracht bij de rechtlijnige figuren niet achter te staan bij Schlömilch en bij den cirkel hoop ik gelukkiger geweest te zijn.’ Ik zal de vergelijking met Schlomilch aan anderen overlaten, en hier slechts als mijne overtuiging uitspreken, dat men bijzonder gelukkig moet zijn, om gelukkiger te zijn dan Schlömilch in eene heuristische behandeling der meetkunde. Maar de bekentenis, die in de aangehaalde woorden ligt opgesloten, dat het eerste gedeelte van het ‘beknopt leerboek’ minder goed is, dan het laatste, komt overeen met mijne bescheiden meening, dat de schrijver in het laatste gedeelte veel minder ongelukkig is geweest dan in het eerste. Ik durf dit volhouden, ook tegenover hen, die het met mij zeer twijfelachtig vinden, of de redeneering in § 170 wel meer geeft dan een gegrond vermoeden, dat de straal en de raaklijn in eenig punt van een cirkel loodrecht op elkaar staan, - een vermoeden, dat nader onderzocht en tot zekerheid gebracht dient te worden. Ook tegenover lezers, die, na het hoofdstuk over ‘twee cirkels’ gelezen te hebben, twijfelen aan de kracht van sommige daarin voorkomende bewijzen, of blijven stilstaan bij § 218, waar gesproken wordt van een regelmatigen veelhoek, om welken een cirkel beschreven is, daar zij eerst willen beproeven, of zij niet een regelmatigen veelhoek zouden kunnen teekenen, om welken geen cirkel beschreven kan worden (want hieromtrent worden

{==40==} {>>pagina-aanduiding<<}
zij, dank zij de ‘beknoptheid’ van het leerboek, niet ingelicht). Zelfs tegenover iemand, die zich het ‘recht’ toekende ‘zich te verbazen, dat men’ op blz. 96 ‘in eens’ den inhoud van den cirkel ‘krijgt,’ terwijl hij vast op den omtrek gerekend had; want, zegt hij, bij de rechtlijnige figuren is eerst gelet op de zijden en den vorm, dat is op den omtrek, daarna op den inhoud, - ook bij den cirkel denk ik eerst aan zijn omtrek en dan aan zijn inhoud. En ofschoon ik in het algemeen, in een ‘leerboek,’ eene ‘toelichting,’ zoo als aan het hier besproken werk is toegevoegd, minder op hare plaats vind, zoo is het waar, dat de toelichting bij de hoofdstukken over den inhoud en den omtrek van den cirkel niet overbodig is; want men ziet er uit, dat het ‘noodig’(?) was ‘den inhoud vóor den omtrek te behandelen,’ ten einde ‘de methode der limieten in volle strengheid’ te kunnen toepassen, ‘zonder bij het bepalen der lengte van den cirkelomtrek in zulke lange redeneeringen te vervallen, als dat meestal gebeurt.’ -
Na het voorgaande, waarin aanmerkingen die niet onmiddellijk op den heuristischen vorm betrekking hadden, slechts ter loops zijn aangewezen, zal men inzien, dat eene volledige kritiek van het ‘beknopt leerboek’ van W. Versluijs wel eens in beknoptheid bij het leerboek zelf zou kunnen achterstaan. En ik meen, dat daaruit tevens zou kunnen blijken, dat dit leerboek niet ‘alleen daardoor van de andere leerboeken’ verschilt ‘dat het hier en daar meer beknopt is, en dat er aan den anderen kant een paar eigenschappen in voorkomen, die in de stereometrie moeten toegepast worden, en die men dikwijls verzuimt te behandelen,’ maar van de heuristische leerboeken vooral ook daardoor, dat het een anderen dan den heuristischen weg volgt, en van bijna alle leerboeken, door dat er meer fouten tegen de logica, meer onjuistheden, en meer inconsequenties in voorkomen.

Roermonde.
Dr. H. Onnen.


{==41==} {>>pagina-aanduiding<<}

III. Schoolboeken.

Schets der Algemeene Gesch. van W. Hekker, uitgegeven bij P. van Zweeden te Groningen.
Dit kernachtige werkje aan te prijzen zou waarlijk overbodig zijn; het heeft te veel goede diensten bewezen, dan dat het daaraan nog behoefte zou hebben. Daarom behoeven we er slechts weinig van te zeggen en er alleen op te wijzen. dat de 5de uitgave door den schrijver tot aan den tegenwoordigen tijd toe is bijgewerkt.
B. Veenstra Denkoefeningen 4 stukjes bij v. Druten en Bleeker te Sneek.
Ofschoon er tegenwoordig rekenboeken, zelfs goede rekenboeken in massa zijn, kunnen we toch een woord van aanbeveling voor de Denkoef. van den Heer Veenstra niet achterwege houden. Moeielijke voorstellen behoeft men er zoo zeer niet in te zoeken - spitsvondigheden evenmin.
In nagenoeg elk voorstel zit echter eene gezonde gedachte, die de leerling, - wanneer hij maar eenigszins met het gewone rekenen met benoemde getallen op de hoogte is - door denken zelf kan vinden.
Aan H.B. scholen en op gymnasia wordt het in de lagere klassen met succes gebruikt.
Hierom durven we gerust dit werkje aanbevelen hoewel wij, bij eene volgende uitgave, het wenschelijk zouden achten dat de oude benamingen van het Metrieke stelsel door de Systematische werden vervangen. -
Recueil de Thèmes et d' Exercices mis en rapport avec le ‘Cours Gradué de Grammaire française’ deuxième année. Bois-le-Duc, Muller frères.
In dit 2de stukje van Dubois' exerc. dat volmaakt in overeenstemming is met het ‘Deuxième année’ van de grammaire, behandelt de schrijver eerst de onregelmatige werkwoorden. De zinnen waarin die werkwoorden gebruikt moeten worden, zijn met zorg gekozen en in gepaste mate wordt de leerling bij het vertalen op de voornaamste idiomen der fransche taal opmerkzaam gemaakt.
De bekwame onderwijzer vindt in elke thema ruim stof tot allerlei nuttige opmerkingen.

{==42==} {>>pagina-aanduiding<<}

Achtereenvolgens worden verder nog het lidwoord, het zelfstnw., bijvnw., voornw., werkw. enz. behandeld.
Passé Défini en Imparfait zijn ook niet vergeten. In zinnen als:
‘Xerxes stak Athene in brand, en de Grieken verbrandden hunne dooden, de Egyptenaren balsemden ze’ enz. toont de Heer D. duidelijk het onderscheid tusschen beide tijden aan. Het werkje zal zeker veel nut stichten en het maakt ons verlangend naar de exercices voor het ‘Troisième année’ dat den cursus volledig zal maken.

IV. Bibliographisch Nieuws.

Wij rekenen het ons tot een groot voorrecht, dat wij door de vrijgevigheid van den schrijver in staat zijn gesteld, onzen lezers iets te mogen meêdeelen omtrent een klassieken kwartyn, die deze dagen slechts in een zéér beperkt aantal (80) exemplaren het licht zag, op eigen kosten gedrukt en niet in den handel gebracht werd. 't Boek, waarop wij doelen, is trouwens eene àllerbelangrijkste bijdrage tot de geschiedenis van de Nederlandsche bibliographie en den Nederlandschen boekhandel - en verdient als zoodanig de opmerkzaamheid van ieder, die aan onze letterkundige geschiedenis niet vreemd wil blijven. 't Is daarom, dat wij in ons tijdschrift een woord van hulde willen wijden aan den man, die, toegerust met een grooten schat van bibliographische kennis, een veeljarig onderzoek gewijd heeft aan ‘De Boekdrukkers, Boekverkoopers en Uitgevers in Noord-Nederland, sedert de uitvinding van de boekdrukkunst tot den aanvang der negenliende eenw.’ Met de uitgave van zijne veelvuldige nasporingen op dit gebied, heeft hij, - de gunstig bekende auteur van 't Geslacht Waesberghe (waarvan reeds eene tweede en vermeerderde editie verschenen is) en der ‘Notices Bibliographiques’ etc. - zich op nieuw den dank verwerven van ieder, die in de geschiedenis van onzen boekhandel éénig belang stelt. Wanneer ooit de tijd komt - en moge hij niet verre zijn! - dat men aan zulk eene geschiedenis de hand gaat slaan, zal men het eerst ten volle erkennen, dat Dr. A.M. Ledeboer hiervoor de baan gebroken en de éérste grondslagen gelegd heeft. Immers wat door hem werd

{==43==} {>>pagina-aanduiding<<}
geleverd is iets geheel nieuws, - is de vrucht van onvermoeide werkzaamheid en onverflauwden ijver in 't opteekenen en verzamelen van alles, wat de woonplaats, werkzaamheid en levensbijzonderheden van vroegere en latere uitgevers en boekhandelaars in ons land betreft. Gerangschikt heeft hij ze naar de plaats hunner woning en werkzaamheid - en deze in alphabetische orde gesteld. Bovendien heeft hij aan 't slot van zijn boek een register gegeven, waarop achter den naam van elke stad 't cijfer der bladzijde, waarop deze in zijn boek te vinden is, voorkomt, zoodat men niet lang heeft te zoeken naar hetgeen men wenscht te weten.
't Behoeft nauwelijks gezegd te worden, dat deze deftige en lijvige kwartyn van méér dan 400 bladzijden geen boek is, om in één adem van den begin tot 't einde gelezen, maar om telkens nageslagen en geraadpleegd te worden. Wie dit doet, zal gaandeweg duidelijker ontdekken, dat in dezen letterkundigen goudmijn een ontzachelijke rijkdom van bijzondere wetenswaardigheden schuilt. Of hij nu en dan niet te vergeefs bevrediging voor zijn weetlust zal zoeken, niemand die dit éér zal bekennen, dan de schrijver zelf, die zijn werk slechts als ‘eene proeve’ wil hebben aangemerkt en zeker de laatste wezen zal in 't beweren, dat hiermeê 't onderzoek is afgesloten. Maar dit neemt niet weg, dat zijn arbeid een eerste stap - en een kolossale stap is op een nog ònbetreden terrein. Nu die éérste stap is gedaan - c'est le premier pas, qui coûte - nu is 't spoor gebaand - nu ga men voort.
Aan Dr. Ledeboer voor zijn stalen ijver en jeugdige énergie alle hulde. Hij heeft aan ons vaderland gegeven, wat men nog steeds in Duitschland, Engeland, Frankrijk vruchteloos te gemoet ziet. Hij heeft dit gegeven ten spijt van de geringe werkdadige belangstelling en medewerking, die hij rechtens van onze boekhandelaren en uitgevers verwachten mocht. Waarlijk! verwonderen zou 't ons niet, indien deze, thans uit hun droom wakker geschud, met allerlei opgaven tot aanvulling kwamen aandragen. Gebeurt dit gelijk wij verwachten, dan is het te hopen, dat den bejaarden auteur leven en lust worden geschonken, om met dezelfde wakkerheid van geest eene, door al die aanteekeningen verrijkte en vermeerderde, uitgave van zijn verdienstelijken letterarbeid te bezorgen, als waarmeê hij deze éérste in 't leven riep. Intusschen smake hij al die voldoening, welke hem zoo rechtmatig toekomt, vooral in het streelend bewustzijn, dat hij een

{==44==} {>>pagina-aanduiding<<}
werk tot stand heeft gebracht, waardoor de wetenschap, die hij lief heeft, eene aanmerkelijke schrede is voorwaarts gebracht.

In keurig netten, gestempelden linnen band zag onlangs bij den heer J.L. Beyers te Utrecht een tweede druk het licht van ‘Kerkleer en Christendom, gedachten van Theodoor Parker, bewerkt door J.H. Maronier (Prijs f 2.95.) Zulk een verschijnsel is een welaangenaam teeken in onze dagen. Het bewijst, dat er nog zijn in ons vaderland, die prijs stellen op degelijke en gezonde stichtelijke lectuur. Onze markt wordt daarvan niet overvoerd. Het is, helaas! eene treurige waarheid, dat ellendige prullen van steil-orthodox-dogmatische of een ziekelijk piëtistische richting, in de tale kanaäns geschreven, méér aftrek vinden, dan geschriften, waarin een reine, frissche godsdienstige geest ademt. -
Het doet ons dus goed, te zien, dat er toch ook nog lezers worden gevonden van boeken als die van Parker, waaruit gloed van overtuiging, diepte van gevoel en rijkdom van heldere denkbeelden ons toespreken. Wij zullen niet ten tweede maal een uitvoerig en gemotiveerd oordeel over deze ‘Gedachten’ van den beroemden Amerikaan neerschrijven, na de beschouwing, die ons tijdschrift (No. 1 van 1872 bl. 34-40) aan hem gewijd heeft. Wij kunnen er ons gevoegelijk bij bepalen, dat wij onze lezers, voor wien de eerste uitgave vreemd bleef, opwekken, om zich deze tweede editie aan te schaffen. Het is trouwens ‘een genot’ - wij zeggen dat onzen medewerker na ‘een man te hooren spreken, zoo innig godsdienstig, zoo vol overtuiging en geestdrift, een man, wiens hart gegloeid heeft voor al wat waar, schoon en goed is en die met het vuur zijns geestes duizenden zijner tijdgenooten heeft gedoopt, tot liefde voor vrijheid en godsdienst ontvlamd!
Niet alleen uit een religieus, maar ook uit een literarischen aesthetisch oogpunt beschouwd - onderscheidt zich Parker's ‘kerkleer en Christendom’ hoogst gunstig boven tallooze producten van zoogenoemde stichtelijken inhoud. De vertaling van den Heer J.H. Maronier heeft aan de waarde van het oorspronkelijke niets te kort gedaan, - iets, dat niet altijd met ‘bewerkingen’ of overzettingen het geval is. Doch van een man, als den Utrechtschen prediker bij de Rem. Geref. gemeente, was ook niets anders te verwachten.

{==45==} {>>pagina-aanduiding<<}

Of de uitgever door de zorg, die hij aan 't uiterlijk voorkomen van dezen bundel gewijd heeft, van 't denkbeeld is uitgegaan, om dit boekje voor een feestgeschenk op godsdienstige gedenkdagen te bestemmen, kunnen wij niet beslissen. Zeker is het evenwel, dat het zoowel naar het in- als uitwendige zich uitstekende leent tot eene gedachtenis-gave aan onze jongelieden, die in onzen tijd wel eens mogen leeren inzien, welke eene antithese er ligt in ‘kerkleer’ en ‘Christendom’ - en den godsdienst, van Jezus in wezen en waarde voor hart en leven mogen leeren op prijs stellen. -
E.

Twee dichtbundels.

‘Dichterlijk Album voor Neêrlands Meisjes en Vrouwen’ - 't is onder dezen welluidenden titel, dat een bundel gedichten of fragmenten uit dichtwerken van lateren tijd door een man als onzen Ten Kate bij ons kunstminnend en letterlievend pnbliek wordt ingeleid. Is het voor onze Nederlandsche Muze thans het tijdvak der zeven magere jaren, dit neemt niet weg, dat wij behoefte hebben aan poëzy - aan poëzy in deze prozaïsche dagen méér dan ooit. En toch laat de stem onzer dichters zich steeds zeldzamer hooren;...wáár blijven Schimmel, Ter Haar en zooveel andere geliefkoosde zangers? - Of zij gaan ons verlaten, zooals nog onlangs een Bennink Janssonius, en....wáár zijn de mannen des lieds, die hunne plaats innemen?...?...Och! Wachter! wat is er van den nacht?
Terwijl die vraag op onze lippen zweeft, komt de onvermoeid-werkzame Ten Kate met een keur van verzen ons te gemoet - bloemen gegaârd in Holland's lusthof en tot een krans saâmgevlochten, - bloemen, die bestemd is, om aan onze meisjes en vrouwen te worden aangeboden. 't Denkbeeld is niet onaardig, doch de uitvoering viel zeker zelfs een Ten Kate niet licht. Is men bij het verzamelen van een florilegium in den regel door veel in menigerlei opzicht gebonden, deze zwarigheid wordt grooter, indien men bij zijne beperkte keus bovendien nog acht heeft te slaan op een bepaald soort van lezers. Ten gevolge hiervan moet dan dikwerf worden buiten gesloten, wat anders stellig met gretigheid zou opgenomen zijn.
De heer Ten Kate heeft deze moeilijkheid zegevierend over-
{==46==} {>>pagina-aanduiding<<}
wonnen en ons eene ‘Auslese’ van gedichten gegeven, die aan ons schoon geslacht nu en dan een uurtje van literarisch en aesthetisch genot zullen opleveren. Stukken van de besten onzer dichters, als b.v. Bilderdijk, Tollens, Heye, de Génestet, Beets, van den Bergh, Hofdijk, Boswel, Bennink Janssonius, Bogaers, Brester, de Bull, (zelfs 't ‘Roosje’ van) Bellawij, heeft hij bijééngevoegd. Zelfs verscheidene onuitgegevene, althans niet in den handel zijnde, gedichten, b.v. van Mr. J.E. Banck, Jan van Beers, Dr. N. Beets, G.H.J. Elliot Boswel, Dr. Hacke van Meynden, Dr. E. Laurillard, Dr. W.R. Veder e.a. wist hij te verkrijgen. Ook van zich zelven stond hij een paar stukjes af - een paar juweeltjes, zooals b.v. zijn zangerige liederen over ‘de waarde der vrouw.’ Naardien wij onze lezers gaarne hiervan een proefjen ten beste geven, doch tevens met onze ruimte te rekenen hebben, dienen wij onze keus wel bij het kortste van omvang te bepalen. Dit luidt aldus:

Laatste en eerste van Gods gaven, 
Kroon der Schepping is de Vrouw. 
Schoonheid werd zij, dat ze laven, 
Zwakheid, dat ze sterken zou. 
Uit een fijner stof geweven, 
Zweeft ze, zeegnend met haar leven, 
Tusschen mensch en Engel in. 
Zichtbaar beeld van d' Albehoeder 
Is ze als Vrouw, als Gade; als Moeder, 
Een Driëenigheid van Min! 
 
Ze is geschapen tot vertroosten; 
Ze is een glans van liefelijkheid: 
Ze is den man de star van 't Oosten, 
Die tot 's Heilands kribbe leidt. 
Ze is een dak in alle orkanen, 
't Booze wendt ze met haar tranen, 
't Droeve met haar lachjens af. 
Kindren zijn heur kostbaarheden, 
Haar festijnen dankgebeden, 
Wieg des heuvels in haar graf! 

Woorden als deze vinden zeker weerklank bij ieder, wiens hart in dezen onpoëtischen Westmousson niet onvatbaar is ge-
{==47==} {>>pagina-aanduiding<<}
worden voor de schoone taal des lieds. Vurig wenschen wij dan ook, dat deze bloemlezing zich een ruimen toegang bane tot de salons onzer Nederl. vrouwen. Het heeft Harer majesteit, onze Koningin, moge behagen, zich de opdracht er van te laten welgevallen. Het boek heeft daardoor een vorstelijk cachet ontvangen, dat zeker geen geringen waarborg oplevert voor den degelijken en smaakvollen inhoud. Ook de uitwendige vorm laat weinig of niets te wenschen over, zoodat het uitstekend geschikt is, om bij deze of gene gelegenheid tot een geschenk aan onze meisjes of vrouwen gebezigd te worden. In vergelijking met onze prachtjaarboekjes is de prijs uiterst gering f 2. - in keurig gelithogr. omslag, f 2.90 in linnen band en verguld op snede.
Onder 't afdrukken dezer regelen lazen wij in een onzer dagbladen, dat binnen 6 weken bijna 1000 exemplaren van dat ‘Album’ verkocht zijn. In ons land een verbazend debiet voor een bundel poëzy! De uitgever mag wel van een ‘buitengewoon succès’ spreken. Verblijden wij ons hierover ter wille van hem, wij doen dit niet minder om de zaak zelve. Zou den morgenstond van een beteren dag zijn aangebroken?....

Wij hopen dit - vooral ook met 't oog op de vernieuwde kompleete uitgave van Dr. Heye's Gedichten, door den heer G.L. Funke ondernomen. Gewaagd is overigens deze onderneming niet, want de producten van Dr. Heye's gezonde en frissche muze hebben hun burgerrecht in ons vaderland sints lands verkregen. Zijne kleine meestal kernachtige liederen vallen blijkbaar in den geest onzer natie. Niet weinigen leven op de lippen van groot en klein. Véél behoeven wij dan ook niet ter aanprijzing van dezen derden druk aan te voeren. Ons oordeel werd reeds vroeger uitgesproken - en wát zou ons weêrhouden, om het toen door eene bevoegde hand geschrevene te dezer gelegenheid te herhalen?...‘Hier is voor elken stand’ - dat blijft even waar in 1873 als in 1866 - ‘hier is voor ieder onzer zooveel schoons en innigs te vinden, dat het ons steeds verkwikking zal wezen, ons daarin te verdiepen. Want deze liederen ademen een gezonden zin, een helderen en reinen geest. Schoone uiting van een rijk gemoedsleven, hebben zij niets van hun frischheid verloren. Eenvoudig en waar, verraden zij uitspanning noch be-
{==48==} {>>pagina-aanduiding<<}
rekening. Zangerig bij uitnemendheid, ontsluieren ze de geheimen onzer taal, die zich laat buigen en kneden, naar welgevallen, die niet alleen in wilde stroomen bruist, maar ook zacht fluisteren kan als de lentewind. Geweld uit de diepte des harten, zijn ze de openbaring van 't geen de dichter heeft gevoeld voor het volk, welks leven hij heeft bespied met alles wat het te vragen, te hopen en te vreezen heeft. Wat dat leven verheffen en veredelen kan, klinkt u tegen uit deze poëzy. Vriendelijk lacht u de eenvoudige woning toe, waar ze door haar licht wordt bestraald. Met welgevallen rust uw oog op de figuren, zoo levensvol door den dichter geteekend. Gij gevoelt het, dat het huis, met zijne oneindige bronnen van vreugde en smart, het middelpunt moet zijn van
ons reinste streven; dat daar de raadselen van 't harte worden opgelost, dat daar moed en kracht wordt geput voor den strijd des levens.’....Doch genoeg, om in herinnering te brengen, wat ons tijdschrift reeds vóór 7 jaren ter aanbeveling van Dr. Heye's gedichten heeft gesproken.
De derde druk zal ook zijn weg wel vinden. Hij verschijnt in 12 afleveringen, van 3 vel, die te samen twee nette boekdeelen vormen en slechts f 2.50 kosten zullen. De helft is reeds verschenen, waaruit blijkt, dat de dichter zijne verzen onder bepaalde rubrieken gebracht heeft. Hij opent zijn bundel met de afdeeling ‘Ter Zee,’ waaronder wij zijn overschoon ‘Vlaggelied,’ zijn zangerig ‘Triomfantelijk lied van de Zilvervloot,’ zijn opwekkend ‘de kabels los,’ zijn bekend Jan Maat - en zooveel meer, die een lust zijn om te lezen en zelfs in 't hart van meer-bejaarden een jeugdigen gloed weten wakker te roepen. Verder komen zijne nationale Novemberliedjes (1813-1863), De Bundel: Te land, - Door Velden en Dreven I & II, - Velerlei Wijsheid I & II daarin voor, altemaal overbekend, en gewaardeerd. 't Behoeft dus niet gezegd, dat deze vernieuwde uitgave ons hoogst welkom is. Moge zij er iets, ja! veel toe bijdragen, om de onschatbare gedichten van Heye in den vollen zin des woords tot volkspoëzie te doen worden, en het jonge Holland te bezielen met den ouden krachtigen Nederlandschen geest.

E.


























{==49==} {>>pagina-aanduiding<<}

Binnenlandsche letterkunde.

I. Fraaie Letteren.

De interessantste tooneelen uit de lijfstraffelijke rechtspleging van den ouderen en nieuweren tijd. Eerste deel Leiden. A.W. Sythoff. z.j. In gr. 8vo. 294 bl. Prijs f 1.80.
Onder dezen, met naäperij der Franschen zonder zinteekens gedrukten titel - de smaakvolle uitgever Sythoff is in dien wansmaak niet te herkennen - zal men, voor f 1.80 het deel eene nieuwe uitgave kunnen bekomen van de ‘lijfstraffelijke verhalen’ van ‘Christemeijer, van Loon, Vriezaard, van Heusden, Dresselhuis en anderen’, met dien verstande, dat ‘de werken van iederen auteur ook’, met eenen tweeden titel, ‘afzonderlijk verkrijgbaar zijn tegen f 2.25 per deel. Uit hoeveel deelen de geheele onderneming bestaan zal, wordt niet opgegeven. Het ‘bericht van uitgave’ zegt ook niet of men zich tot oorsponkelijk-Nederlandsche schriften bepalen zal; zullen er ook vertalingen bij komen, dan is het veld nauwlijks te overzien, vooral omdat het ‘oudere en nieuwere tijd’ zeer rekbaar is. Doch dit zal in 't vervolg wel blijken; voorhands zij alleen gezegd, dat verhalen uit de geschiedenis van het strafrecht altijd eene zeer gewilde lectuur zijn en blijven. Geen wonder ook! Het ijzingwekkende van een moord - en een moord is het meestal - sleept onwillekeurig mede door een sterken indruk; men reikhalst naar de ontdekking van den dader; men verplaatst zich op het tooneel der misdaad en vangt elke kleinigheid op, die tot ontdekking zou kunnen leiden; men beeft voor eenen on-
{==50==} {>>pagina-aanduiding<<}
schuldig verdachte tegen wien schijn van bewijzen zich voordoet, en niet zelden ziet men den vinger der goddelijke Voorzienigheid in het tragische einde; ja de geschiedenis, met talent verhaald, kan de aandacht dermate boeien, dat men onwillekeurig die schuld en onschuld bloot leggende Voorzienigheid ook meent te vinden in verdichte gebeurtenissen.
Verdicht - dat zijn vele. Als verhalen zijn zij er tot op zekere hoogte niet minder om, waarover zoo aanstonds nader. Maar de verdichting kan ook hare bepaalde bedoelingen gehad hebben. De prospectus dezer uitgave noemt ook de verhalen van Van Heusden. Deze zijn echter niet geschreven ten einde aan het publiek eene boeiende lectuur in handen te geven, maar ten einde op de strafwetten zelve opmerkzaam te maken; nu eens welke groote gevolgen kunnen voortvloeien uit een schijnbaar nietig verzuim in den vorm eener acte; dan weder hoe door kleine bij-omstandigheden de zuivere toepassing eener op haar-zelve onberispelijke wetsbepaling tot eene in het oog van onkundigen hemeltergende onrechtvaardigheid zinken kan; elders, hoe de rechter den eenen verschoont, den anderen zwaar straft, hij nagenoeg hetzelfde misdrijft, terwijl hij toch in beide gevallen rechtvaardig straft. Hier heeft Van Heusden, doorervaren criminalist als hij was, de gevallen zoo verdicht als tot zijn doel noodig was. De letterkundige smaak van het publiek bleef buiten zijne rekening, en vandaar dan ook dat slechts enkele zijner ‘Merkwaardige voorbeelden’ geschikt zijn voor eene verzameling als deze b.v. Jozef Salmon, De linnenwever, enz. Met name in de Lotgevallen van vader en zoon zijn slechts enkele episoden merkbaar; de meeste voorvallen zijn rechts-positiën van ‘casus dabiles’, voor de novelle min geschikt.
Over de letterkundige waarde, want met deze alleen hebben, wij hier te doen, en verhalen van van Loon en Vriesaard (beide zoo ik meen, pseudonymen, schoon ik ze bij Van Doorninck vruchteloos zocht) en anderen kan ik, als die weinig kennende, vooralsnog niet spreken en treed daarom tot het eerste deel, den bij-titel dragende:
Belangrijke tafereelen uit de geschiedenis der lijfstraffelijke rechtspleging. Negen verhalen door J.B. Christemeijer. Vijfde druk. Erste deel Afzonderlijke prijs f 2.25.
Voor ruim vijftig jaren trad een toen nog gansch onbekend

{==51==} {>>pagina-aanduiding<<}
auteur, J.B. Christemeijer, te voorschijn met eenen bundel Tafereclen uit de geschiedenis van het strafrecht. Dat boek vond een allergunstigst onthaal en eene ongewone toejuiching. Algemeen prees men de keuze der gevallen, het onderhoudende van den verhaaltrant, de treffende afwisseling van licht en schaduw, de verrassende ontknooping. Geen wonder dat niet alleen spoedig een herdruk noodig was, maar dat de schrijver zich ook van alle zijden aangemoedigd zag om het bij dien éénen bundel niet te laten blijven. Een tweede verscheen, voor 't minst even gretig gezocht, verkocht, verslonden. De inkleeding der meeste verhalen in dezen bundel was nog rijker, de voorstelling nog levendiger. De jonker van Roderijcke, De galerij der twintig schoonheden, De blaauwe ruiter, De vrijvrouw van Groedenroode - die ze niet gelezen had kon even weinig meêpraten als die nu onbekend zou zijn met het diakenhuismannetje Keesje of Klaasje Zevenster. Wel waren er rechtsgeleerden die aan Christemeijer te laste legden dat hij vreemdeling was in de rechtskundige behandeling van strafzaken; dat deerde echter het groote publiek niet, bij 't welk de auteur in hooge achting was gerezen, ook om den ernstig-gods-dienstigen toon, dien hij waar 't pas gaf op treffende wijze wist aan te slaan.
De auteur zelf was de eerste om dien loftoon te temperen. Zoo aanschouwelijk, zoo wegslepend had hij verhaald, dat de meesten alles voor zuivere waarheid hadden ontvangen. Mij heugt nog hoe de nieuwsgierigheid uit voorletters en combinatiën tot de geheele waarheid poogde te komen, en zich gelukkig achtte bij 't meenen den draad te hebben gevonden. De auteur zelf kwam die illusie storen. Hij verklaarde de inkleeding ten koste der waarheid te hebben overdreven en beloofde beterschap: als hij weder eens iets gaf, zou hij zich bij de waarheid houden, te dichter naarmate hij meer betuigde te gevoelen dat hij zich vergrepen had aan de heiligheid der geschiedenis. Dit gevoelen rustte bij Christemeijer op eenen onwrikbaren eerbied voor de waarheid; het had bij hem zijnen grond in de zedelijke overtuiging dat liegen zonde is, en zonde dus iets als gebeurd te verhalen hetgeen men verzonnen heeft. En of nu dat verzinnen alleen betrekking had tot de inkleeding of tot hetgeen hij doorgaans het fonds van het verhaal noemde - om 't even. Menigmalen traden wij in vrienschappelijk gesprek in het strijdperk over dit onderwerp, nadat ik te Utrecht eene aangename kennis met

{==52==} {>>pagina-aanduiding<<}
hem had aangeknoopt. Hij was op dit punt onverbiddelijk. Zelfs de toen zoo hooggevierde Walter Scott vond geen genade in zijn oogen - hij bezondigde zich aan de geschiedenis door de waarheid op te sieren met de beelden zijner fantasie. En de romanschrijver mocht wel verdichten, mits hij uitdrukkelijk aan zijne lezers verklaarde: ik heb dit verhaal uit mijn duim gezogen. ‘Maar dan de geschiedenis, b.v. van eenen moord en de ontdekking van den moordenaar, gebruiken als raamwerk ten einde er een onderhoudend, zedelijk nuttig tafereel op uit te spannen?’ Ongeoorloofd, tenzij telkens gezegd worde: dàt is waar, dàt verdicht. De goede Christemeijer was daarvan onmogelijk af te brengen, en schoon men niet kon nalaten hulde te doen aan de beminnelijkheid eener gestrenge waarheidsliefde, was gemakkelijk op de vingers na te tellen dat de onderhoudende verhaler in den nauwgezetten waarheidsman moest ondergaan.
Dat gebeurde ook. Wel zocht hij de gebeurtenissen waarvan hij het verhaal aan het publiek bleef schenken, bij voorkeur op het veld der jaarboeken van het strafrecht, maar wat er meêslepends en spannends in bleef, lag in de feiten zelve, niet in het onderhoudende der voorstelling op zich-zelv'. Slechts waar de feiten er aanleiding toe geven is de Christemeijer der latere verhalen de Christemeijer der eerste, b.v. in zijn Scheur in het regenkleed. Overigens rekte hij het wat al te korte der feiten wel eens door matte uitweidingen, liefst van mensch- en zedekundige strekking, van welke het goede en behartigingwaardige niet zelden gevaar liep te worden voorbijgegaan wegens den samenhang waarin het voorkwam. Hetgeen hij in zijnen ouderdom schreef is meestendeels het kouten des ouderdoms, waarnaar men dan vooral gaarne luistert, wanneer hij, een echte Amsterdammer, zijne lezers in de hoofdstad verplaatst en bepaald Amsterdamsche bijzonderheden ophaalt, b.v. de aanhef van het verhaal: De herberg aan den overtoom. In het voor mij liggend boekdeel wijs ik op het allerlevendigst geschilderde begin van De landschapschilder, en betreur dat men den schilderachtigen aanhef van De galerij heeft achtergehouden.
Ook in het luimige slaagde Christemeijer niet ongelukkig. In zijn Neef van Curaçao zijn vele plaatsen die de lever doen schudden en ook daar is men te Amsterdam en ziet den waren Amsterdammer, ook den Amsterdamschen jood, zich als voor de

{==53==} {>>pagina-aanduiding<<}
oogen geschilderd. Daartoe behooren ook Lodewijk Knop en meer andere verhalen, minder bekend dan de strafverhalen, die hem eenen naam als schrijver deden verwerven en behouden. Denkelijk zou het zich wel beloonen indien de heer Sijthoff de eerste deelen zijner Tooneelen ook nog als eene nieuwe uitgaaf der schriften van Christemeijer (na oordeelkundige keuze) in het licht zond. Dit tijdschrift zou er dan nog bijdragen toe kunnen leveren, die ik zeker weet dat van zijne hand zijn. Ik heb er wel eens aan gedacht zoodanig eene her-uitgave te bezorgen, waarbij ik dan zeker iets zou schrijven ter nagedachtenis van eenen man, wien ik hoogachtte en liefhad van wege zijne oprechtheid, trouwhartigheid, nederigheid, godsdienstigheid en vriendhoudendheid. Zijn overlijden werd ter nauwernood opgemerkt; trouwens, geene onzer letterkundige maatschappijen had hem, zoover ik weet, onder hare leden opgenomen.
Ten slotte zij nog gezegd dat de titels geen van beide juist zijn. Christemeijer zelf onderscheidde zijne ‘tafereelen uit de geschiedenis der lijfstraffelijke rechtspleging’ van die ‘uit de geschiedenis der geheime misdaden’. De galerij, De landschapschilder, De stem van den godsdienst, en De vrijvrouw van Groedenrode loopen dan ook geheel buiten het strafrecht om.
Sythoffs pers waarborgt eene keurig nette uitvoering.

H. Jan. 1873.
V.O.
De ijzeren graaf. Geschiedkundige roman uit den laatsten tijd. Naar het Hoogduitsch van George F. Born. II Deelen. Kampen, K. van Hulst. 1872. In groot 8vo. 761 bl. Prijs f 6.40.
‘De ijzeren graaf’ is Bismarck. Zoo iemand mogt betwijfelen of iemand als de Pruisische premier, nog in leven, nog niet eens aan de geschiedenis toebehoorende, nu reeds een persoon is wien de ‘geschiedkundige roman’ zich mag toeëigenen om hem ten tooneele te voeren, - dan zij geantwoord dat Bismarck in het allerminst niet in dit verhaal optreedt. Hij vervult daar noch de titel- noch eene ondergeschikte rol. En toch draagt de roman zijnen naam. Ik zal het u zeggen. Wanneer men eenige hoofdstukken van de vrij ingewikkelde, maar daardoor de aandacht van den romanlezer spannende geschiedenis heeft gelezen,

{==54==} {>>pagina-aanduiding<<}
wordt met een nieuw hoofdstuk de draad dier geschiedenis ineens afgebroken door een doodeenvoudig verhaal van Bismarcks persoonlijke lotgevallen en diplomatische loopbaan, niet ineens, maar bij stukjes en brokjes, in hoofdstukken tusschen die van den roman hier en daar ingeschoven. Men zal denken: Bismarck zal toch wel eenmaal in deze geschiedenis worden betrokken - in geenen deele! Het eenige punt van aanraking bestaat daarin, dat in den Sleeswijk-Holsteinschen oorlog, gelijk mede in den Fransch-Duitschen, een officier dient, die tot de medespelers in het drama van dezen roman behoort. De ‘ijzeren graaf’ zelf heeft met de personen en voorvallen, met knoop en ontknooping het geringste niet uitstaande, zoodat de gissing niet gewaagd is, dat die naam op den titel en dat tusschenvoegen van horsd'oeuvre-hoofdstukken hem betreffende niets is dan een eenvoudig lokaas, voorgehouden aan koopers en lezers.
Nog eene andere episode loopt door het verhaal heen, ook al zonder het in wezenlijkheid aan te raken: de figuur van de zangeres Jane Barding met hare hartstochtelijke, hopelooze liefde jegens den grooten staatsman, van welke deze geheel onbewust is. Ofschoon die beide personen nu juist geen eigenlijken roman vormen, zou men eenigzins kunnen zeggen, dat hetgeen hen betreft en hetgeen met de overige optredenden voorvalt, twee door elkander gevlochten verhalen zijn, die elk op zich zelv' staan en slechts in hetzelfde tweetal boekdeelen, elk in zijne eigene hoofdstukken, worden voorgedragen.
Van de zijde der epische kunst - zoo men deze uitdrukking hier mag bezigen - is dit eene wezenlijke en wel eene zeer groote feil; doch zij neemt niet weg, dat de roman zich aangenaam laat lezen. Wie Rosa, de beminnelijke hoofdpersone is. en dat zij ten slotte wel terecht zal komen, bevroedt de afgerichte romanlezer ook daar waar men haar reddeloos verloren zal achten. Den ellendeling Reupert, op wien, nevens op Rosa, de meeste voorvallen uitloopen, gunt men nauwlijks een zoo zacht lot als qua spion doodgeschoten te worden. En als men den majoor von Rüdiger met zijn lieve nicht getrouwd ziet, zou men geneigd worden den kritischen bril af te zetten en het den schrijver te vergeven dat hij in zijn verhaal den beroemden staatsman sleept, letterlijk sleept.
Wat mij, gelijk in zoo vele romans, zoo ook in dezen mishaagt is het wijzen op het liefderijke Godsbestuur in de leiding van

{==55==} {>>pagina-aanduiding<<}
gebeurtenissen, die men verzonnen heeft zooals men ze verkoos te hebben. Want al mag men het aannemen waar de auteur schrijft dat zijn verhaal goeddeels op waarheid gegrond is, dan zal dit toch wel niet gelden van samenhang en ontknooping. En 't schijne ietwat ouderwetsch, - ik neem de vrijheid het wijzen op het Godsbestuur in zulke verdichte verhalen een onvoegzaam profaneeren te noemen.
Vertaling en uitvoering - zeer middelmatig, zoo niet minder dan dit. Hoe weinig de vertaler den stijl in zijne magt heeft mogen de volgende volzinnen bewijzen. ‘Gustaaf Rubin smachtte nog altijd in de gevangenis, waarin hij ten gevolge van verdenking die op hem rustte, dat hij den rentenier Martens zou vermoord hebben, geworpen was.’ (I. 180.) - ‘Op eene dergelijke wijze behandelde hij ook, om maar dadelijk te toonen, dat hij niet van plan was de minste onoplettendheid vis à vis zijn persoon te dulden, en dat hij er de man voor was dergelijke handelwijze met gelijken munt te betalen, den president van den Bondsdag.’ (I. 276). - ‘Paarden, die men uit de stallen voerde, om ze waarschijnlijk voor een rijtuig te spannen’ (I. 296). - ‘De nacht, die voor hen die geene rust kunnen vinden, zoo verschrikkelijk lang en onaangenaam is; de duistere, de verschrikkelijk stille nacht, die de vrees vermeerdert en vreeselijke beelden voor de verbeelding van dengene die hem wakend moet doorbrengen, doet verschijnen’ (II. 7; de foeileelijke volzin loopt in 't geheel niet af en maakt toch alleen eene alinea uit). - ‘Nu kwam hij zeer gemakkelijk ook in het bezit van den tweeden sleutel, dien hij voor geen geld ter wereld in handen van den vreemdeling, dien hij gaarne in zijne macht wenschte te houden, wilde laten’ (II. 62).
Niet veel beter is het met de taal. ‘Toen de gaskroonen ontstoken en de koffie gepresenteerd werd’ (I. 124); ‘eenen sleutel zachtjes en voorzichtig in ontvangst nemen’ (II. 61; lees: zich onbemerkt en behendig van eenen sleutel meester maken); ‘ofschoon ik de bedoeling die gij met haar hebt nog niet geheel deelen kan’ (II. 150; dat wil zeggen: òf, met die bedoeling niet instemmen; òf, die bedoeling niet begrijpen - maar in beide gevallen deugt het niet); ‘de smeet, die zij tegen den grond gehad had, kon de ergste gevolgen hebben’ (II. 159: er wordt hier van eenen hevigen val gesproken). Het spraakgebruik onderscheidt wapens (schilden) van wapenen (tot aanval en ver-
{==56==} {>>pagina-aanduiding<<}
dediging); de laatste heeten hier bij herhaling wapens. ‘Zich verlaten’ komt dikwijls voor in den zin van talmen zoodat men te laat komt. ‘De meisjes werden bang in hun kamertje’ (I. 112); ‘zangeressen met hunne harpen’ (I. 133); ‘den in haar wintergewaad gedoschten Thiergarten’ (I. 211) enz. enz. ‘Den’ vr. of 1e naamv. zal ik maar niet aanteekenen; ‘te gemoed’ gaan staat I. 336; ‘het gewondde hoofd,’ en ‘de verwachtte geneesheer,’ beide II. 167. Voorts wordt I. 134 gesproken van ‘hoog’ uitgesneden japonnen, waar zeker ‘lage’ bedoeld zijn. Dat de eenige zoon van den prins van Pruissen met Victoria, koningin van Engeland, zou gehuwd zijn, is eene belachelijke feil, die aan corrector of vertaler of schrijver te wijten is.
Papier en druk, innaaien en omslag - 't kon en moest beter zijn.
In weerwil van deze aanmerkingen geloof ik dat deze roman zijnen weg in leesgezelschappen en leesbibliotheken wel vinden zal. ‘Maar waartoe dan die aanmerkingen gemaakt?’ Eenvoudig ten einde aan vertalers en uitgevers eene behoorlijke zorgvuldigheid aan te bevelen. Uit het Hoogduitsch vertalen schijnt gemakkelijk: eene menigte woorden wijzen zich van zelv'; maar behalve dat juist dit allicht misleidt - ‘leef wel!’ vindt men hier meermalen, ‘de zieke scheen wat aan te beteren’ II. 105 - heeft onze taal eenen geheel anderen periodenbouw dan het Hoogduitsch. Om goed uit die taal over te zetten dient men den Nederlandschen stijl beter in zijne magt te hebben dan blijkbaar bij den ongenoemden vertaler van den ‘ijzeren graaf’ het geval is.

Haarlem, Dec. 1872.
v.O.
Geschiedenis van het Consulaat en het Keizerrijk, door A. Thiers. - Uit het Fransch vertaald. - Te Schiedam, bij H.A.M. Roelants, 1872. - Afl. 1-V, 160 bladz.

Nederland tijdens den volksopstand tegen Spanje, 1564-1581, naar de oorspronkelijke bescheiden, door Joh. van Vloten. - Eerste deel, 1564-1573. - Te Schiedam, bij H.A.M. Roelants, 1872.
Twee werken, die reeds vroeger, schoon in eenigzins anderen vorm, onder de oogen van het publiek kwamen, en nu dit met elkander gemeen hebben, dat beiden, in hetzelfde jaar en bij dezelfde firma, op nieuw zijn verschenen. Dit heeft ons, wat het

{==57==} {>>pagina-aanduiding<<}
eerste betreft, eenigzins verwonderd. Niet dat wij het regt van den uitgever zouden wenschen te beperken of te verkorten. In geenen deele! Zelfs de scherpe roede, waarmede eenmaal de Braga schrijvers en beoordeelaars gelijkelijk tuchtigde, liet het ongemoeid. Nu echter de uitgever zelf in zijn prospectus zegt, dat men het werk van Thiers, vrij algemeen voor het beste houdt over de geschiedenis van de eerste jaren dezer eeuw; nu hij dit aanprijst, als met kalmte, bezadigdheid en voor een Franschman met veel onpartijdigheid geschreven; nu zullen wij, die er anders over denken, ons de bescheiden vraag wel mogen veroorloven: wat kan, juist dezer dagen, tot deze nieuwe uitgave hebben bewogen? Wij zeggen nieuwe, omdat er, zoo wij ons niet bedriegen, eene vertaling van 1846 bestaat. Misschien heeft de eereplaats, welke de schrijver thans bekleedt, er wel aanleiding toe gegeven. Maar dan moeten wij uitdrukkelijk herinneren, gelijk ook de uitgever in zijn prospectus doet, dat men hier van Thiers te lezen krijgt, wat hij in 1845 e.v. schreef.
Tijdens de Julij-revolutie van 1830 op den voorgrond geraakt, was Thiers, aanvankelijk zeer vrijzinnig, later meer behoudend, als schrijver en redenaar, voor de elkander opvolgende gouvernementen een magtige steun of een heftig bestrijder. Hij werd van 1830 tot 1840, bij herhaling, doch telkens voor korten tijd, door Lodewijk Philips op den ministeriëelen zetel geplaatst. Reeds toen streelde hij den volksgeest met allerlei zinspelingen op de groote omwenteling en hetgeen zich daaruit had ontwikkeld. Nadat hij voor goed als minister was afgetreden, en voor eene nieuwe revolutie den burgertroon van Lodewijk Philips omverwierp, verscheen in 1845 het eerste deel zijner geschiedenis van het Consulaat en het Keizerrijk. Hierin schilderde hij, met een onmiskenbaar talent, de groote daden van den eersten Napoleon. Zoodoende versterkte hij zijne landgenooten niet weinig in hun onleschbaren dorst naar krijgsroem, en baande hij tevens, zeer tegen de bedoeling, eenigermate den weg voor den naamgenoot des eersten keizers. Dit maakte hem bedachtzamer. Hij drukte zich wat minder sterk uit, en trachtte veeleer door woord en geschrift den storm te bezweren, dien hij zelf had opgeroepen.
Volgens de meening van Thiers, op vele plaatsen in de voor ons liggende afleveringen van het Consulaat en het Keizerrijk zoo duidelijk uitgesproken, was Napoleon Bonaparte, zoo al niet de eenige bron van 's lands heil, dan toch het middelpunt,

{==58==} {>>pagina-aanduiding<<}
waarom alles zich bewoog, waarvan alle glans uitstraalde; de man, door Gods voorzienigheid beschikt, tot redding en grootmaking van het eenige Frankrijk. (p. 15, 42) Hij was een held, die met ‘zijne roemrijke handen’ kluisters verbrak, (p. 14) aan wiens ‘roemrijke handen’ (p. 28) later de schepter ontviel. Alle plannen, alle oogmerken van den eersten consul worden van de lichtzijde beschouwd, en beschreven in een stijl, wel berekend om het ligt ontvlambare gemoed der Franschen te ontvonken. Verrukt over de menigte generaals, in het luisterrijke tijdperk van den grooten Corsikaan, roept de schrijver (p. 94) uit: ‘Tijd van verbazingwekkende nagedachtenis, die ons eenig vertrouwen op ons zelven behoort in te boezemen, en die aan Europa moet doen zien, dat al onze roem van die eeuw niet verschuldigd is aan een enkelen man; dat die roem geenszins het voortbrengsel is van het zoo zeldzame toeval, dat geniën teelt, zoo als Hannibal, Cesar of Napoleon.’ Maar dit alles klinkt, in verband met hetgeen op bladz. 6 is gezegd over de zedelijke en stoffelijke uitputting eener natie, die haar grondgebied lijdelijk moet zien overweldigen, na de gebeurtenissen der laatste jaren, slechts als bittere ironie. Beter past de verzuchting, op p. 119 geslaakt, na de vermelding der tijdige komst van Desaix, op het slagveld bij Marengo: ‘Had de eerste consul, die thans zoo meesterlijk door zijn generaals werd bijgestaan, vijftien jaren later op het slagveld van Waterloo een Desaix gevonden, hij zou het rijk, en Frankrijk zijn overheerschende stelling onder de mogendheden van Europa hebben behouden!’ - Wat heeft echter die overheerschende stelling, door wapengeluk verkregen, te beteekenen, in vergelijking met de zedelijke en stoffelijke welvaart van duizenden landgenooten en vreemdelingen, wier lot telkens op het oorlogsveld werd beslist? Bedenkingen van dezen aard komen slechts zelden bij den schrijver op.
Zijn gansche werk is bovendien meer het vertoog van een begaafd redenaar, dan het gewrocht van een kalm geschiedschrijver. Met ijver verdedigt hij p. 41 de centralisatie, door Napoleon ingevoerd, en weerlegt hij p. 122 wat diens glorie, als krijgsman, zou kunnen verduisteren. Tot welk eene schromelijke partijdigheid de eenzijdige beschouwing der gebeurtenissen leidt, blijkt o.a. uit de oordeelvellingen op p. 141 en 144. Een voorstel door een lid van het Britsche parlement gedaan, om het Fransche leger in Egypte, in het belang der menschheid, te verdel-
{==59==} {>>pagina-aanduiding<<}
gen, wordt als barbaarsch gebrandmerkt. Drie bladzijden verder zegt Thiers echter met blijkbaar welbehagen: ‘Maar om een gewichtiger resultaat te krijgen, dan eenige duizenden dooden of gekwetsten, die op het slagveld lagen, moest men de Turken najagen, hen in de woestijn drijven en hen daar laten omkomen door den honger, den dorst en het zwaard der Arabieren.’ Dit was natuurlijk niet barbaarsch, omdat het slechts Turken gold, wier dapperheid de schrijver voor fanatisme houdt, even als hij de handelingen der Engelschen telkens met de liefelijke namen van snoodheden en laagheden bestempelt. Hierdoor maakt hij niet alleen zijne onpartijdigheid, maar ook zijne waarheidsliefde verdacht. Even geestig, als scherp, heeft men zijn werk dan ook wel geprezen, als ‘een fraaijen roman.’
Na ons oordeel over het oorspronkelijke in vlugtige trekken gestaafd te hebben, zullen wij over de vertaling een en ander in het midden brengen. Deze is over het algemeen vrij goed, en wordt zelfs, naar het ons voorkomt, gaandeweg beter. La France fatiguée hadden wij p. 2 liever door het ‘afgetobde’ dan door het ‘afgezwoegde’ Frankrijk vertaald gezien. Minder juist achten wij p. 3 ‘waren zoovele beweeggronden’ voor tels étaient les motifs; p. 6 ‘Men was tot die crisis van het kwaad gekomen’ voor à cet excès du mal; p. 8 ‘de leden der beide raden’ voor des membres des deux conseils, omdat het eene zending betrof, die slechts aan sommigen uit hun midden werd opgedragen. Op dezelfde bladzijde, leest men van eene gebeurtenis, die met vreugde werd ‘ontvangen’ i.p.v. ‘begroet,’ en van eene ‘ongunstige (?) tegenkanting’ voor quelque fâcheuse démonstration. Vervolgens p. 11 ‘hetgeen in deze oogenblikken eene wezenlijk reddende (?) uitkomst was,’ voor ressource qui, dans le moment, venait très à propos; p. 12 ‘waarde hebben’ voor valoir, terwiji van plannen en een gouvernement ‘vertrouwen inboezemen,’ beter ware geweest. Toegevende dat het laatste niet bijster erg is, kunnen wij ons echter niet vereenigen met uitdrukkingen, als p. 15 ‘had de gemoederen aanmerkelijk gewijzigd’ voor avait modifié les idées; p. 17 ‘de grieven van den veldheer gelenigd’ voor calmé la douleur, en p. 23, waar gesproken wordt van eene vergadering ‘blootgesteld’ in slaap te vallen. Waarom niet het gebruikelijke ‘gevaar liep’? Tot de voorbeelden van te
letterlijke vertaling behooren voorts p. 25 ‘een kinderachtig en kwaaddenkend vermoeden’ voor conjecture mes-quine et malveillante,

{==60==} {>>pagina-aanduiding<<}
en p. 31 ‘loopende uitdrukking’ voor expression courante. Alleen die regels, welke bij de lezing der vertaling onze aandacht trokken, zijn echter door ons met den Franschen tekst vergeleken, zoodat wij, door het aanstippen der genoemde onjuistheden, niet voor de juistheid van het overige wenschen in te staan.
Hoe ligt een vertaler, zonder nog bepaald eene fout te begaan, de oorspronkelijke bedoeling van een schrijver niet duidelijk kan teruggeven, is te zien op bladz. 127. Hier leest men toch, dat vele hooge staatsligchamen hunne opwachting bij den eersten consul maakten, na diens aankomst te Parijs in Julij 1800, en zoodoende, ‘het eerste voorbeeld gaven van die gelukwenschingen, wier vervelend schouwspel men later zoo menigwerf onder de verschillende regeeringsvormen heeft zien vernieuwen.’ Maar dit is oppervlakkig niet te rijmen, met het volgende: ‘dat zij hem aanspraken, gelijk zulk vroeger geschiedde, gelijk men later tot de koningen sprak.’ Onwillekeurig vraagt de lezer, hoe kan men iemand voor het eerst complimenteren en hem dan aanspreken, gelijk zulks vroeger ‘geschiedde’. Het laatste woord is echter binnen geslopen, waar de Fransche tekst eenvoudig geeft: ‘ils lui parlaient, comme on parlait jadis, conme on a parlé depuis aux rois, d.i. gelijk men vroeger en later tot koningen sprak. Zonder twijfel wordt dan alleen de vorm, de inkleeding bedoeld. Even vreemd klinkt het, als men op bladz. 151 van de vestiging der Franschen in Egypte leest: ‘alleen het bepaald welslagen’ kon de schitterende poging in eene grootsche en hechte onderneming herscheppen. Doch van welke poging kan men dit verwachten, indien zij niet ‘bepaald welslaagt?’ Zoo legt men den schrijver eene dwaasheid in den mond. Er staat succès ‘définitif,’ d.i. gelijk wij dit vaak uitdrukken, ‘een definitief welslagen’, een afloop, die na vele afwisselende kansen ten laatste een beslissend voordeel, en dus eenige zekerheid voor de toekomst geeft.
Bij een werk, hetwelk o.i. meer letterkundige dan historische waarde bezit, mogen wij op taal en correctie wat naauw toezien. Deze geven slechts weinig stof tot gegronde aanmerkingen, zonder daarom nog onberispelijk te zijn. Behalve hetgeen dienaangaande reeds bij het bespreken der vertaling is gezegd, hadden wij liever gevonden: p. 22, 1e kol. reg. 12 ‘daarover stemmen’ i.p.v. ‘ze stemmen’; p. 48, 2e kol. reg. 34 een besluit ‘genomen’ i.p.v. ‘gekozen’; p. 62, 147 en 153 ‘halsstarrig’ i.

{==61==} {>>pagina-aanduiding<<}
p.v. ‘halstarrig,’ te meer dewijl het verkeerde, reeds op de eerst aangeduide plaats, bij het afbreken had moeten blijken; p. 76, 2e kol. reg. 41 ‘omtrek’ i.p.v. ‘omvang’. Ook vindt men enkele voorbeelden eener wanluidende allitteratie, waarop in onze taal, helaas, te weinig gelet wordt. Zoo p. 4: ‘Het was beter, het in het geheel’, enz; p. 47: ‘een oprecht man, maar meer geestig dan’, enz.; p. 73: ‘want hun vuur plofte in dichte, diepe, drommen neder’. Onder de niet talrijke en bovendien niet zinstorende drukfouten, maakt alleen ‘Zweden’ i.p.v. ‘Zwaben’, op bladz. 62, eene uitzondering. Eene meer gelijkmatige correctie ware verkieslijk geweest. Van p. 140 tot 146, zijn toch alle bijwoordelijke uitdrukkingen, die er maar eenigzins vatbaar voor waren, aaneen gedrukt, hetgeen vroeger en later niet is gedaan. Voor den lezer is dit nogtans minder hinderlijk en onaangenaam, dan het menigvuldig gebruik van een cijfer i.p.v. een rangschikkend telwoord. Zonder veel ruimte op te offeren, had men dit bezwaar door bijvoeging eener kleine e kunnen opheffen. Men had dan p. 116 niet gelezen van eene divisie, slechts bestaande ‘uit de 101 en 44 halve brigades’.
Alles te zamen genomen, hebben wij minder tegen de vertaling, dan tegen den inhoud van het werk zelf. Of Thiers zijne landgenooten heeft gebaat, door zich met hen te vermeijen in de eenzijdige voorstelling van een roemrijk verleden, is te betwijfelen. Zeker een verkwikkelijk tafereel, als de lezer hier ziet, hoe Frankrijks dappere soldaten, tot loon hunner krijgsbedrijven, zich in de welige vlakten van Italië en Duitschland, van hunne ontbering en inspanning konden herstellen. - Het is om te watertanden! - En Frankrijk heeft, tot zijn ongeluk niet dan al te zeer gewatertand; doch slechts om ten slotte de ervaring op te doen, wat het voor eene bevolking zegt, wanneer vijandelijke troepen, zich in hare welige vlakten van de geleden ongemakken komen herstellen. Niemand zal dit regtstreeks aan Thiers wijten. Maar deze heeft door woord en geschrift, ook door zijne geschiedenis van het Consulaat en het Keizerrijk, de nationale ijdelheid gestreeld, het streven naar krijgsroem aangewakkerd en veler gezond verstand beneveld. Hierom vreezen wij, dat de regtbank der nakomelingschap hem niet ten volle onschuldig zal oordeelen aan de rampen, die Frankrijk hebben getroffen.
Nederland loopt hier minder gevaar. Het lezen der werken van Thiers zal slechts voor hem, die elders geen tegenwigt vindt,

{==62==} {>>pagina-aanduiding<<}
de historische waarheid van het verledene eenigermate kunnen verdonkeren. En hiertoe bestaat trouwens geringe kans, omdat juist de persoon, door Thiers verheerlijkt, als een werktuig in de hand der voorzienigheid, voor een geslacht, dat nog niet geheel is uitgestorven, een schrikbeeld was, de man des gewelds, die Nederland's eenmaal zoo duur gekochte onafhankelijkheid eenvoudig bij decreet vernietigde. Daarom meenen wij de vertaling veilig te kunnen aanbevelen, als eene aangename lectuur, die nogtans op historisch gebied niet onvoorwaardelijk te vertrouwen is. Den uitgever, die reeds zoo menig belangrijk geschrift voor weinig geld onder het bereik van het groote publiek heeft gebragt, komt voorzeker de eer toe, dat hij den prijs dezer nette uitgaaf al zeldzaam laag heeft gesteld.
Met geheel andere gewaarwordingen sloegen wij het tweede werk op, omstreeks denzelfden tijd bij hem van de pers gekomen. Een boek over Nederland, tijdens den volksopstand tegen Spanje, door eene bevoegde hand geschreven, komt nooit te onpas, en minder dan ooit, in de gedenkwaardige jaren, die wij thans beleven. Hoe vele dagen, rijk aan herinneringen, zijn voor ons aangebroken, of staan ons te wachten, nu ten vorigen jare de verrassing van den Briel in 1572, als aanvangspunt der nationale vrijheid, zoo luisterrijk is herdacht! Alkmaar, Leiden e.a. zullen beurtelings de aandacht trekken. Dus een zeer geschikt oogenblik voor de uitgave eener schets, die luidens het voorberigt is opgesteld, met gebruikmaking van vele eerst later ontsloten bronnen. Terstond wordt de verwachting gespannen door de belofte van den schrijver, dat hij, naar een schat van uitgegeven en onuitgegeven papieren, den lezer een levendig en sprekend beeld zal leveren; een onopgesmukt verhaal, zooals het van Nederlandsche lippen vloeijen, in Nederlandsche ooren dringen, in Nederlandsche gemoederen weerklinken moet, zal de weldadige herdenking op geen ijdeltuitig feestgejoel neerkomen.
Het lezen der eerste bladzijden scheen te voorspellen, dat het ‘suaviter in modo’ niet overal zou worden in acht genomen. Wij kunnen toch, en vermoedelijk velen met ons, niet toestemmen, dat het zonderling en kleingeestig is, als iemand de aanleidende oorzaak tot de naauwe vereeniging met Spanje, welker verbreking later zooveel bloed en tranen kostte, eene rampzalige gebeurtenis noemt. Hierbij is niet de quaestie, of 's land heil te duur betaald is, maar of men dit, zonder die aanleidende

{==63==} {>>pagina-aanduiding<<}
oorzaak, niet waarschijnlijk met geringer opoffering had kunnen bewerken. Het beredeneren van hetgeen had kunnen gebeuren, indien dit of dat anders ware uitgeloopen, behoort evenwel tot het gebied der bespiegelingen. Wij zouden aan dien kleinen uitval ook minder gehecht hebben, indien de schrijver p. 12 niet had aangekondigd, dat het geenszins zijn voornemen was ‘den Nederlandschen lezers eenige zoete plichtplegingen te maken, hun eene vleyende hulde te brengen over de deugden van hun voorgeslacht of hen uit te noodigen, een genoegelijke rust te nemen op de lauweren, door hunne vaderen geplukt.’ Dit scheen, vooral in verband met de schampere opmerkingen over de gestrenge Calvinisten onzer dagen, over de hoogverlichte godgeleerden der Groninger of Leidsche scholen, p. 15 e.v. op geen kalm en bezadigd verhaal van gebeurde zaken voor te bereiden. Toch bleek dit spoedig een vooroordeel te zijn, daar ten minste dit eerste deel geene uitweidingen van dien aard meer bevat.
Maar de waarheid zelve klinkt vaak hard en onaangenaam. En waarheid bovenal! Het is zelfs een voorregt onzer dagen, dat wij haar onbewimpeld mogen uitspreken; dat wij ‘un chat un chat’, of om met Bilderdijk Hollandsch te spreken ‘een boef een boef’ mogen noemen. Zal echter de waarheid, gelijk de geschiedenis haar predikt, doel treffen, d.i. verbeteren, zonder te verbitteren, dan moet de voorstelling zoo objectief mogelijk wezen, zoodat lezers of hoorders zelven terstond de moraal trekken, en als de grijsaard in den hem voorgehouden spiegel ‘zichzelven herkennen’. Waar schrijver of spreker meer doet, dan eenvoudig den spiegel voorhouden, krijgt het beeld ligt eene eigenaardige tint, naar gelang hunner subjectieve denkwijze. Geven zij zich bovendien de moeite, om er op te wijzen, hoe onbehagelijk menig beeld er uit ziet, door namelijk de waarheden der historie regtstreeks op andere personen en andere tijden toe te passen, dan zullen velen den blik afwenden en anderen terstond gereed zijn, hun buurman te herkennen. Zoo wordt het doel gemist. Leeringen wekken, voorbeelden trekken. En onze geschiedenis is gelukkig rijk genoeg aan edele en voortreffelijke karakters, aan sprekende voorbeelden van allerlei aard, om voor den nazaat, ook zonder nadere toelichting, in de volle beteekenis der uitdrukking te zijn: la morale en action.
Behoudens de gemelde afwijkingen op de eerste bladzijden, heeft de heer van Vloten, in het voor ons liggende deel, het-
{==64==} {>>pagina-aanduiding<<}
welk met Alkmaar's ontzet eindigt, zich geheel in bovenstaanden geest van zijne taak gekweten. Hij geeft een duidelijk en boeijend tafereel van den opstand en de woelige bedrijven der eerste jaren van den vrijheidskamp, hier in losse trekken, daar tot in bijzonderheden uitgewerkt, doch overal zoo, dat het de meesterhand verraadt. Personen van beide partijen worden, met hunne deugden en gebreken, geteekend. Noch op de eersten, noch op de laatsten, valt een te eenzijdig licht. Hoe waardig en natuurlijk is de voorstelling van den prins van Oranje, die zich, als stadhouder des konings en als mensch, ongetwijfeld in eene hoogst moeijelijke stelling geplaatst zag! Waarom echter, op bladz. 12, de woorden ‘van duitschen bloed’ tusschen ‘’ gedrukt staan, begrijpen wij niet regt. Om 's prinsen vreemde afkomst te herinneren? Dit zal de dichter van het ‘Wilhelmus’, waaraan zij ontleend zijn, wel allerminst hebben bedoeld; want hij laat er onmiddellijk op volgen: ‘het vaderland getrouwe’. En de prins beschouwde Nederland als zoodanig, op grond van een langdurig verblijf en de vele goederen, die hij er bezat. Gaarne hadden wij hierblj gevonden, dat het te dien tijde eene aanbeveling was ‘van Duitsch bloed’ te zijn, in het land, waar men de Duitsche of Dietsche taal sprak, waar men, nog eene halve eeuw later, een Hollandschen schouwburg te Amsterdam met den naam van ‘Duitsche academie’ bestempelde.
Den Kardinaal, Margaretha, Alva e.a. wedervaart hetzelfde regt, als den prins van Oranje. Uitvoerig spreekt de schrijver over hen, die het Spaansche bloedbewind waren ontvlugt. Hij verplaatst den lezer als ware het te midden der ballingen, die zich in groot aantal te Emden ophielden. Met levendige kleuren maalt hij de onstuimige tooneelen en de buitensporigheden, uit de ruwheid der tijden en de verbittering der partijen voortgesproten. Daarentegen wijst hij, met blijkbare ingenomenheid, ook op het kinderlijk geloof en den gemoedelijken ernst veler kloeke burgers, wier godsdienstige overtuiging hij, volgens de woorden op bladz. 15, niet deelt. Spanjaarden en spaanschgezinden worden met dezelfde billijkheid, ja met toegeeflijkheid beoordeeld. Om zich hiervan te overtuigen, leze men slechts wat p. 291 van Bossu en p. 322 van Romero's gedrag bij den moord te Naarden geboekt staat.
Voor wien is nu dit tafereel van den opstand bij uitnemendheid geschikt? Eigenlijk voor ieder, die in het onderwerp eenig belang

{==65==} {>>pagina-aanduiding<<}
stelt. Wie den loop der gebeurtenissen kent, zal de frischheid genieten, die hem uit deze bladen tegenwaait. Zij, die minder op de hoogte zijn, kunnen hier, niet slechts eene zeer aangename verpoozing, maar ook eene zeer vruchtbare lectuur vinden. Jongelieden, vooral aankomenden onderwijzers, zouden wij het ter lezing, ter beoefening aanbevelen, maar dan onder voorbehoud, dat zij enkele eigenaardigheden van taal en stijl niet tot voorbeeld nemen. Uithoofde van het gezag van den schrijver, ook op dit gebied, zullen wij een en ander in het midden brengen, dat ons bij de lezing onwillekeurig in het oog is gevallen. Dit zal ook plaats grijpen bij jongelieden, die ligt, op den naam des schrijvers afgaande, zouden navolgen, wat dezen misschien te haastig uit de pen gevloeid, of bij de correctie ontsnapt is. Men weet, hoe gemakkelijk juist het vreemde en ongewone zich in het geheugen prent. Ook in de republiek der letteren geldt daarom het ‘Noblesse oblige.’
Drukfouten laten wij onvermeld, ofschoon sommige eenigermate zinstorend zijn, b.v.p. 176 ‘Karelsden’ i.p.v. Karelsgulden, en p. 266 ‘de gevangen genomen werd Wet’ enz. i.p.v. de gevangen genomen Wet werd enz. Of wij nu hieronder ook moeten rangschikken ‘onthalst’ p. 217, en daarentegen ‘koersden’ p. 248, is onzeker. Het deelteeken op ‘bagazië’ p. 283 zal wel eene vergissing zijn, evenals p. 22, waar sprake is van kiemen, die wortel ‘had’ geschoten, i.p.v. hadden. Van ondergeschikt belang is p. 25 en 189 ‘generlei’ i.p.v. geenerlei; onsierlijk de schrijfwijze: ‘vijanden 's lands’ p. 61, ‘balling 's lands’ p. 197, ‘voorzitter en raden's hofs’ p. 212. Maar dit alles wettigt niet genoegzaam het bovengezegde, dat wij dus nader zullen staven.
1o. Hier en daar hindert eene dubbele ontkenning. Zoo leest men, p. 189 reg. 6 v.o.: ‘Het strengste verbod was gedaan, den prins noch zijne troepen van geen levensbehoeften te voorzien’; p. 203, reg. 5: ‘met het voornemen, ook later, zoo min als thans, zich tot die verwezenlijking niet te laten brengen’; p. 255, reg. 18: ‘Noch de brielsche burgers, noch hunne eigendommen hadden van de veroveraars geen last;’ p. 300, reg. 2: ‘In Kampen noch Zwol daarentegen lag geene bezetting;’ p. 347, reg. 15: ‘maar kon noch wilde haar niet weerstreven.’
2o. Niet aan te bevelen is de afwijking der natuurlijke woordvoeging achter en en maar. Voorbeelden hiervan zijn p. 63, reg.

{==66==} {>>pagina-aanduiding<<}
16: ‘en werd er nu, vier dagen later, besloten;’ p. 89, reg. 22: ‘maar kwam men toen nog tot geen andere bepaling;’ p. 189, regel 22: ‘en ontbrak het hem niet aan de noodige levensmiddelen;’ p. 239, ondersten regel: ‘en kon men ze op den dijk zien loopen;’ p. 300, reg. 5: ‘En scheen dat al spoedig het geval te zullen zijn;’ p. 334, reg. 2. v.o.: ‘maar hadden dezen - hun raad - zien te loor gaan.’
3o. Zonderling en duister achten wij enkele constructiën. Zoo leest men p. 10, reg. 7: ‘Egmont viel, bij dobbelkans, de eerste keus te beurt, en deze nu op kaproenen en zotskappen;’ p. 125, reg. 12 van Nederlanders, die gedoemd waren, ‘de straffe hunner euveldaden ten vorigen jare te ondergaan;’ p. 225, reg. 8: ‘Dolhain zeide zich krank te voelen, en zijn vlotelingen vaarwel;’ p. 299, reg. 12: ‘Pieter van Apeldoorn was - tot zijn moeders - geweken.’ Onbegrijpelijk is voor hem, die niet de toedragt der zaak kent, de volzin op bladz. 210, reg. 8: ‘Daaraan, gelijk wij hoorden, voldeed Filips vervolgens op zijn en Alva's aandrang, door zijn eigen schrijven en dat van Hopperus; maar hij zag toch tevens al de moeyelijkheid der zaak genoeg in, om er Alva in zijn brief aan genen, de dringende aanmaning bij te voegen: dat’ enz. - Niet minder onjuist is p. 281, reg. 21: ‘Zij was sedert met een paar vendels Walen, onder hopman Adriaan van Reynax, door Don Fadrique van Bergen o.Z. uit bezet, en hadden deze stad en eiland’ enz., welk deze niet op het onmiddellijk voorafgaande Bergen op Zoom, maar op het negen regels vroeger genoemde Zierikzee slaat. Ook hadden wij, p. 310 reg. 8, liever 's prinsen krijgsvolk’ i.p.v. ‘zijn krijgsvolk’, en omgekeerd p. 313, reg. 14, liever ‘zijn onderwinden’ i.p.v. ‘'s prinsen onderwinden’ gelezen.
Dergelijke onnaauwkeurigheden, oogenschijnlijk van weinig beteekenis, veroorzaken echter dit nadeel, dat zij niet alleen de zuiverheid onzer taal bederven, maar ook, evenals kleine vlekken of hinderlijke gebreken in een overigens voortreffelijk schilderstuk, de aandacht telkens van de hoofdzaak afleiden. En het flink geschetste tafereel van den Nederlandschen volksopstand, door den heer van Vloten opgehangen, door den uitgever in behagelijken vorm verkrijgbaar gesteld, verdient met onverdeelde aandacht te worden gevolgd. Het verspreidt een helder licht over een belangrijk verleden. Moge het in ruimen kring worden gele-
{==67==} {>>pagina-aanduiding<<}
zen en genoten! Wij kunnen ons kwalijk voorstellen, dat iemand het onvoldaan uit de handen zal leggen.

Nieuwediep, Januarij 1873.
B.D.

II. Wis- en Natuurkunde.

Leerboek der analytische meetkunde van O. Fort en O. Schlömilch, bewerkt en vermeerderd door Dr. P. van Geer, hoogleeraar te Leiden.

Eerste deel. - Analytische meetkunde van het platte vlak. Tweede op nieuw vermeerderde druk. Te Leiden, bij A.W. Sijthoff. 1872.
Het is een oud gebruik als een schrijver of uitgever aan het publiek verzekert dat hij het aangebodene werk in het licht geeft om aan een lang gevoelde behoefte te voldoen; dat dus de tijdgeest, plus fort que lui, hem tot de uitgave dwong. In het werk dat voor mij ligt wordt ook die bewering niet geheel gemist. In de voorrede der uitgaaf van 1864, zoowel als in die der tegenwoordige, leest men: het gemis van eenig werk in onze taal over dezen belangrijken tak der wiskunde (analytische meetkunde) bragt mij tot het besluit hierin voorloopig te voorzien. Hier waren deze woorden werkelijk op hunne plaats; want de beoefening der wetenschappen, vooral die der wiskunde, nam toe, en de in onze taal bestaande werken die over hoogere meetkunde handelden waren meer naar den ouden trant bewerkt, en misten ten deele het algebraïsche karakter dat bij uitnemendheid de analytische meetkunde kenmerkt. Ook was niet ieder lezer voldoende op de hoogte der vreemde talen, om er geen verhoogde moeielijkheid in te vinden zich langs dien weg een voor hem nieuwe wetenschap eigen te maken; niet ieder was en is het onverschillig of hij in zijne moedertaal of in een vreemde wetenschappelijke werken leest. En dan.....maar we behoeven geen verdere redenen te zoeken om het bestaan der bewerking te rechtvaardigen: het feit dat zij een tweeden druk beleeft, bewijst genoeg voor haar raison d'être.
Ik weet het wel niet met zekerheid, maar ik houd het er toch stellig voor, dat bij de eerste verschijning der vertaling in 1864

{==68==} {>>pagina-aanduiding<<}
de recensie niet uitgebleven is. En indien ik daar naar verwijwijzen kon en wilde zou er voor mij slechts een klein gedeelte ter bespreking overblijven. Daar dit echter niet het geval is zal ik de vrijheid nemen een zelfstandig oordeel uit te spreken, en zoo iemand in het bezit is van de vroegere beoordeeling, en hij er lust toe gevoelt ze op te zoeken, zal wellicht de lezing der beide recensies hem een des te juister oordeel doen vellen, zoowel over hare individueele waarden, als over die van het werk dat het voorwerp der beoordeelingen is.
De omstandigheid dat we hier niet slechts met een vernieuwden maar ook met een vermeerderden druk te doen hebben splitst onze beschouwingen als van zelf in twee deelen. Ten eerste valt de aandacht op het bij vernieuwing uitgegevene, ten tweede op de vermeerdering: wat was en wat werd zal achtervolgens besproken worden. We zullen daarbij verplicht zijn ons met een algemeen overzicht te vergenoegen, van eene minutieuse behandeling kan geen quaestie zijn.

In het eerste hoofdstuk van ons werk dat uit tien hoofdstukken bestaat worden, zooals voor den eerstbeginnenden op het gebied der analytische meetkunde onontbeerlijk is, de hulpmiddelen aangegeven waarvan men zich later bedienen moet: het gebruik er van wordt verklaard en door behoorlijke toepassingen opgehelderd. De wijze van plaats bepaling van punten in een plat vlak, door de leerwijzen der coördinaten, de verschillende coördinaat-stelsels, en de overgang van het eene stelsel tot het andere worden er in behandeld.
Het tweede hoofdstuk vangt met de behandeling der rechte lijn aan. De vijfde en zesde paragraaf, de eerste paragrafen van het tweede hoofdstuk, handelen over de vergelijkingen der rechte lijn en bespreken het geval dat twee rechte lijnen te gelijk in aanmerking komen. In § 7 treffen we de eerste wijziging en vermeerdering aan die de vroegere uitgaaf ondergaan heeft, waarover later. De beide laatste paragrafen van het tweede hoofdstuk bevatten achtervolgens eenige vraagstukken en oefeningen betrekkelijk de vergelijking der rechte lijn: de vraagstukken zijn uitgewerkt, de bewerking der vraagstukken die in de oefeningen voorkomen wordt aan den lezer overgelaten.
Wat nu de behandeling der rechte lijn betreft, zuiver ana-
{==69==} {>>pagina-aanduiding<<}
lytisch is ze niet. De oude zuurdeesem, waarop de vertaler in zijne voorrede doelt, en welks predomineeren in de nederduitsche werken die over analytische meetkunst handelen hem volgens zijne verklaring aanleiding gaf tot de vertaling en bewerking der duitsche uitgaaf, is hier niet geheel verdwenen. Een zuivere analytische behandeling zou gevorderd hebben, dat de meest algemeene vergelijking van den eersten graad met twee onbekenden voorop geplaatst werd, en dat uit haar gezocht werd wat er uit op te sporen viel, anders gezegd dat zij werd geanalyseerd. Dan biedt zich van zelf de overbrenging in de figuur aan, en de juiste beteekenis der coëfficienten treedt te voorschijn. De wijzigingen, die de algemeene vergelijking in gedaante kan ondergaan, geven dan de verschillende vormen van de vergelijking der rechte lijn aan; terwijl alle eigenschappen en bij-omstandigheden, ook voor het geval dat meer lijnen aanwezig zijn, geleidelijk bekend worden. Geleidelijk zeg ik, en dit woord brengt mij op het hoofdbezwaar dat ik tegen de behandeling die voor mij ligt meen te moeten inbrengen. Door de half analytische wijze van beschouwing is een gebrek aan gemakkelijken overgang van de eene omstandigheid tot de andere ontstaan. In plaats van een onafgebroken geheel in de voordracht der lineaire vergelijking te vinden, treft men meer een conbinatie van problemen als zoo vele brokstukken aan, waarvan de bewerkingen wel niet geheel onderling onafhankelijk zijn; maar waar tusschen toch niet die overgang gevonden wordt, welke de studie zoo gemakkelijk en het overzicht van het geheel zoo eenvoudig maakt.
Hoofdstuk drie handelt over den cirkel: de vergelijkingen van den cirkel op rechthoekige coördinaten, benevens de vereeniging van den cirkel met de rechte lijn worden in de twee eerste paragrafen, § 10 en § 11, behandeld. § 12, waarin het tegelijkertijd voorkomen van twee cirkels besproken wordt, is omgewerkt en vermeerderd. § 13 eindelijk bevat de vergelijkingen van den cirkel op scheefhoekige coördinaten en behelst eenige oefeningen.
De schrijver en ook de vertaler blijven consequent in hunne wijze van bewerking, - iets wat trouwens voor den vertaler onvermijdelijk was, wilde hij zich niet tot een geheele omwerking genoodzaakt zien, of liever wilde hij niet van de vertaling afzien. De opmerking die ik met betrekking tot het tweede hoofdstuk maakte zou dus hier herhaald kunnen worden: de behandeling is meer synthetisch dan analytisch. Het karakter der synthese

{==70==} {>>pagina-aanduiding<<}
toch brengt mee dat men met het eenvoudigste aanvangt, om, voortbouwende op het besprokene, tot het meer samengestelde over te gaan. De vergelijking van den cirkel op rechthoekige coördinaten werd, door beschouwingen aan de lagere meetkunst ontleend, in den aanvang van § 3 opgemaakt, en hiervan wordt gebruik gemaakt als basis waarop voortgebouwd wordt; maar heel weinig valt er hierdoor te analyseeren.
Meer nog worden we in de gelegenheid gesteld de gezegde opmerking te maken, wanneer we de aandacht op het vierde hoofdstuk vestigen. Dáár zullen in § 14 de algemeene vormen van de vergelijking der kegelsneden besproken worden; maar de meest algemeene vergelijking van den tweeden graad met twee onbekenden, waaruit alleen die vormen analytisch opgemaakt kunnen worden, blijft achterwege. In plaats daarvan wordt er gevraagd naar de meetkunstige plaats van een punt in een plat vlak welks afstanden tot een vaste rechte lijn en tot een vast punt in een onveranderlijke verhouding tot elkaar staan, en de vergelijking daarvan, door beschouwingen aan de lagere meetkunst ontleend, opgemaakt, om daarna de gevondene vergelijking tot punt van uitgang te maken. - Laatst kwam het in een leerling op bij de lezing van § 14 te vragen hoe de schrijver eigenlijk van te voren wist dat de aangenomene voorwaarde hem juist tot de vergelijking van den tweeden graad en, wat nog moeielijker te voorzien was, tot die der kegelsneden zou voeren. Ik antwoordde natuurlijk dat de auteur daar langs andere wegen achter gekomen was, dus nu slechts van het vroeger gevondene gebruik maakte; en de vrager was voldaan. Maar ik voor mij dacht toch dat hij verder had kunnen gaan, en had mogen vragen: of een schrijver op het gebied der analytische meetkunst dan het recht heeft dergelijke waarheden toe te passen, wanneer hij niet aangeeft hoe hij er aan gekomen is? De rechts quaestie zou ik nu wel liever niet beslissen; maar dat zulk een handelwijze niet grondig en vooral niet analytisch is weet ik zeker. - De behandeling der kegelsneden, die tot de meest belangrijke onderwerpen der analyse behoort, kan ongetwijfeld op verschillende wijzen plaats hebben. De meest natuurlijke gang van denkbeelden in dit opzicht leidt men uit de geschiedenis der kegelsneden, voor zoo ver zij bekend is, af, en er ligt geen bezwaar in, ja het heeft zelfs iets voor, dien gang bij het
onderwijs te volgen. Met Apollonius kan men een rechthoekigen cirkelvormigen kegel beschou-
{==71==} {>>pagina-aanduiding<<}
wen, en vragen naar de kromme lijnen die bij de snijding door vlakken in allerlei richtingen zullen ontstaan. Is men eenigszins met de eigenschappen dier krommen bekend, door gebruik te maken van overwegingen gegrond op beschouwingen der lagere meetkunst, dan kan men, door middel van de door Descartes en Fermat gegevene leerwijze, de behandeling der kegelsneden op analytisch terrein overbrengen. Zoo werd er door de vroegere mathematici, zoo door de Gelder, Schmidt, Lobatto en anderen gehandeld. Maar die wijze van handelen is niet zuiver analytisch, en, zooals ik reeds vroeger opmerkte, de vertaler maakt er in zijne voorrede aanmerking op. De historische gang van denkbeelden is dan ook niet altijd de beste en meest praktische voor het onderwijs. Het is soms belangrijk te weten, langs welke omwegen en kronkelpaden het voorgeslacht geloopen heeft, om een doel te bereiken waartoe men eerst later gekomen is; maar indien men den leerling langs die afwijkingen en bijwegen voeren wilde, waarlijk dat zou nog al dwaas zijn. Als een wetenschap eenmaal gegrondvest is en men er een afgerond geheel van bezit, dan is het eenvoudig de zaak van den docent om den leerling op de beste manier tot de resultaten te voeren. Doch in zooverre is de leeraar nog altijd aan den natuurlijken gang van zaken gebonden als het hem niet geoorloofd is willekeurig en sprongsgewijze te werk te gaan, en in de zuivere analyse is er ook geene plaats voor iets dergelijks. - Wanneer men de meest algemeene vergelijking van den tweeden graad met twee onbekenden onderzoekt, eerst nagaat wanneer zij nog rechte lijnen voorstelt, vervolgens geleidelijk tot de overtuiging komt dat voor verschillende waarden der coëfficienten twee hoofdvormen voorkomen, die elk nog twee verschillende gedaanten kunnen aannemen, bij bepaalde mogelijke onderstellingen, en daarna die vier gedaanten afzonderlijk in hare
eigenschappen onderzoekt, dan heeft men op algebraïsch analytische wijze gedaan wat de oude wiskundigen langs meetkundig synthetischen weg deden. In menig opzicht is men tot dezelfde resultaten gekomen waartoe ook zij kwamen; maar nu volgens de leerwijze der coördinaten, op een veel meer gemakkelijke manier: men maakte gebruik van analytische meetkunst.
Nadat in § 15 de bijzondere vergelijkingen van de drie kegelsneden behandeld zijn, eenvoudig met het doel om met de gedaante dier krommen bekend te worden, vangt in het vijfde

{==72==} {>>pagina-aanduiding<<}
hoofdstuk de behandeling der parabool aan, en dit hoofdstuk is er verder geheel aan gewijd. Evenzoo worden in het zesde en zevende de ellips en hyperbool ieder afzonderlijk onderzocht. Uitgaande van hare reeds gevondene vergelijkingen worden de eigenschappen dier krommen besproken, en later worden ze in vereeniging met de rechte lijn beschouwd. De merkwaardige lijnen dier krommen en hare inhoudsbepaling, benevens eenige vraagstukken en opgaven tot oefening vinden vervolgens plaats.
‘De lijnen van den tweeden graad,’ aldus luidt het opschrift boven het achtste hoofdstuk. Hier wordt nu overgegaan tot de meer algemeene beschouwing der vergelijking van den tweeden graad, met het doel om, zooals bij den aanvang van § 34 vermeld wordt, de vraag te beantwoorden of er buiten de kegelsneden ook nog andere lijnen van den tweeden graad bestaan. De wijze waarop het hier aangelegd wordt om de mogelijke gevallen te onderkennen en meer nauwkeurig te onderzoeken is niet bijzonder eenvoudig. Van de verschillende wegen die met dit doel gevolgd kunnen worden is die welke hier bewandeld wordt een der meest omslachtigen. Het eind-resultaat dat aan het slot van § 36 vermeld staat is: dat er behalve de kegelsneden geene andere kromme lijnen van den tweeden graad bestaan, en om daartoe te geraken is het immers voldoende om de vergelijking van den tweeden graad

Ax2 + 2Bxy + Cy2 + 2Dx + 2Ey + F = 0

beurtelings ten opzichte van een der beide veranderlijken op te lossen; zoodat de uitdrukkingen

{== afbeelding 
	==} {>>afbeelding<<}
    
 ontstaan. Vervolgens kan men zich de lijnen

{== afbeelding 
	==} {>>afbeelding<<}
    
 geconstrueerd denken, welke lijnen, blijkens het dubbele teeken van de wortelvormen die in 1) en 2) achter de tweede leden harer vergelijkingen voorkomen, middelijnen voorstellen der meetkunstige plaats welke door de algemeene vergelijking wordt aangegeven. Bij het onderzoek omtrent haar gemeenschappelijk snijpunt vindt men het kenmerk

{==73==} {>>pagina-aanduiding<<}


{== afbeelding 
	==} {>>afbeelding<<}
    
 en voor de beide uiterste gevallen, waarbij die middellijnen niet evenwijdig loopen, kan men haar tot coördinaat-assen kiezen; waardoor dan B, D en E gelijk nul worden en de algemeene vergelijking de gedaante

Ax2 + Cy2 + F =0

verkrijgt, die voor het eerste geval, AC < B2, nu AC < 0, overgaat in

Ax2 - Cy2 = ± F,

en voor AC > 0 in

Ax2 + Cy2 = F.

Hieruit worden dan, door invoering der stukken die van de coördinaat-assen afgesneden worden, de vergelijkingen

{== afbeelding 
	==} {>>afbeelding<<}
    
 verkregen, en voor a1 = b1 = r, in de tweede vergelijking,

x2 + y2 = r2.

Er treden alzoo slechts bekende vormen op. Het geval waarbij B2 = AC is wordt vervolgens onderzocht door een der middellijnen, die hier onderling evenwijdig zijn, als x-as aan te nemen en alzoo B = E = 0 te doen worden; waardoor 1) overgaat in

{== afbeelding 
	==} {>>afbeelding<<}
    

Daar uit de voorwaarde B2 = AC, voor B = 0, volgt A = 0, omdat C = 0 hier niet in aanmerking kan komen, en men daarenboven kan aannemen dat de kromme door den oorsprong moet gaan, waardoor nog F wegvalt, verkrijgt men

{== afbeelding 
	==} {>>afbeelding<<}
    
 de bekende vergelijking der parabool treedt dus te voorschijn. Hieruit blijkt alzoo voldoende dat er geene krommen van den tweeden graad bestaan behalve die welke reeds bekend zijn, en de gestelde vraag is beantwoord zonder gebruik te maken van de omslachtige bewerkingen die in § 34, § 35 en § 36 voorkomen.
In de daarop volgende paragraaf worden een paar vraagstukken betrekkelijk de lijnen van den tweeden graad uitgewerkt en

{==74==} {>>pagina-aanduiding<<}
eenige oefeningen opgegeven. Daarop wordt in § 38 aangeduid hoe een kromme van den tweeden graad door gegevene punten of voorwaarden bepaald kan worden.
De pool en poollijn waarover § 39 handelt worden in de tegenwoordige uitgaaf eenigszins anders dan in de vroegere besproken. Het verschil heeft hierin zijnen grond dat vroeger, in de eerste uitgaaf, een lijn door den oorsprong van coördinaten getrokken werd die de kromme in twee punten sneed, bij welke punten en den oorsprong het punt gezocht werd dat met deze drie harmonisch gelegen was; terwijl in de tegenwoordige editie in het vlak der kromme een lijn wordt getrokken waar op twee bepaalde punten gelegen zijn, welke lijn de kegelsneden doorsnijdt, de verhouding waarin een der beide snijpunten den afstand tusschen de beide gegeven punten verdeelt wordt gelijk n/m gesteld. Later wordt dan de voorwaarde ingevoerd dat de snijpunten met de gezegde punten harmonisch moeten gelegen zijn, door de waarden van n/m daarnaar te wijzigen: de bewerkingen der beide uitgaven loopen door dit verschil van behandeling eenigermate uiteen. Die divergentie houdt echter spoedig op, en op bladz. 224, 12de regel v.o., komen de bewerkingen weer overeen en blijven verder tot aan § 40 geheel aan elkaar gelijk.
Nu volgt er een gedeelte dat tot de vermeerdering behoort die de tweede druk ondergaan heeft. Het gebruik van symbolische vormen bij de behandeling der kegelsneden en de theorema's van Pascal en Brianchon, waarvan in de eerste uitgaaf niet gesproken werd, worden namelijk in § 40 voorgedragen: ik zal daarop zoo dadelijk terugkomen, wanneer het toegevoegde in beschouwing komt.
De daarop volgende paragraaf behandelt de vergelijking der lijnen van den tweeden graad op poolcoördinaten. Om tot de overtuiging te geraken dat de poolvergelijking hare eenvoudigste gedaante erlangt wanneer een der brandpunten als pool en de bijbehoorende directrix als poollijn genomen wordt, slaat de schrijver den analytischen weg in, door de algemeene vergelijking van den tweeden graad voorop te stellen, waarbij echter gemakshalve een rechthoekig stelsel aangenomen wordt, zoodat x in r cos φ en y in r sin φ mag overgaan 1). Na deze beperking wordt

{==75==} {>>pagina-aanduiding<<}
de transformatie eenvoudig. Bij de verdere behandeling zijn de overgangen weer niet overal even geleidelijk. Eerst wordt nog eens de algemeenheid beperkt door het aannemen van twee betrekkingen tusschen de algemeene coëfficienten. Vervolgens wordt men op nieuw tot de algemeene vergelijking teruggevoerd, die echter na de genoemde beperkingen niet algemeen meer mag genoemd worden. Die vergelijking wordt vervolgens met een bepaalde waarde vermenigvuldigd, er wordt iets bij opgeteld en iets van afgetrokken, en zoodoende komt men na het invoeren van een paar hulpgrootheden tot het gewenschte resultaat, dat, blijkens hetgeen a priori aangenomen werd, slechts voorwaardelijk mag heeten. Het valt alsdan a posteriori wel te zien dat men op de gezegde wijze te werk gaande tot het doel moet geraken; maar zoolang in de werkelijkheid de resultaten nog niet gevonden zijn komt er geen a posteriori te pas, en het is voor den leerling alles waard dat hij van te voren weet, of ten minste leert inzien, welken weg hij moet inslaan. Anders toch loopt hij gevaar het als het maximum van succès te leeren beschouwen, als hij precies weet te onthouden met welken factor hij den eenen tijd moet vermenigvuldigen, en welke waarde hij op een anderen tijd moet bijvoegen of aftrekken; zonder dat een logische gang van bewerking hem voor den geest staat: iets dat toch bij de beoefening der wiskunde als het voorname nuttige en schoone moet aangemerkt worden. Vorming en verscherping van het verstand, niet oefening van het geheugen is de bestemming van de wiskunde, en van dien kant gezien is hare beoefening dan ook voor iedereen gewenscht. Leeraars en niet minder examinators behooren van die waarheid doordrongen te zijn: de eersten zullen dan alle sprongsgewijze of niet geleidelijke voordrachten vermijden, de laatsten zullen er zich minder over ergeren wanneer de examinandus zich de eene of andere stelling, of wel dezen of genen sprong niet weet te binnen te brengen.
Hoofdstuk negen bevat de behandeling der lijnen van hoogeren graad. Na eenige opmerkingen betrekkelijk die lijnen, worden in § 43 de parabolische kromme lijnen besproken. § 44 voert tot opschrift: ‘de ontwondene der kegelsneden’. De vergelijkingen van de ontwondenen der parabool, der ellips en der hyperbool worden achtereenvolgens opgemaakt, en daaruit de vormen dier krommen afgeleid. Even als vroeger wordt hier de cirkel niet onder de kegelsneden gerekend. In de uitgaaf van 1864 werd

{==76==} {>>pagina-aanduiding<<}
alleen de ontwondene der parabool op die wijze behandeld; terwijl het verder aan den lezer overgelaten werd overeenkomstige bewerkingen ten opzichte der ellips en der hyperbool ten uitvoer te brengen. - De voetpuntslijnen der parabool, der ellips en der hyperbool vinden in § 45 hare plaats. De daaropvolgende paragraaf, de laatste van het negende hoofdstuk, bevat een beschouwing der raaklijnen tot de olgebraïsche krommen.
Het tiende of laatste hoofdstuk is aan de transcendentale lijnen gewijd. Als voorbeeld der exponentiale en logarithmische krommen wordt de logarithmische lijn en de daarvan afgeleide kettinglijn behandeld. Van de goniometrische en cyclometrische lijnen worden sommige spiralen en cycloïdale lijnen besproken. De wijzen van bewerking is bij de twee laatst bedoelde familiën onderling tegengesteld. Bij de spiralen worden de vergelijkingen voorop gezet en daaruit de vormen dier krommen gezocht. Bij de cycloïdale lijnen daarentegen wordt de wijze van wording dus eenigermate de vorm gegeven; terwijl hieruit de vergelijking opgemaakt moet worden. Tot op zekere hoogte lag dit verschil in den aard dier krommen; maar afgezien daarvan is het nuttig verschillende wijzen van behandeling aan te geven; het is goed bij voorkomende gevallen van de beide gezegde methoden op de hoogte te zijn. De transcendentale krommen, waarvan de beschouwing meer op het gebied der hoogere analyse dan op dat der algebra thuis hoort, konden hier slechts ten deele behandeld worden.

Het eerste deel van mijn programma heb ik ten uitvoer gelegd, het tweede rest mij nog. We beschouwden hetgeen reeds vroeger werd uitgegeven en dat thans in herdruk kwam; de toevoeging, de vermeerdering die bij de tegenwoordige uitgaaf gevoegd is, ligt aan de beurt.
Wanneer men de reeds genoemde kleine wijzigingen buiten rekening laat, zijn er drie plaatsen waar toevoeging, uitbreiding of vermeerdering van het vroegere aangetroffen wordt; met name in § 7, § 12 en § 40. Het is den vertaler, hier schrijver, daar ter plaatse te doen om zijne lezers bekend te maken met de beginselen eener methode die in den laatsten tijd op het terrein der wiskunde meer en meer belangrijk geworden is: die methode draagt den naam van de leerwijze der symbolen. Overal waar verkorte voorstellingen van wiskundige uitdrukkingen mogelijk

{==77==} {>>pagina-aanduiding<<}
zijn, en waar het bewezen kan worden dat die uitdrukkingen op gelijke wijze mogen behandeld worden als de algebraïsche vormen in het algemeen, zullen veeltijds door zich van die verkortingen te bedienen uitkomsten verkregen kunnen worden, welke langs den gewonen weg veel bezwaarlijker, indien in het geheel, gevonden zouden zijn. Bij de behandeling der analytische meetkunde, der differentiaal- en integraal-rekening, en niet het minst bij de integratie der differentiaal-vergelijkingen, maakt men daarom tegenwoordig vaak van die verkorte voorstellingen gebruik: zij zijn het waaraan men den naam van symbolen toekent.
De grenzen waar binnen de uitgaaf beperkt moest blijven, zou zij niet geheel van bestemming veranderen, dat is ophouden een leerboek voor eerstbeginnenden te zijn, lieten den schrijver niet toe de bedoelde methode geheel uiteen te zetten, en hierdoor een juist inzicht van haar veel omvattend gebruik te geven. Vandaar ongetwijfeld dat hier noch van het drielijnig coördinaten-systeem noch van de leerwijze der determinanten sprake is, welke op het gebied der analytische meetkunde de ruimste toepassingen der symbolische voorstellingen leveren. Trouwens de schrijver erkent voldoende deze onvolledigheid, waar hij in zijne voorrede en ook later naar de meer uitgebreide werken van Salmon en Hesse verwijst.
Gaan we nu tot de beschouwing van het nieuw bijgevoegde over, dan vinden we in § 7 aanvankelijk de voorstelling van de meest algemeene vergelijking der rechte lijn, zooals die reeds in de vroegere uitgaaf te vinden was. Daarop tracht de schrijver aan te toonen welke de betrekkingen zijn die er bestaan tusschen de algemeene coëfficienten dezer vergelijking en die ven andere reeds gevondene vormen voor de vergelijking der rechte lijn. Tot op zeker punt is de redeneering juist en geleidelijk; maar weldra komt er een plotselinge overgang, die behalve zijn gebrek aan geleidelijkeid ook den toets der strenge bewijsvoering niet kan doorstaan. Op bladz. 40 namelijk wil de schrijver de coëfficienten der lineaire vergelijking

Ax + By + C = 0

vergelijken met die der bijzondere vergelijking

x cos γ + y sin γ - d = 0;

welke laatste alleen voor een rechthoekig coördinaat-stelsel geldt, en waarin d de lengte der loodlijn uit den oorsprong op de bedoelde lijn neergelaten voorstelt; terwijl γ de hoek is welke die

{==78==} {>>pagina-aanduiding<<}
loodlijn met de x-as maakt. We vinden op regel 17 v.o. en verder: Schrijven wij namelijk eerst

Ax + By = - C;

vervolgens

{== afbeelding 
	==} {>>afbeelding<<}
    
 waaruit volgt in verband met genoemde vergelijking (x cosγ + y sinγ = d)

{== afbeelding 
	==} {>>afbeelding<<}
    

Nu merk ik vooreerst op dat hier de logische gang, de zoo noodige geleidelijkheid, ontbreekt: waarom men door 
{== afbeelding 	==} {>>afbeelding<<}
    
 deelen moet om de onderlinge gelijkheid der coëfficienten twee aan twee te verkrijgen wordt volstrekt niet opgegeven. Het is alsof ons gezegd werd: deelt maar door die grootheid en Ge zult zien dat het later goed uitkomt; alsof we in de wiskunde het recht niet hadden te vragen waar de schrijver dien deeler vandaan haalt. Maar juist door dat die overgang zoo ongemotiveerd is, wordt nu ook de verdere redeneering mathematisch onnauwkeurig. Immers het is onjuist te beweren dat, wanneer van twee vergelijkingen

Px + Qy + R = 0 en px + qy + r = 0

zoowel x als y dezelfde waarde moeten hebben, anders gezegd als beide dezelfde lijn voorstellen,

P = p, Q = q en R = r

moet zijn. Vermenigvuldigt men toch een der beide vergelijkingen, bijv. de eerste, met een onbepaalden coëfficient n, iets dat natuurlijk geoorloofd is, dan verkrijgt men het stelsel vergelijkingen

nPx + nQy + nR = 0 en px + qy + r = 0

en dus ook

nP = p, nQ = q en nR = r;

waarin nu n onbepaald is, en alleen voor het bijzondere geval n = 1 tot de voorwaarden P = p enz. aanleiding geeft. Even onjuist is het uit de beide vormen der vergelijking van de rechte lijn

{== afbeelding 
	==} {>>afbeelding<<}
    


x cos γ + y sin γ - d = 0

{==79==} {>>pagina-aanduiding<<}
af te leiden wat door den schrijver gedaan wordt. Waartoe hij had mogen besluiten is dat

{== afbeelding 
	==} {>>afbeelding<<}
    
 was. Doch alsdan blijkt ook de deeling door 
{== afbeelding 	==} {>>afbeelding<<}
    
 overbodig te zijn, en men deed beter de algemeene lineaire vergelijking te laten zooals zij was. Had de schrijver dit gedaan dan had hij, geheel logisch redeneerende en zonder een enkelen sprong te maken, het bewijs van de waarheid der vergelijkingen 3) waartoe hij komen wil kunnen leveren. Behooren toch de vergelijkingen

Ax + By + C = 0 en x cos γ + y sin γ - d = 0

tot een zelfde lijn, dan mag men stellen

nA = cos γ, nB = sin γ en nC = - d........4)

waarin slechts de waarde van n gevonden moet worden. De wetenschap dat cos2γ + sin2γ = 1 is voert onmiddelijk tot de vergelijking

{== afbeelding 
	==} {>>afbeelding<<}
    
 zoodat de vergelijkingen 3) onmiddelijk, door substitutie der voor n gevondene waarde in 4) verkregen worden.
De bepaling dat men hierbij altijd met een rechthoekig stelsel te doen moet hebben, waartoe de schrijver zich beperkt, kan opheven worden. Het is zelfs beter om bij de algemeene lineaire vergelijking ook een willekeurig evenwijdig stelsel te gebruiken; de algemeenheid wordt hierdoor bevorderd, en het rechthoekig stelsel kan dan als een bijzonder geval aangemerkt worden. Maar dan ook wordt het onvermijdelijk dat men de wijze van bewerking verwerpt die daareven als door den schrijver gevolgd aangeduid werd, zal niet de sprong al te hinderlijk zijn. Is in het algemeen de coördinaten-hoek gelijk ω dan wordt de waarde waarmee de onbepaalde coëfficienten vermenigvuldigd moeten worden

{== afbeelding 
	==} {>>afbeelding<<}
    

De noodzakelijkheid van het invoeren van dien factor valt volstrekt niet onmiddelijk in te zien; iets waarop met betrekking tot den deeler 
{== afbeelding 	==} {>>afbeelding<<}
    
 nog eenigszins kans was, door op te

{==80==} {>>pagina-aanduiding<<}
merken dat de som der quadraten van de twee eerste vergelijkingen 3) een identieke vergelijking opleverde. - Voor hen die het niet weten en er toch belang in stellen diene dat de waarde van den factor 
{== afbeelding 	==} {>>afbeelding<<}
    
 langs denzelfden weg gevonden wordt dien we daareven insloegen om den deeler 
{== afbeelding 	==} {>>afbeelding<<}
    
 op te sporen. De vergelijking x cosγ + y sinγ - d = 0 gaat voor een scheefhoekig stelsel over in x cosα + y cosβ - d = 0, wanneer α de hoek is welken de loodlijn uit den oorsprong op de lijn in quaestie neergelaten met de x-as maakt, en β die welken die loodlijn met de y-as vormt; zoodat α + β = ω moet zijn. De vergelijkingen 4) gaan nu over in

nA = cos α, nB = cos β en nC = - d;

waaruit nu weer n moet bepaald worden. Hier is nu niet de som der quadraten van cosα en cosβ gelijk 1; maar men heeft α + β = ω, dus

sin α cos β + cos α sin β = ω.
Om hierin nA en nB te brengen, ten einde n uit te drukken, blijkt het noodzakelijk sinα en sinβ te verwijderen, en daartoe verheft men bovenstaande vergelijking in het vierkaut; waardoor men verkrijgt

sin2 α cos2 β + cos2 α ssn2 β + 2 sin α cos β cos α sin β = sin2ω;

of

cos2β - cos2α cos2β + cos2α - cos2α cos2β + 2 sinα cosβ cos α sinβ = sin2 ω

dus ook

cos2α + cos2β - 2cos α cos β (cos α cos β - sin α sin β) = sin2 ω;

hieruit volgt door substitutie

n2A2 + n2B2 - 2n2 ABcos ω = sin2 ω;

en door oplossing van n

{== afbeelding 
	==} {>>afbeelding<<}
    

Na deze uitwijding keeren we tot den tekst terug. - De symbolische vormen van de verschillende vergelijkingen der rechte lijn worden op bladz. 41 zoover noodig aangegeven, en vervolgens de verkorte uitdrukking voor de loodlijn uit een gegeven punt op de gezegde lijn neergelaten. Daarop vindt men enkele toepassingen van het gebruik der symbolen, zooals daar zijn: het op-
{==81==} {>>pagina-aanduiding<<}
maken van de vergelijkingen der lijnen die de hoeken tusschen twee gegevene lijnen middendoor deelen; het opschrijven van de vergelijking der lijnen die door het snijpunt van twee gegevene lijnen gaan; het daaruit voortkomen van de vergelijkingen der vier lijnen die een harmonischen straalbundel vormen, en het bewijs dat de lijnen die de hoeken eens driehoeks middendoor deelen elkaar in een punt snijden. - Op het midden van van bladz. 44 eindigt het eerste gedeelte der toevoeging, dat vijf en een halve bladzijden inneemt.
In § 12 vinden we het tweede gedeelte der vermeerdering. Het geldt daar de verkorte vergelijking van den cirkel altijd op rechtboekige coördinaten, en we vinden er als toepassing dier symbolische voorstelling, in verband met die welke voor de rechte ijn in § 7 aangenomen werd, drie zeer juist gekozene vraagstukken uitgewerkt; wier behandeling we in de tweede uitgaaf aantreffen van Salmon's analytische geometrie der Kegelschnitte, frei bearbeitet von Dr. Wilhelm Fiedler, Leipzig 1856. Deze vraagstukken luiden
I. Wanneer de vergelijkingen van de zijden eens driehoeks in normalen vorm zijn gegeven, vraagt men de vergelijking des omgeschreven cirkels.
II. Wanneer als in het vorige vraagstuk

N1 = 0, N2 = 0, N3 = 0,

drie rechte lijnen voorstellen, onder welke omstandigheden is dan

N1N2 - pN32 = 0

de vergelijking van een cirkel en welken stand heeft deze met betrekking tot de rechte lijnen.
III. Gegeven zijnde vier lijnen in normale vergelijking

N1 = 0, N2 = 0, N3 = 0, N4 = 0,

wordt gevraagd onder welke voorwaarde om den vierhoek dezer lijnen een cirkel kan beschreven worden en tevens de vergelijking van dien cirkel.
Bij Salmon komen die vraagstukken in omgekeerde orde voor. In het geheel vordert het tweede gedeelte der vermeerdering drie en een halve bladzijden.
Het derde gedeelte der toevoeging bestaat in den inhoud van § 40 waarvan in de vorige uitgaaf niets gevonden werd. Terwijl in de genoemde paragrafen, § 7 en § 12, het gebruik der symbolen bij de vergelijkingen van de rechte lijn en van den cirke

{==82==} {>>pagina-aanduiding<<}
wordt aangegeven, vinden we hier de toepassing van verkorte uitdrukkingen op de vergelijkingen der overige kegelsneden. Twee der schoonste toepassingen zijn vervat in de theorema's van Pascal en Brianchon, er was aldus aanleiding om deze hier voor te dragen, te meer daar ze gemakkelijk te begrijpen en daarenboven op het terrein der analytische meetkunde van algemeene bekendheid zijn. Die theorema's worden dan ook hier aangetroffen. Het theorema van Pascal luidt: bij elken in eene kegelsnede beschreven zeshoek liggen de snijpunten der drie paren overstaande zijden in eene rechte lijn. Dat van Brianchon: in elken om eene kegelsnede beschreven zeshoek snijden de drie hoofddiagonalen elkander in een punt.
De weg langs welken de schrijver tot die theorema's komt en waardoor tevens het bewijs van hunne juistheid geleverd wordt is zeer gemakkelijk, de bewijsvoering is logisch en helder. Slechts een enkele opmerking meen ik in het midden te moeten brengen. Op bladz. 218 regel 11 v.o. komt de vergelijking

K1 - K2 = (k2L2 - K1L1) L = 0.........5)

voor, die, zooals de schrijver opmerkt, twee snijlijnen voorstelt. Er valt met betrekking tot deze vergelijking echter nog iets meer te zeggen, dat van eenig gewicht is en dat hier op zijne plaats zou zijn. Het betreft het bewijs eener stelling die anders minder gemakkelijk algemeen aangetoond kan worden, en wier bewijs hier ongezocht gegeven wordt. Die stelling luidt: zoo men bij de onderlinge aftrekking van de vergelijkingen van twee willekeurige kegelsneden, mits geen cirkels, de onbepaalde coëfficient k gelijk aan de eenheid stelt, dan geeft de komende vergelijking altijd twee rechte lijnen aan. Immers in 5) stellen K1 en K2 waarden voor die gelijk nul gesteld zijnde de vergelijkingen van twee kegelsneden aangeven welke geen van beide cirkels zijn, en de onderlinge aftrekking dier vergelijkingen, zonder invoering van een onbepaalden coëfficient, geeft een vergelijking waarvan het eerste lid gelijk blijkt te zijn aan het product van twee factoren die elk voor zich gelijk nul gesteld zijnde, de vergelijking eener rechte lijn opleveren. De x en y die tegelijk aan K1 = 0 en K2 = 0 voldoen, moeten ook K1 - K2 = 0 identiek maken, en dus zullen de bedoelde lijnen door de reele of imaginaire snijpunten der beide kegelsneden gaan, naarmate K1 = 0 en K2 = 0 elkaar al of niet snijden.

We zijn thans aan het eind onzer beschouwingen genaderd:

{==83==} {>>pagina-aanduiding<<}
getrouw aan mijn programma heb ik een globaal overzicht van het werk in quaestie gegeven. Slechts hier en daar heb ik eenige op- of aanmerkingen gemaakt, die naar mijn inzien ter plaatse waar zij gemaakt werden ad rem waren; maar die, wat enkele harer betreft, ook wel in andere paragrafen toepasselijk geweest zouden zijn; anders gezegd, ik heb niet noodig geacht dezelfde op- of aanmerking overal te herhalen waar zulks kon geschieden; te minder omdat ik meende, zoo iets na het besprokene gerust aan den lezer te kunnen overlaten. - Maar noch hiermede noch met hetgeen in de voorgaande bladzijden voorkomt wil ik gezegd hebben, dat het werk gebrekkig en daarom weinig aan te bevelen is. Integendeel, de omstandigheid dat mijne aanmerkingen slechts een enkele maal een minder juiste voorstelling betroffen bewijst dat ik nergens algemeen hinderlijke gebreken heb aangetroffen, dat ik het werk dus voor zeer bruikbaar houd, zij het dan ook niet voor onberispelijk. Daarenboven ken ik in onze taal geen werk dat beter dan het besprokene aan de eischen voldoet welke men zich ten opzichte van een leerboek der analytische meetkunst stellen mag.
De summa summarum waartoe ik na de lezing of wellicht beter gezegd de bestudeering van het boek in quaestie gekomen ben, is alzoo dat het voor eerstbeginnenden een geschikt leerboek mag heeten, ook wel voor autodidakten, maar vooral voor hen wien het tevens niet aan leiding ontbreekt.

November '72.
De vier jaargetijden, naar het Hoogduitsch van E.A. Rossmässler, door H. Witte, te Groningen bij J.B. Wolters.
Ofschoon het oorspronkelijke werk, dat tot dezen arbeid van den Heer Witte aanleiding gaf, blijkbaar eene meer algemeene strekking had en voor ruimeren kring geschreven werd, zoo blijkt toch uit zijne opdracht, vóór eene der uitgaven van zijn arbeid geplaatst, dat Rossmässler bij de samenstelling van zijn boek wel bijzonder heeft gedacht aan de onderwijzers der volksscholen van zijn vaderland, dat hij gemeend heeft daarmede een werk te leveren, ‘dat voor menigeen wellicht een raadgever kon zijn, waar het er op aankomt, het jong, vraaglustig volkje te

{==84==} {>>pagina-aanduiding<<}
onderrichten, of ook om aan hun omdwalen door bosch en veld een zeker doel te geven niet alleen, maar dat tevens te doen strekken tot ontwikkeling van hun verstand. ‘Zoo,’ voegt hij er dan ook bij, ‘verkrijgt mijn werk, in uwe hand eerst zijne ware beteekenis.’
Dat de Heer Witte hierin den oorspronkelijken schrijver navolgt, waar hij van diens arbeid voor zijne landgenooten eene Nederduitsche bewerking levert, zal wel niemand bevreemden, terwijl wij er zonder eenige aarzeling bijvoegen, dat wij het zelfs ongaarne anders zouden gezien hebben. Zijne opdracht aan alle onderwijzers in Nederland heeft trouwens niet de beteekenis, als of dit werk uitsluitend voor hen bestemd ware, maar, bedriegen wij ons niet, alléén deze, dat de Schr. het vooral hun aanbeveelt, dat zijn wensch daarheen gericht is, dat het voor vele onderwijzers een raadgevend en leerzaam boek zijn moge. En dien wensch deelen wij met hem van ganscher harte, ofschoon de vervulling daarvan ons nog niet zoo zeker schijnt. Verwachten wij toch voor dit werk een zeer goed debiet, wij doen dit vooral in ruimeren kring, niet zoo bepaald onder hen aan wie de Vertaler het opgedragen heeft en voor wie het dus ook door hem wel in de eerste plaats is bestemd. Of bedriegen wij ons hierin? Wij gelooven dit niet en willen dan ook gaarne voor onze nadere meening betreffende dit punt uitkomen. Hoe veel schoons namelijk dit werk ook bevatten moge, hoe zeer ook de voorstelling van zaken daarin geschikt moge zijn, om de aandacht te boeien, toch is het geen boek, dat zoo maar voor iedereen geschikt is, maar veel meer zulk een, dat, om met vrucht en nut gelezen te worden, reeds eene mate van plantenkunde vereischt, zoo als wij die niet bij het meerendeel der onderwijzers aannemen kunnen. Men moet, om van dit werk partij te trekken, op zekere hoogte in deze wetenschap reeds te huis zijn, en dat is zeker onder onze onderwijzers, althans voor het tegenwoordige, nog te weinig algemeen het geval. Dat dit nu meer en meer het geval worden zal, betwijfelen wij wel geen oogenblik, want de geest van onzen tijd voert met onweerstaanbare kracht daarheen. Hier spreken wij echter niet van wat de toekomst opleveren zal; hier hebben wij slechts rekening te houden
met het tegenwoordig oogenblik, en kunnen wij, daar van uitgaande, zonder der waarheid te kort te doen, niet wel een ander oordeel vellen.

{==85==} {>>pagina-aanduiding<<}

Daarom meene men nu echter niet, dat wij aan dit werk eene mindere waarde toekennen. Het tegendeel toch is waar en volgt reeds als van zelf uit den aard onzer bedenkingen. De groote vraag toch, waar het hier op aankomt, is deze, waar ligt hier de schuld, en dan volgt gewis uit het reeds aangevoerde, dat deze zeker niet in het boek, zooals het daar voor ons ligt, moet gezocht worden. Voor hen toch, die in de beginselen der plantenkunde eenigzins meer te huis zijn; voor wie het zien en opmerken eene gewoonte geworden is, eene behoefte, die zich gedurig gevoelen doet; voor hen, die geleerd hebben de dingen meer nauwlettend te onderzoeken en met elkander te vergelijken voor hen zal dit boek eene wezenlijke aanwinst, voor hen zal het niet om niet geschreven zijn, en een wegwijzer kunnen worden, die het oordeel scherpt en tot eene diepere en meer grondige kennis der dingen voert. Dat het boek vele zulke lezers vinden moge, wenschen wij hartelijk en vooral wenschen wij dit, dat zich onder die lezers velen bevinden mogen van dien stand, dien wij zoo hoog vereeren en geroepen achten een' invloed uit te oefenen op ons maatschappelijk geluk en welzijn, zoo als wij dien nauwelijks aan eenigen anderen stand toekennen. Dan in waarheid zou ook de Vertaler de woorden van Rossmässler tot de zijnen kunnen maken, wanneer deze zegt ‘zoo verkrijgt mijn werk, in uwe hand, eerst zijne ware beteekenis,’ want dit staat vast, dat op het onderwijs de stempel staat afgedrukt van het kennen en weten en gevoelen van den onderwijzer.
Wij gevoelen intusschen, dat de lezer van dit tijdschrift hier nog iets meer verlangt, dan deze algemeene aanbeveling van een uitgekomen werk, dat hij althans eenige nadere aanwijzing begeert betreffendë zijnen inhoud. Hoe eenvoudig nu die taak schijne, zij is dit echter niet, daar de rijkdom van zaken, die wij hier aantreffen, een treden in bijzonderheden hoogst moeielijk, zoo niet onmogelijk maakt. Wat wij hier aantreffen zijn, zooals de titel te kennen geeft, tafereelen aan de verschillende saizoenen ontleend, waarin zooals zich dit licht vermoeden laat, vooral de beschrijvende plantenkunde eene hoofdrol speelt. Het is trouwens wel het hoofddoel van den Schr., om zijne lezers meer in het plantenrijk te huis te brengen; ze opmerkzaam te maken op dat veelzijdig verschil in vormen, dat op dit gebied zich openbaart, maar tevens op die nadere verwantschap tusschen velen dier vormen, die den grondslag uitmaakt van die groepee-
{==86==} {>>pagina-aanduiding<<}
ring der planten, waarop de natuurlijke indeeling van het plantenrijk berust. Voor den ongeoefenden, voor den oningewijden is dat bonte plantenkleed, met zijne tallooze vormen, een chaos, dien hij niet vermag te ontleden. De Schrijver wil hun daarbij met zijne hulpe ter zijde staan, wil hun daartoe den weg wijzen, daarbij zooveel mogelijk vermijdende dat dorre, systematische, dat, in bepaald kruidkundige werken moeielijk te vermijden, voor den ongeoefenden al licht een struikelblok wordt, dat hem van zijn verder navorschen op dit gebied afschrikt. Gemakkelijk was ten dezen aanzien de taak van den Schr. echter niet, vooral zoo hij het onderwerp, dat hier toch hoofdzaak is, grondiger behandelen en die oppervlakkigheid vermijden wilde, die, in vele zoogenoemde populaire geschriften den boventoon voerende, den lezer eigenlijk weinig verder helpt, en dikwijls hem in den waan brengt van heel wat te weten, terwijl hij er zoo goed als niets van weet.
Was zijne taak echter moeielijk, te meer eer komt den Schr. toe, die op zoo meesterlijke wijze zich daarvan gekweten heeft. De wijze waarop hij zulks gedaan beeft, verdient dan ook gewis in enkele trekken te worden nagegaan. Zooals wij reeds te kennen gaven, is de beschrijvende plantenkunde in dit geschrift hoofdzaak, maar het is er verre af, dat zij het eenige onderwerp zou zijn, dat wij hier behandeld vinden. Integendeel geeft de Schr., met den lezer wandelende en dwalende door bosschen en weiden, over bergen en dalen, natuurbeschouwingen, waarbij wij oplettend worden gemaakt niet alleen op wat het oog daar ziet, maar ook op wat het oor daar hoort, kortom op alles wat daar het landschap kleurt, of wat daar het luisterend oor tegenklinkt. Wij bewonderen, bij het zien van eenig fraai schilderstuk, de waarheid, waarmede de kunstenaar elke trek, elke bijzonderheid, in de natuur voorkomende, op het doek heeft teruggegeven; en hoe wij alle, ook de fijnste nuances en kleurschakeeringen daarop terugvinden. Welnu, zoo heeft ook de Schr. hier geschilderd in deze zijne natuurbeschouwingen, waarin overal ons geest en leven tegenstralen, in eene mate, zooals men die wel schaars aantreft. Inderdaad hier worden wij geleid tot wat meer dan oppervlakkig opmerken, hier wordt ons geleerd op zoogenoemde kleinigheden te letten. En hoe vele van die klcinigheden zijn er niet, hoe talloos vele, die stof tot opmerking en nadenken geven. Waarlijk komt het maar daarop aan, dat wij ze zien en er acht op

{==87==} {>>pagina-aanduiding<<}
geven. Dat trouwens is op zichzelf reeds eene kunst, en wel eene kunst waarin de Schr. een waar meester is. Of meent men wellicht, dat wij ons bij onze waardeering, aan overdrijving schuldig maken, welnu dan leze men als een voorbeeld van zijne schrijftrant, het tafereel in het bosch, beginnende op blz. 87 onderaan, voortgezet op blz. 88, en vrage zich af, of het ons bij de lezing niet is, alsof wij het tooneel daar voor onze oogen zagen, alsof wij zelven die roffel van den tamboer van het bosch hoorden rollen en die eekhoorntjes door het geboomte zagen zweven. Maar terwijl hij daar met u voortwandelt, en u beurtelings opmerkzaam maakt op de zonnestraal, die het landschap kleurt of den wind, die door de toppen ruischt; op den steen aan uwen voet, door het water afgerond en geslepen; of op den kever, die in het gras zijnen weg vervolgt najagende zijnen prooi, voert hij u telkens weder tot de planten terug, verliest hij het hoofddoel van zijn boek nergens uit het oog. Trouwens is het juist dat, wat in dit boek ons zoo zeer aantrekt, dat namelijk het bijwerk, als wij het zoo noemen mogen, nergens ontaardt in uitweidingen, die eigenlijk even goed gemist konden worden en bij het onderwerp minder passen, maar overal met dat onderwerp in harmonie is en onze belangstelling daarin verhoogt.
Dat onderwerp is en blijft bij hem dan ook hoofdzaak en gewis kan dit werk dan ook voor menigeen, die de planten liefheeft en ze wil leeren kennen en onderscheiden, een leerzame gids worden. Men behoeft slechts de registers in te zien, om te bespeuren, bij welk een aanzienlijk getal van verschillende planten hier meer of minder uitvoerig wordt stilgestaan. Hoe de Schr. overigens ook hier in bijzonderheden afdaalt, en den lezer de beteekenis leert begrijpen ook der kleinste afwijkingen op dit gebied, daarvan moge tot voorbeeld strekken, wat wij lezen op blz. 59, 60 en 61. Gewis kan het niet anders, of de groepeering en indeeling der planten, zooals die door de wetenschap aangenomen is, moet den onkundige dikwerf willekeurig toeschijnen en als berustende op in zijn oog al zeer onbeduidende afwijkingen. Hoort echter wat de Schr. daaromtrent zegt, wanneer hij van de akker vogelmelk sprekende, en deze met de in hagen en struikgewas voorkomende gele vogelmelk vergelijkende, op zulke bedenkingen het antwoord geeft, met de vraag ‘Wat noemt gij in de natuur onbeduidend? Zeker is het dat ge, zoo min uit de zaden als uit

{==88==} {>>pagina-aanduiding<<}
de holletjes van de vogelmelk welke aan den voet van de haag groeit, déze zult verkrijgen, als de andere uit de hier op den akker groeiende vogelmelk.
Dat doordringen tot de fijnere schakeeringen in het tafereel daar buiten, dat afdalen tot het kleine, dat beluisteren en leeren verstaan der natuur in alle hare afwijkingen en spelingen, dat, wij herhalen het hier nogmaals, valt niet in den smaak van iedereen. En voor hem, wien dezen zin ontbreekt, is dit boek dan ook niet geschreven. Voor hem daarentegen, die behagen in deze dingen schept, wiens begeeren er naar uitgaat hunnen samenhang beter en nauwkeuriger te verstaan, die heeft leeren begrijpen en gevoelen, dat de natuur schooner wordt, naar mate men haar meer ook in hare kleinste deelen leert kennen, voor hem kan dit werk een voortreffelijke en tevens een recht aangename wegwijzer zijn. Mochten er velen zijn, die van dit werk partij trokken, dat in waarde nog wint door nagenoeg een honderdtal afbeeldingen van verschillende gewassen, tusschen den tekst opgenomen. Voor het overige behoeven wij wel nauwelijks hier bij te voegen, dat het overbrengen van Rossmässles werk in onze taal wel nauwelijks aan beter, en meer bevoegde hand zou kunnen toevertrouwd zijn geweest, dan aan die van onzen verdienstelijken Witte, dien wij oprecht dank zeggen voor dezen arbeid, terwijl wij hem van harte toewenschen, dat hij ook daar door in ruimen kring nut stichte moge.

Augustus 72.
B.

III. Onderwijs.

1. Het kleine en het groote huisgezin. Een leesboek voor de hoogste klasse der volksschool, door A. Jansen, hoofdonderwijzer te Rotterdam. Rotterdam, J H. Dunk. 100 bl.

2. Volkshuishoudkunde. Een leesboek voor de leerlingen der burgerscholen door Mr. J. Knottenbelt, Leeraar in de Staathuishoudkunde aan de Academie van beeldende kunsten en technische wetenschappen en Advocaat te Rotterdam. Arnhem, J. Voltelen 1872. 229 bl.
Beide deze werken, die wij aan ingezetenen van Rotterdam te danken hebben, kunnen gevoegelijk in eenen adem worden aangekondigd. Hoezeer zij ook verschillen mogen in omvang, in

{==89==} {>>pagina-aanduiding<<}
de wijze waarop hun onderwerp behandeld wordt, en in het publiek waarvoor zij bestemd zijn, de schrijvers stelden zich in hoofdzaak een zelfde doel voor oogen, t.w. het brengen van eenige hoofdwaarheden der sociale wettenschappen onder de oogen der nederlandsche jeugd. Al heeft ook de heer Jansen zijn boeken bestemd voor de kinderen der minder aanzienlijken en de heer Knottenbelt voor hen die van het middelbaar onderwijs gebruik maken, toch hebben beide schrijvers het doel voor oogen gehad, om op populaire wijze, gezonde begrippen te verspreiden omrent de wetten waardoor onze samenleving beheerscht wordt. Met den heer Jansen zullen wij het wel allen eens zijn dat het bezwaarlijk gaan zal, om de lijst van verplichte leervakken op eene gewone lagere school, met de staathuishoudkunde als afzonderlijk leervak te vermeerderen, doch dat zulks de noodzakelijkheid niet wegneemt der verspreiding onder het volk van de eenvoudigste begrippen omtrent eene gezonde huishouding van gezin en staat. Voor dat doel is het werkje van den heer J. al bijzonder geschikt. Onder de zeer uitstekende geslaagde hoofdstukken, of wil men liever lessen, reken ik, ‘Koopjes’. ‘Wat zoo al bruikbaar is’. ‘Hooger loon’. ‘Als de uitvoer eens verboden werd’. ‘Verdeeling van arbeid’. ‘Belastingen’. Wanneer de schrijver den eersten druk herziet, zoude ik hem in bedenking willen geven om hoofdstuk VI ‘Een prijsje uit de loterij’ weg te laten; in 't vorige hoofdstuk toch is hetzelfde onderwerp reeds besproken en mijns inziens beter. Aan de ‘Gilden’ mocht wel een afzonderlijk hoofdstuk worden gewijd en die, ook uit een historisch oogpunt, zoo belangrijke zaak wat breeder behandeld worden. De samenvoeging der Gilden met de acte van navigatie in één hoofdstuk, is wel wat gezocht. Als de geachte schrijver zich met deze wenken
vereenigen kan, dan wil ik hem nog een verzoek doen, t.w. om in het leelijke woord ‘kaptaal’ de i weer in te voegen, al ware het maar omdat ‘kaptaal’ zoo erg onwelluidend is.
Mr. Knottenbelt heeft ons een vrij wat lijviger boek geschonken, hij heeft het dan trouwens ook bestemd voor leesboek (leerboek?) voor de leerlingen der (hoogere?) burgerscholen.
Met groote belangstelling heb ik van dit werk kennis genomen; toen ik toch een jaar of twaalf geleden Rapets Manuel de morale et d'économie politique voor het eerst in handen kreeg, kwam de gedachte bij mij op om dat in vele opzichten zoo uitstekende boek

{==90==} {>>pagina-aanduiding<<}
te vertalen of althans voor Nederland te bewerken. Het ging mij echter evenals den heer K.; bij nadere kennismaking vond ik de Manuel te uitvoerig; ja zelfs niettegenstaande het vele goede, te langdradig en liet ik mij daardoor afschrikken. De heer K. heeft thans de gelukkige gedachte gehad om Rapet slechts in de verte als leiddraad te gebruiken en van zijn Manuel geen bewerking te geven; al heeft hij er ook het een en ander aan ontleend. Of nu al hetgeen de hollandsche schrijver van zijnen franschen voorganger heeft overgenomen, juist het beste is durf ik niet beslissen; 't kan bijv. mij als eene subjectieve meening worden toegerekend dat ik den vorm van samenspraken, waarin Rapet zijn boek schreef, juist niet het meest der navolging waardig acht. Het kan echter zijn dat die vorm als de bij uitstek populaire moet worden beschouwd en dat men door dien te volgen, het gevaar vermijdt in een dorren betoogtrant te vervallen, een euvel waaraan schrijvers laatste hoofdstuk, over de Belastingen, wel een weinig mank gaat. Die klip is overigens door onzen schrijver vermeden en 't is hem gelukt een boek saam te stellen dat zich vloeiend en gemakkelijk laat lezen; de grondwaarheden der staat- of wil men liever der volkshuishoudkunde worden door dokter Meijer, de hoofdpersoon in deze gesprekken, duidelijk uiteengezet; moeielijke onderwerpen zooals: ‘waarde en prijs’ met veel tact op bevattelijke wijze besproken. Opmerkelijk is de voorkeur die de schrijver aan den zilveren standaard geeft, juist nu er meer dan ooit kans bestaat dat Nederland weldra, door de relatiën met het buitenland, zal worden gedrongen van dat beginsel terug te komen. Zeer nieuwsgierig ben ik om eens te vernemen wat Dr. Feringa, die onlangs nog al tegen het krediet is losgetrokken en die met een der toehoorders van onzen Dr. Meijer, op de vraag wat krediet is? waarschijnlijk zou antwoorden:
‘wel, als wij iets koopen dat wij niet dadelijk behoeven te betalen’, zou aan te merken hebben op hetgeen op bl. 102 en volgende omtrent het krediet en het kredietpapier wordt medegedeeld. In die bladzijden toch wordt, zonder overdrijving en zonder te vervallen in de dwalingen die dikwijls omtrent het krediet worden verbreid, helder aangetoond van welk een onberekenbaar nut het krediet voor onze maatschappij is.
Wat de schrijver zegt over de voordeelen van het opnemen van geld bij de hypotheekbanken, zal wellicht nog niet algemeen zoo voetstoots worden toegegeven, in sommige streken althans

{==91==} {>>pagina-aanduiding<<}
vinden de hypotheekbanken bij de leeners nog weinig bijval. Deze zaak is in de praktijk nog niet gebleken zoo geheel eenvoudig te zijn als men bij de lezing van hetgeen Dr. Meijer zegt, wel zou meenen. Ook aan de banken van leening mochten nog wel eenige meerdere regels gewijd zijn. Het voordeel der voorschotvereenigingen, opgericht naar het plan van Schülze-Delitsch, boven de hier te lande meer algemeene hulpbanken wordt kort maar duidelijk uiteen gezet. Hoezeer de hulphanken, niet zijn opgericht om winst te behalen en zelfs het bestuur daarvan kosteloos geschiedt, zoo kunnen zij op den duur slechts onvolledig aan hun doel beantwoorden. Bovendien zijn deze hulpbanken, zooals de schrijver terecht aanmerkt, ‘niets anders dan eene instelling van zuivere menschlievendheid; haar hulp is dus-gunst, een soort van aalmoes welke hem die haar ontvangt, eerder neerdrukt dan verheft.’
Nog vele onderwerpen worden met kunde behandeld, de beschouwing over Ricardo's theorie der grondrente is bijv hoogst lezenswaard; ik zoude echter het bestek eener aankondiging te buiten gaan door den schrijver op den voet te volgen; ten slotte zij den heer Knottenbelt de getuigenis gegeven dat, al heeft hij op vele plaatsen ons vruchten aangeboden, die, zooals hij in zijn voorbericht zegt, in den tuin ‘van een vaderlandsch staathuishoudkundige van groot gezag’ *) geplukt zijn, dat al heeft hij ons hier en daar een vreemden schotel voorgezet, de spijze door hem van goede toekruiden is voorzien en op smakelijke wijze is opgedischt.
Mr. R.C.N.
Oefeningen in 't zuiver schrijven van 't nederlandsch, door C.F. van Duyl, hoofdonderwijzer te Kampen. Te Groningen bij J.B. Wolters, 1872. 63 bl. Prijs 40 cent.
Naar het mij voorkomt zullen vele onderwijzers, die nu nog het verbeteren van foutieve opstellen bezigen als het voornaamste middel om hunne leerlingen zuiver nederlandsch te leeren

{==92==} {>>pagina-aanduiding<<}
schrijven; zoo zij met dit werkje kennis maken, gaarne eens de proef nemen met de methode die de heer van Duyl volgt om dat doel te bereiken. De korte volzinnen die hij daartoe dicteert komen mij voor met oordeel gekozen te zijn.
Druk en papier zijn zooals wij die van den uitgever Wolters gewoon zijn - duidelijk en goed.
Monitor.
Bloemlezing uit Gedichten van Elizabeth Hoofman. Joannes Antonides van der Goes, Jeremias de Decker en Joachim Oudaan, bijeenverzameld door W.P. Wolters en H.C. Rogge. Amsterdam W. Rogge.
Sedert de Nederlandsche jeugd op de Hoogere Burgerscholen ook in de vaderlandsche taal- en letterkunde onderwezen werd, begon men behoefte te gevoelen aan geschikte bloemlezingen uit onze voornaamste dichters en prozaschrijvers, die de vroegere meer omslachtige vervingen. Van stonde aan toog men aan het werk en er verschenen niet alleen bloemlezingen uit de voornaamste dichters en prozaschrijvers maar ook uit enkele. Tot deze laatste behoort het werkje, welks titel wij boven vermeldden.
De dichtstukken, alle gelukkig gekozen en met smaak geordend, worden door korte, doeltreffende aanteekeningen opgehelderd en voorafgegaan door beknopte biografien, van welke die van De Decker uit de bekende verhandelingen van De Vries en Timmers Verhoeven had kunnen aangevuld worden. Wij bevelen ook deze Bloemlezing met ruimte aan en hopen dat zij spoedig door anderen, ook wel minder bekende dichters en dichteressen, zal worden gevolgd. Men zorge echter het getal der aanteekeningen niet te vermeerderen en ook iets aan de leerlingen te denken over te laten.

Schotel.

IV. Biblioscopie.

Wendela. Door Ada Nore. Amsterdam, Gebroeders Kraay. 1872. In groot 8vo. 294 bladz.
Een roman de caractère. De loop der geschiedenis is vrij eenvoudig en de knoop, zoo het dien naam al mag verdienen, is niet zoo ingewikkeld gelegd of een eenigzins geoefend romanle-
{==93==} {>>pagina-aanduiding<<}
zer voorziet gemakkelijk waar het heen zal. Blijkbaar echter lag het niet in het plan van den schrijver - want in weerwil van den voornaam Ada meenen wij hier het werk van eenen schrijver voor ons te hebben - den lezer in spanning te brengen en te houden tot het vernemen der ontknooping. Ik geloof dus dat de beoordeelaar, zal hij zich op het standpunt van den auteur plaatsen, voornamelijk acht heeft te geven op de karaktervoorstelling, zoo van de predikantsdochter die de titelrol vervult, als van hen die met haar op den voorgrond treden van het tafereel. Wendela zelve is, naar 't mij voorkomt, èn als kind èn als meisje met talent geteekend. Hare verhouding zoo tot Frits als tot Reinout is overal even natuurlijk; hier en daar vindt men treffende grepen in hart en leven. Hoe echt eenvoudig, hoe wáár b.v. dat Reinout zijn schrijfboek aan flarden scheurt en er strafwerk aan waagt om Wendela's lokken te papillotten! Doch meer staaltjes van dien aard aan te halen zou misschien het ‘prettige’ der lezing bij sommigen wegnemen. Daarom onthoud ik mij van te veel aan te wijzen, b.v. de passage van den dollenhondsbeet, de beide spelevaarten, enz.
Die verwend is tot het eischen van pathetische toestanden zal zich door dezen roman wel eenigzins, maar niet ten volle bevredigd vinden. Die effect vraagt, legge ‘Wendela’ ter zijde; maar die een welsmakend gerecht verlangt, op eenen netten schotel uitlokkend voorgezet - we geven den uitgevers de eer die hun toekomt - zorge dat zijn leesgezelschap het bestelle of zijne leesbibliotheek het hem levere.

Haarlem, Nov. 1872.
v.O.
A. des Amorie van der Hoeven Sr. in zijne eer als Protestant gehandhaafd. Open brief en weêrwoord aan Mr. H.A. des Amorie van der Hoeven; door B.A. Lasonder, Phil. Theor. Mag. Litt. Hum. et Theol. Doct. V.D.M. te Aoquoy. Met een schrijven van een ond-discipel van Prof. van der Hoeven. Rotterdam, J. van Baalen en Zonen (van Hengel & Eeltjes). 1872.
Mr. H.A. des Amorie van der Hoeven, zoon van den beroemden kanselredenaar en hoogleeraar bij de Remonstranten, heeft voor eenigen tijd, met verzaking van zijn, schoon slechts voor het

{==94==} {>>pagina-aanduiding<<}
uitwendige - de man zegt zelf dat hij met eenige christelijke vormen in den grond een zedelooze heiden was - beleden Protestantsch geloof, zich bij de Roomsche kerk gevoegd. Gelijk het dikwijls met renegaten gaat, werd hij een sterk ijveraar voor de kerk tot welke hij was overgegaan, blijkens o.a. zijne redevoering in de bekende Parkmeeting. Van dien sterken geloofsijver - geloof in den zin van kerkelijke belijdenis - gaf de nieuwe ‘zoon der H. Kerk’ mede blijk door het uitgeven eener apologie van zijnen overgang in een betrekkelijk lijvig boekdeel, getiteld: Mijn terugkeer tot de kerk van Christus. Hoe de man aan het woord terug keer komt wordt door den inhoud van dat boek niet helder. Doch dit, benevens den onder honigzoete woorden jesuïtisch-vuilen inhoud, alsmede den godslasterlijken onzin daargelaten (ik wijs op de terecht door Dr. Lasonder ernstig berispte gelofte), laten wij het geheel en al voor rekening van den bekeerling zelven; al ware hij Mohamedaan of Jood of officiëel heiden geworden - men moge hem beklagen, maar niemand heeft het recht hem ter verantwoording te roepen.
Over iets anders echter wel. Hij heeft in zijnen zoogenoemden Terugkeer het doen voorkomen als zou zijn vader der Roomsche kerk eene warme toegenegenheid hebben toegedragen, ja eigenlijk, al wordt het niet met ronde woorden gezegd, half Roomsch zijn geweest. Toen voor eenige jaren een Roomsch geestelijke zulks, maar nog sterker, van den onvolprezen Hugo de Groot beweerde - deze zou werkelijk in den schoot der Roomsche kerk gestorven zijn - werd meer dan ééne uitmuntend versneden pen op het papier gezet om die beschuldiging (want eene beschuldiging was het ten opzichte van een man als Hugo!) te ontzenuwen. Daartoe was ook hier reden te over. De smaad van ‘Roomsche aspiraties’ men ziet: het woord is honigzoet, maar de smaad bitter! - mocht niet kleven op de nagedachtenis van eenen man, die niet alleen aan zijnen familie- en vriendenkring, niet alleen aan zijn kerkgenootschap, maar aan Nederland en het Protestantisme toebehoort. En dat allerminst als die nagedachtenis, onder o! zoo zoete woordjes, door een eigen zoon van den beroemden man, op wien ons vaderland in onze eeuw roem draagt, door het slijk wordt gesleurd.
Of verdient het dezen naam niet, waar een man, die met al den gloed zijner welsprekendheid de verspreiding en het onderzoek des Bijbels aanbeval, voor gewetensvrijheid ijverde, het bijgeloof

{==95==} {>>pagina-aanduiding<<}
bestreed, Jezus Christus als den eenigen, algenoegzamen Zaligmaker verkondigde, - waar zulk een man wordt te aanschouwen gegeven als iemand, wiens smaak en geest welgevallen vonden in het Roomsche, wien de Roomsche kerk aantrok van wege eenheid en oudheid en kerkpraal - de Roomsche kerk, let wel! met al haar onzinnig bijgeloof, met haren godonteerenden Mariadienst en menschenvergoding, met haar driest verloochenen van alle zelfstandigheid in 't geen den mensch heilig is: godsdienst en geweten! 't Is bijna belachlijk het een oogenblik te gelooven! Maar 't is gezegd, in het openbaar geschreven, niet door een vreemde, neen! door 's mans eigen zoon!...
Tegenover zoo verregaande impiëteit was het piëteit, te spreken voor de eer van eenen overledene, die niet meer voor zichzelven spreken kan. En dit heeft Dr. Lasonder op uitnemende wijze in het voor mij liggende boekje gedaan. Het is volkomen overtuigend; niet voor de slaven van Rome, die het niet zullen lezen of mogen lezen van wege de helderheid en kloekheid waarmede de onzin der zich alleen zaligmakend noemende kerk op zijne plaats wordt gezet; maar voor ieder die de waarheid lief heeft. Uit de eigen woorden van den door zijn eigen zoon in zijn graf gehoonden vader wordt, zoo door Lasonder zelven als door ‘eenen oud-discipel’ (R.H. te Is) zonneklaar aangetoond dat onze beroemde kanselredenaar oneindig ver was van Roomsche aspiraties, maar Protestant in hart en nieren, goedwillig omtrent personen, maar gestreng omtrent beginselen, verschoonend voor dwalendeu, maar verklaard vijand van dwaling, met weêrzin de noodzakelijkheid van kerkgenootschappen in de Christenheid duldende, maar met nog grooter weêrzin eene doode eenheid als die der Roomsche kerk beschouwende.
De zoon leze dezen ‘Open brief’ en schame zich! De vader zou, kon hij in aardsche taal uit een hoogere wereld spreken, gewis tot den schrijver dezer apologie zeggen: Bene de me scripsisti!
Overigens is er ook nog eene meer algemeene beschouwing van het door Dr. Lasonder behandelde onderwerp. Het ligt in den aard der zaak, dat, waar hij de pen opneemt ter verdediging van den Protestantschen zin eens ontslapene tegenover de ultramontaansche aantijgingen van diens zoon, de Evangelie-waarheid bij hem eenen wakkeren voorstander vindt tegenover de aanmatigingen van het ultramontanisme zelf. En tegen de liefelijke toonen van het lokfluitje, die het jesuïtisme nu en dan klinken

{==96==} {>>pagina-aanduiding<<}
laat in de ooren van sommigen kan niet te ernstig worden gewaarschuwd. In waarheid, het is niet zoo geheel zeldzaam, dat - gelijk Mr. van der Hoeven het van zich zelv' zegt, anders zou ik het niet zeggen - zondaren, Protestantsche Christenen in naam, maar heidenen in 't wezen der zaak, zich bij ontwaakt schuldgevoel in de armen werpen eener kerk, die het: ‘kom herwaarts, vermoeiden en belasten!’ op gansch andere voorwaarden toefluistert dan de Heer. O! het is dáár zoo gemakkelijk, zondenvergeving te erlangen. Ik heb Roomsche menschen ter goeder trouw hooren verzekeren, dat volgens hunne kerkleer niet de priester de zonden vergeeft, maar alleen in den naam van God de verzekering geeft van Zijne vergevende genade - eene voorstelling intusschen, door het Trentsche concilie vervloekt. En zoo is het ook met andere leerstukken: zooals men ze den argeloozen Protestant voordraagt, kan deze er zich allicht mede vereenigen, althans hij vindt er weinig aanstootelijks in. Fistula dulce canit! Maar is eenmaal de vogel gevangen, dan komt de aap uit de mouw. Aldus gaat het met zoogenoemde overtuigingsovergangen, en daarom kan in onze dagen, in welke het jesuïtisme zijne uiterste krachten, ook die der listigheid, in het werk stelt, de Protestant niet te nadrukkelijk worden gewaarschuwd. Van ‘bekeeringen’ om geldelijk voordeel of ten gevolge van een gemengd huwelijk spreek ik hier niet; van het laatste zwijgt Mr. van der Hoeven en die kieschheid omtrent zijne vrouw strekt hem niet tot oneer.
't Is nauwlijks noodig te zeggen dat ik hier alleen het ultramontanisme op het oogheb. De eigenlijke oude Nederlandsche Catholieke kerk en die met hare grondstellingen rechtstreeks of zijdelings instemmen, staan bij mij in zeer hooge achting. Ook maakt ieder weldenkende een onderscheid tusschen onkunde die niet beter kan weten, en driestheid die beter behoorde te weten.

Haarlem.
van Oosterzee.























{==97==} {>>pagina-aanduiding<<}

Binnenlandsche letterkunde.

I. Fraaie Letteren.

Herinneringen. Derde Bundel. Verspreide opstellen van Mr. S. Vissering. Amsterdam, 1870.
Oude kennissen ontmoet men gaarne. Zoo zullen, dunkt mij, zij denken, die, na reeds vroeger de opstellen van Mr. Vissering in tijdschriften te hebben gelezen, ze thans in éen boekdeel vereenigd vinden en ze in dien vorm andermaal ter hand nemen. Ik acht dan ook deze uitgave, even als die der twee vorige bundels, een gelukkig denkbeeld. Onze tijd hecht groote waarde, misschien wel te groote waarde, aan periodieke litteratuur. Naast de dagbladen is een groot aantal geschriften verschenen, die maandelijks, soms wel wekelijks, hunne opwachting bij het publiek maken, en die, voor zoover zij zich niet uitsluitend op wetenschappelijk gebied bewegen, zooveel mogelijk trachten ieders smaak te bevredigen en, evenals de bekende kinderheilige, ieder wat te brengen. Dat het gehalte dier tijdschriften van zeer verschillenden aard is, ligt in den aard der zaak. Maar toch - ook de beste onder hen zijn dikwijls genoodzaakt, als de noodige copij hun niet in gewenschte mate toestroomt, stukken op te nemen van twijfelachtige, niet zelden van geringe waarde; stukken, waarvan men, zoodra de aflevering, waarin zij verschenen zijn, weder door een nieuwe is opgevolgd, zeggen kan ‘requiescant in pace’ en waarvoor dan ook een stille begrafenis het beste is, wat men hun kan toewenschen. Groot is het aantal geestesproducten welke op die wijze de eeuwige rust zijn ingegaan en door vriend

{==98==} {>>pagina-aanduiding<<}
en vijand weldra zijn vergeten. Heeft men alle reden zich over dit resultaat te verheugen, 't is echter tevens te betreuren dat maar al te dikwijls ook hierbij de goeden in het lot der kwaden deelen, en dat menige zeer verdienstelijke arbeid in onze tijdschriften begraven blijft, zonder dat het publiek er zich iets meer om bekommert. Hiermede is niet gezegd dat een goed tijdschriftartikel niet dikwijls grooten indruk maakt; geenszins; maar de invloed zou meestal blijvender en krachtiger zijn geweest, indien het niet in een tijdschrift ware geplaatst. Ieder toch weet dat oude afleveringen van periodieke geschriften zelden meer ter hand worden genomen en dat een tijdschriftartikel, behoudens enkele uitzonderingen, zelden langer gelezen wordt dan het nummer, waarin het is opgenomen, circuleert. Nieuwe stukken in volgende nummers geplaatst, zullen weldra weder den beschikbaren leestijd van het publiek in beslag nemen, en de aandacht van het vorige aftrekken, dat allengs geheel op den achtergrond raakt. Zoo is een rusteloos va et vient maar al te zeer de stempel die op de tijdschriftenlitteratuur is gedrukt.
Hiermede is, naar ik geloof, de vinger gelegd op een aan deze soort van litteratuur onafscheidelijk gebrek. Weinig moeite zou het kosten, de gegeven schets verder uit te werken en op de verschillende schaduwzijden der ons overstroomende tijdschriften te wijzen, zonder daarom de lichtzijden, die aan dit genre tevens eigen zijn, uit het oog te verliezen.
Maar het gezegde zal genoeg zijn om mijne sympathie met de uitgave van Vissering's derden bundel te verklaren. Immers wij zien hier voor ons een reeks belangrijke opstellen, waarvan wel is waar, de meesten reeds vroeger zeer de aandacht hebben getrokken en druk gelezen zijn, maar die juist, omdat ze in tijdschriften waren opgenomen, weder al te spoedig in het vergeetboek waren geraakt. Toch verdienen ze dit maar al te gewone lot der tijdschriftartikelen niet, want, al dragen de meeste dier opstellen uit den aard der zaak den stempel van den tijd waarin zij werden geschreven, ze hebben daarom geenszins hun belang voor het tegenwoordige verloren en de meeste der daarin ontwikkelde denkbeelden en opmerkingen blijven ook thans nog hunne volle waarde behouden.
Een volledig overzicht van den inhoud van dezen bundel zal ter deze plaatse niemand van mij vergen, die zich door eigen inzage overtuigd heeft hoe rijk die inhoud is, en hoe onder deze

{==99==} {>>pagina-aanduiding<<}
opstellen naast vele kleinere van verschillenden aard ook, meer uitvoerige voorkomen, die vrij omvangrijke studies over hoogst gewichtige onderwerpen behelzen. Ik heb met deze laatste het oog op het opstel: ‘de Nederlandsche Bank, gedurende haar vijftigjarig bestaan (1863) en op “de studiën over hooger onderwijs.” Deze beide stukken zijn m.i. de paarlen der gansche verzameling en verdienen de aandachtige lezing van ieder, die belangrijke onderwerpen op grondige, duidelijke en echt liberale wijze wenscht te zien toegelicht. De heldere betoogtrant des schrijvers en zijn meesterschap zoowel over de stof, als over den vorm, komen in deze opstellen het sterkst uit. Ik zal er niets naders van meêdeelen, ieder leze en oordeele. Alleen mag ik den wensch niet onderdrukken, dat een eventueele wet op het hooger onderwijs, gebaseerd moge zijn op de door den schrijver met zooveel talent en zaakkennis ontwikkelde beginselen. Want al mogen zij aan velen in onzen realistischen tijd misschien te idealistisch voorkomen, ik ben niettemin overtuigd dat zij een kern van waarheid bevatten, die (zij men het ook niet in alle onderdeelen met den schrijver eens) alleen door hen kan miskend worden, voor wie de wetenschap slechts is: die tüchtige Kuh, die ihn mit Butter versorgt.’
Behalve de twee genoemde grootere opstellen, worden nog zeven van minderen omvang in dezen bundel aangetroffen, waarmede de lezer, naar ik meen, eveneens, óf voor 't eerst, óf op nieuw gaarne zal kennis maken. In ‘Geld hebben en rijk zijn’ en in ‘het geld en de maatschappelijke ruilingen’ vindt de schrijver gelegenheid op de onjuiste hegrippen, die nog maar al te zeer bij velen omtrent het wezen van het geld bestaan, te wijzen en de rol, die dit ruilmiddel in het maatschappelijk verkeer vervult, aan te toonen. In twee andere opstellen, de kleinste van dezen bundel, worden ons korte necrologieën gegeven van Dr. R.C. Bakhuizen van den Brink, en Mr. O. van Rees, wel is waar slechts schetsen, maar schetsen, waarin de hoofdtrekken dezer twee zoo verschillende karakters flink en duidelijk zijn aangegeven, en die ons alleen doen wenschen dat de schrijver, aan wien bij de eerste verschijning de gelegenheid daartoe ontbrak, thans in een ruimere ontwikkeling mocht zijn getreden en ons een afgewerkt tableau mocht hebben geleverd, waartoe niemand meer dan hij bevoegd kan geacht worden, ook al is - zooals in de aanteekeningen op den inhoud bescheiden wordt

{==100==} {>>pagina-aanduiding<<}
meêgedeeld, - aan de verdiensten van beide genoemde mannen reeds elders uitvoeriger en vollediger hulde gebracht. In de ‘brieven van het strand’ deelt een Duitscher, die Scheveningen bezoekt, zijne indrukken en beschouwingen mede, waarbij het niet ontbreekt aan pikante opmerkingen, wier juistheid voor een groot deel ten minste, ook thans niet, kan ontkend worden. De ‘Tafelkout’ verplaatst ons in een vriendenkring in December 1865, waar op onderhoudende wijze vele belangrijke vragen van den dag aan de orde komen; mogen ook vele toespelingen die de vrienden zich veroorloven, thans minder verstaanbaar zijn, waarheid blijft het dat zooals de schrijver zelf opmerkt, van de groote vraagstukken, die het gezelschap bezig hielden, er nu ook nog niet een van de baan is. Een ‘Oudejaarsavond-praatje’ besluit dezen bundel; het draagt de jongste dagteekening (December 1871) en zeker zullen velen zich nog levendig herinneren, dat zij het in de Gids met genoegen gelezen hebben.
‘Maar,’ zal misschien een kritikus vragen, ‘hebt gij dan niets op dit boek aan te merken? Is uwe recensie niet eene reminiscenz van die vroegere deftige boekbeoordeelingen, waaraan niet het minst de toenmalige Letteroefeningen zich schuldig maakten en waarbij de kritiek weinig of niets, maar overdreven bewondering het meest te zeggen had?’ Ik zou aan dien kritikus willen verzoeken in het oog te houden, dat ik geene recensie maar slechts eene korte aankondiging heb willen geven, en dat in ieder geval oprechte waardeering van 't geen werkelijk waardeering verdient, even goed hare eischen heeft als de kritiek, iets dat wellicht tegenwoordig wel wat veel uit het oog wordt verloren. Het ‘ubi plurima nitent etc.’, hoe banaal het ook klinken moge, blijft daarom niet minder juist, en hij die weinig gelegenheid of lust heeft in een uitvoerige beoordeeling te treden, vervult naar mijne meening slechts een plicht der dankbaarheid, als hij in eene korte aankondiging, op de genotvolle oogenblikken wijst, die de lectuur hem verschaft heeft. De kritiek, voor zoover daarvoor aanleiding bestaat, mogen dan de lezers zelven uitoefenen. En in den regel deinzen zij ook tegenwoordig voor de uitoefening dier bevoegdheid niet terug. Ik geef dus in dat opzicht de herinneringen van Mr. Vissering gaarne met gerustheid in hunne handen over.

A.
M.V.

{==101==} {>>pagina-aanduiding<<}

Taalkundige opstellen van Mr. A. Bogaers, uitgegeven door Dr. W.G. Brill, Hoogleeraar te Utrecht. Met uitvoerige woordenlijst. - Te Rotterdam, bij J.H. Dunk, 1872.
Deze verzameling van verspreide stukken over taal- en letterkundige onderwerpen behoort tot de geschriften, waarvan of veel, of slechts weinig te zeggen is. Wilde men toch uit den rijken voorraad van stof eenige bijzonderheden aanstippen, met vermelding van hetgeen tegen de beweringen des schrijvers is ingebragt of ingebragt zou kunnen worden, dan ware de hier beschikbare ruimte zeker niet voldoende. Alleen het woord ‘Germanisme’, op het tegenwoordig standpunt der taal gebezigd, waar de schrijver, omdat hij dezelfde uitdrukking, voor de meer zelfstandige ontwikkeling onzer taal, had aangetroffen, liever gevonden had ‘echt oud-Neerduitsch, maar in dien zin thans niet meer in gegebruik’, (p. 27) zou reeds eene hier ten eenen male misplaatste uitweiding vorderen. Wij zullen ons dus vergenoegen met in betrekkelijk weinig woorden den indruk te schetsen, dien het lezen van den bundel op ons heeft gemaakt. Dit weinige moge dan andere belangstellenden tot nadere kennismaking opwekken. De opstellen van Mr. Bogaers verdienen het; want zij kenmerken zich, gelijk de hoogleeraar Brill te regt opmerkt, door eene fijnheid en juistheid des oordeels, door eene keurigheid van uitdrukking, die niet genoeg te roemen zijn.
Al de stukken van Mr. B. getuigen van eene belezenheid, die verbazing wekt, en van groote scherpzinnigheid. Zijne tekstkritiek is doorgaans even natuurlijk, als zijne woordverklaring ongezocht. Men leze, om een enkel voorbeeld te noemen, wat hij p. 36 over ‘likken’ zegt, en ieder, die ooit van den zoogenaamden ‘liksteen’ onzer Oud-Hollandsche huismoeders heeft gehoord, zal ongetwijfeld met hem instemmen. Zoo bevatten deze opstellen, om nogmaals de woorden van den hoogleeraar te bezigen, een schat, ‘door de daaraan toegevoegde woordenlijst te gemakkelijker bruikbaar, voor dengenen, die zijne kennis van de etymologie onzer taal verrijken wil’. - Wie onze taal, en wat hierin vroeger of later is geschreven, beoefent, zal in de aanteekeningen van Mr B. een tal van wetenswaardige bijzonderheden aantreffen, die over de juiste beteekenis van menig woord, over den regten zin van menige uitdrukking een helder licht verspreiden. Som-
{==102==} {>>pagina-aanduiding<<}
mige nieuwe werken, doch vooral de beide laatste uitgaven van Vondel, komen nog al eens ter sprake.
Aangezien Mr. B. doorgaans anderer werk tot grondslag legde, en dus het gebied der kritiek betrad, zoo lokten zijne beweringen vaak tegenspraak uit, en soms een strijd op het papier, niet altijd met bezadigdheid gevoerd. Het aanwijzen van feilen, of alleen met klem van redenen, of bovendien met bijtende scherts, kon niet aangenaam zijn voor hen, die er het voorwerp van waren. Daarom stelde de hoogleeraar - en dit pleit voor zijne trouwens overbekende welwillendheid - zich de vraag, of hij zich ‘dienstbaar mocht maken aan de vernieuwde verspreiding van opstellen, die bij het hoog te waardeeren onderricht, dat zij brengen, tevens de gehekelde personen op nieuw aan den min of meer spotzieken glimlach der lezers prijs geven’. Gelukkig heeft Dr. Brill zich niet onttrokken, vooral in aanmerking nemende, dat ligt een ander zich met dezelfde taak zou belasten, en dat ook hij niet onbestreden was gebleven.
Mr. Bogaers had werkelijk meermalen strijd gevoerd tegen den hoogleeraar, doch steeds met bondige redeneringen en op zoo uiterst hoffelijke wijs, dat zelfs eene kleine nederlaag in het wetenschappelijk krijt niet kon verbitteren. Met het oog op den ernst en de waardigheid, waarmede partijen elkander bestreden, zegt de hoogleeraar in de voorrede: ‘tegenover de meesten, en ook tegenover mij, was die kritiek echter gansch niet schertsend.’ Volkomen waar, doch niet regt duidelijk; want op de onwillekeurige vraag: hoe dan? past even goed: bitter en hatelijk, als: ernstig en waardig. De woorden ‘schertsende kritiek’ voor de slagen, door Mr. B. met de snerpende geeselroede eener fijne ironie toegebragt, kunnen wij evenmin beamen. Doch hier komt de hoogleeraar zelf ons een weinig te gemoet, door vervolgens te gewagen van eene kritiek, waarmede de schrijver ‘niet de vernedering, maar de verheffing van den gehekelde’ beoogde.
Dit veronderstelt toch blijkbaar iets meer dan scherts. Maar genoeg hiervan. De slotsom is, dat wij het besluit toejuichen, om aan deze uitgave de zorg te wijden, die er aan besteed is.
Met deze laatste woorden zegt de hoogleeraar niets te veel; want alles draagt, in den voor ons liggenden bundel, het kenmerk van de grootste zorgvuldigheid. Minder naauwkeurig achten wij p. 114, reg. 8: ‘Daar waren ze de mannen niet na’, i.p.v. naar; p. 217, reg. 4: ‘als hebbende hij iets opgelet,’ i.p.v.

{==103==} {>>pagina-aanduiding<<}
opgemerkt of op iets gelet; p. 223, reg. 26 en p. 229 reg. 10: ‘zelfsvertrouwen’; p. 224, reg. 4: ‘zelfskennis’; eindelijk p. 305, reg. 9: ‘Maar het komt er hier op de hoofdzaak aan’, waar dat ‘er’ geheel overbodig is. Heeft Mr. B. zoo geschreven, dan zijn het slechts kleine gebreken in den overigens keurigen stijl, die zich door eene zeldzame helderheid in het betoog onderscheidt. Het aantal drukfouten is uiterst gering. Wij hebben ten minste niets gevonden, dan p. 213, reg. 1: geschiedt i.p.v. geschied; p. 279, reg. 19: toestad i.p.v. toestand; en p. 309, reg. 12: Boenbale i.p.v. Boendale. Dit heeft weinig te beteekenen, en boezemt een gegrond vertrouwen in op de vele cijfers, die tot aanwijzing dienen.
Nu onze taal, doch vooral onze letterkunde, sedert de oprigting van hoogere burgerscholen, algemeener wordt beoefend, dan vroeger, zal ieder, die zich hieraan wijdt den hoogleeraar Brill dank verschuldigd zijn voor de zorg aan deze uitgave besteed. Men vindt hier bijeen, wat Mr. Bogaers op verschillende tijden en plaatsen uit den schat zijner kennis heeft medegedeeld, niet stelselmatig over een bepaald schrijver of werk, maar naar aanleiding van hetgeen hij las en opmerkte. Wie in denzelfden trant aanteekent, of geroepen is de werken van Nederlandsche dichters uit een vroeger tijdperk te verklaren, zal ongetwijfeld met de taalkundige nalatenschap van Mr. Bogaers rijke winst kunnen doen.

Nieuwediep, Februarij 1873.
B.D.

II. Godgeleerdheid en Kerkrecht.

De geschiedenis van den godsdienst door Otto Pfleiderer. Vertaald door H.A. Gillot, Predikant te Zierikzee. - Schiedam, H.A.M. Roelants, 1872. - Prijs f 5.40.
De dagen der ‘mythologie’ - bij voorkeur uitgesproken op zijn fransch, als mythologie - zijn geteld, die van de geschiedenis der verschillende godsdiensten aangebroken. Evenwel, het geslacht is nog niet uitgestorven, dat op de banken der middelbare scholen, vol belangstelling luisterde naar de prettige verhalen, aan

{==104==} {>>pagina-aanduiding<<}
de ‘mythologie’ ofte ‘fabelleer’ der ouden ontleend. Wat konden die Grieken en Germanen zich toch zonderlinge voorstellingen van de dingen vormen! Maar aardige vertellers - dat waren zij. Men moet dikwerf vragen: waar haalden zij het vandaan?
Verhaaltjes, vertelseltjes - meer waren die levendige, soms grappige schetsen van het leven der goden en godinnen, van hunne twisten, liefdesgeschiedenissen, reisavonturen, van hunne geboorte en van hunnen ondergang niet.
Zouden ‘de heidenen’ wel waarlijk hebben geloofd aan het bestaan dier talrijke, allen min of meer belachelijke goden en godinnen?
De vraag deed zich zelden voor en werd in den regel onmiddellijk door des vragers eigen beter inzicht, meer dan voldoende, beantwoord: och het zijn immers al te maal verzinsels! Men moest zich schamen, in vollen ernst over fabels zoo lang na te denken.
Intusschen zijn de hekken verhangen. Tegenwoordig behoort, naar het eenparig gevoelen der ontwikkelde menschheid, ieder, die nog dergelijke gedachten omtrent de ‘mythologie’ der ouden koestert, zich te schamen over zijne onkunde. De oude fabelleer is een belangrijk hoofdstuk van de geschiedenis der godsdienst geworden. De schijnbaar onoverkomelijke kloof tusschen heidenen aan den eenen, goden en christenen aan den anderen kant, is gedempt. De laatsten hebben een goed deel hunner pretenties, als spruiten van het ééne openbaringsvolk afgelegd en tegelijkertijd de eersten trachten op te heffen uit het slijk der geestelijke minachting, waarin joden en christenen, in het bewustzijn hunner godsdienstige grootheid, hen hadden geslingerd. De waarheid van Paulus' verklaring aan de Romeinen, H. 1:19-20, dat de heidenen een natuurlijk vermogen bezitten, waardoor zij tot Godskennis kunnen geraken, komt meer en meer tot haar recht. Het schoone woord van den christenleeraar op den Aeopagus te Athene: ‘God heeft alle volken der menschen zoo gemaakt, dat zij Hem zouden zoeken, of zij Hem ook tasten en vinden mochten, hoewel Hij niet ver is van een iegelijk onzer. Want in Hem leven wij en bewegen wij ons en zijn wij, gelijk ook eenige uwer (heidensche) dichters gezegd hebben: “want wij zijn ook zijn geslacht”’; dat woord staat niet langer in onzen bijbel, Hand. 17: 26-28, als een getuigenis tegen allen, die in naam van het christendom, den staf breken over elke poging van den

{==105==} {>>pagina-aanduiding<<}
heiden, om buiten joodschen of christelijken invloed om, God te verheerlijken. Wij hebben plaats gemaakt voor een waardeering van de godsdienst dergenen, wier ‘fabelleer’ ons voorheen slechts aangenaam bezig hield. Wij lachen niet meer om den fetisdienaar, die een stuk steen, een berg, een boom, een eind touw en dergelijke stoffelijke voorwerpen als bezielde, goddelijke wezens beschouwt. De offers, die Indiërs of Noren aan hunne goden brachten, stemmen ons tot gelijken ernst als de gaven, die de vrome Israëliet op de altaren van Jehova, in den Jeruzalemschen tempel, deed ontbranden. Het gebroken hart van den zichzelf verloochenenden christen staat slechts gradueel, niet specifiek, daarboven. De zwerftochten der germaansche goden, de hartstochten, die de bewoners van den Olympus drijven, de stijve egyptische of oud indische afgodsbeelden, zoowel als de wereldberoemde Venus of Apollo - wel verre van louter rariteiten en onovertroffen kunstgewrochten! - zijn ons de spiegels geworden, waarin zich het zieleleven weerkaatst van de volken, in wier midden de verhalen en beelden dier goddelijke machten ontstonden.
Kennis van dat zieleleven te vergaderen - hetzij als onderdeel en ter aanvulling eener algemeene kennis van het leven der volken, hetzij als zelfstandige wetenschap, die de raadselen van het zielkundig verschijnsel, dat wij godsdienst heeten, poogt te ontsluieren; - ziedaar de nieuwe reden, waarom men zich in oude ‘mythologiën’ verdiept. Het woord wordt veelal behouden, maar de zaak, daardoor uitgedrukt, is een geheel andere geworden.
Nu dagteekent de geboorte der ‘godsdienstwetenschap’ wel van de voorgaande eeuw, maar hare ernstige beoefening is nauwelijks zoo oud als de tegenwoordige. Wanneer men bedenkt, dat altijd eenige tijd, soms wel eens een vrije lange tijd schijnt te moeten verstrijken, eer nieuwe beschouwingen en resultaten uit de sferen van de mannen der wetenschap, de scholen van de kinderen der menschen, straks het dagelijksch leven, binnendringen; dan kan het geen verwondering wekken, dat het geslacht dergenen, die met de oude denkbeelden omtrent de mythologie zijn groot geworden, nog volstrekt niet is uitgestorven. Zij weten nu wel beter, maar het valt moeielijk, de nawerking van den ouden zuurdeesem zorgvuldig te ontgaan. Onwillekeurig staan zij aan misvatting bloot, wanneer zij beproeven, den in-
{==106==} {>>pagina-aanduiding<<}
houd van het vroeger als mythologie geleerde, onder het nieuwe gezichtspunt der godsdienstwetenschap te plaatsen.
Het beste middel, dat dezen ten dienst staat, om hunne onjuiste voorstellingen af te leggen en in de nieuwere beschouwing thuis te geraken, is dat zij van meet af beginnen, en hoewel ouder geworden, nogmaals plaats nemen in de rijen der leerlingen, Het is daartoe evenwel niet noodig, dat zij op nieuw de scholen bezoeken. Zij kunnen rustig in hunne woning blijven en zich daar door schrijvende gidsen laten voorlichten. Het begint meer en meer niet langer te ontbreken aan goede handleidingen voor allen, die met de geschiedenis der godsdiensten bekend wenschen te worden. Om van werken van kleineren omvang en uitheemschen oorsprong te zwijgen, wijs ik alleen op de uitmuntende reeks, die als De voornaamste godsdiensten bij den heer Kruseman te Haarlem verscheen, en naar wij hopen, nog niet is afgesloten.
Die kostbare boekdeelen zijn niet van mijne gading, zegt echter menigeen, die zijn tijd en zijne beurs heeft geraadpleegd. Welnu, hij kan elders te recht, b.v. bij den heer Roelants te Schiedam. en koope De geschiedenis van den godsdienst door Otto Pfleiderer. Boven den gelukkigen bezitter van De voornaamste godsdiensten heeft hij dan nog altijd dit voor, dat hij in zijn boek, behalve van de daar behandelde, ook van godsdiensten leest, die in de haarlemsche serie tot heden geen tolken hebben gevonden. Niet dat Pfleiderer alle godsdiensten behandelt. Dat heeft nog niemand gedaan; en het is zeer de vraag of ooit eenig sterveling zich aan die reuzentaak zal kunnen wagen. Ongetwijfeld zijn sommige godsdiensten spoorloos verdwenen, andere onder het stof der eeuwen zoo diep bedolven, dat zij bijkans onkenbaar zijn geworden, en nog andere tot op den huidigen dag te weinig wetenschappelijk onderzocht, dan dat men nu reeds hare geschiedenis zou kunnen schrijven.
Met de voornaamste, de meest bekende godsdiensten, maakt Pfleiderer, in het genoemde boek, zijne lezers bekend. De inleiding is gewijd aan een oordeelkundige uiteenzetting der oudere en nieuwere denkbeelden omtrent het karakter en de beteekenis der zoogenaamde ‘mythologie’. Daarna worden achtereenvolgens de godsdiensten beschreven van de Semieten, Babyloniërs, Syriërs, Kanaänieten, Phoeniciërs en Egijptenaren; de Ariërs van den Indus, en, als Germanen, in Duitschland; het Fetisisme en Schamanisme; de godsdiensten der Grieken en Romeinen, der Chinee-
{==107==} {>>pagina-aanduiding<<}
zen, der Bramanen en Boedisten, der Perzen, der Israëlieten, der Mahomedanen en der Christenen.
Niet enkel aan den inhoud dier godsdiensten, maar ook aan hare geschiedenis is veel oplettendheid geschonken, en dat alles met vermijding van lastige geleerdheid. Het boek is in een vloeienden stijl geschreven. Het brengt den hoogstbelangrijken inhoud in een aangenamen vorm onder de oogen der lezers. Hoewel niet op één lijn te plaatsen met de lichte lektuur van alledaagsche romans, vergt dit werk geen al te groote inspanning, terwijl het in de verte niet dreigt met geestdoodende afmatting. Hoewel bestemd om te onderrichten, mist het de voor volwassenen zoo hinderlijke schoolsche vormen der meeste handleidingen. Hoewel geen geschrift om binnen een paar dagen verslonden te worden, mag het veeleer een leesboek dan een leerboek voor de verschillende godsdiensten heeten. Juist daarom acht ik dit werk de bijzondere aandacht waardig van allen, die de schoolbanken voor goed hebben verlaten, doch nog wel eens nader en beter wenschen ingelicht te worden omtrent de geschiedenis der godsdiensten, die ze vroeger ten deele als ‘mythologie’ hebben hooren voordragen.
Het boek van Pfleiderer bevat een schat van kennis. Het legt een schoon getuigenis af van den ijver en de vlijt des schrijvers, repetent te Tubingen, sedert hoogleeraar te Jena. De heer Gillot deed een goed werk met de overzetting van Pfleiderer's arbeid in het nederlandsch. Velen mogen hem dankbaar zijn, én omdat hij dit geschrift onder hunne hollandsche oogen bracht, én omdat hij zoo uitnemend vertaalde. Gunt Petersburg hem den tijd, den lust en de gelegenheid, in dezen zin voor zijne oude landgenooten werkzaam te blijven, het vaderland zal er bij winnen. Buiten den kring der theologen - en alleen daarbuiten? - worden zelden duitsche werken over eenig deel der godsdienstwetenschap gelezen. Het zou jammer zijn, als een boek gelijk dit van Pfleiderer, voor ons beschaafd, of liever zeg ik: voor ons meer ontwikkeld publiek verloren ging. Intusschen heeft Gillot m.i. juist geoordeeld, toen hij, met Dr. van Bell, een vertaling van het eerste deel minder noodig keurde. De geschiedenis van den godsdienst toch maakt het tweede deel *) uit van het oorspronkelijk

{==108==} {>>pagina-aanduiding<<}
werk in twee banden: Die Religion, ihr Wesen und ihre Geschichte. Die indertijd het eerste deel lazen - en wie onder de ‘theologen’ het tot heden verzuimden, zullen nog wel doen, deze schade ten spoedigste te herstellen - herinneren zich, hoe de inhoud weinig voor een vertaling geschikt en stellig, in een hollandsch kleed gestoken, niet veel koopers vinden zou. Wie dergelijke werken over het wezen der godsdienst wil bestudeeren, laat zich door het duitsch niet afschrikken en verkiest in den regel het oorspronkelijke boven een vertaling. Met het tweede deel, dat zeer goed op zichzelf kan staan, als een geschiedenis der godsdiensten, is het een geheel ander geval. Dit stuk mag, zonder onbescheiden te zijn, in ruimeren kring belangstelling vragen.
Of het dan al te maal nieuwe dingen zijn, die Pfleiderer verkondigt, waarom ik zijn werk zoozeer aanbevelenswaardig acht? Dat volstrekt niet. Maar aan een leesboek over de geschiedenis der godsdiensten, dat niet te uitvoerig, noch te beknopt is, dat voor eigen onderricht geschikt is en den docent bij het onderwijzen goede diensten kan bewijzen, en dat dus, over het geheel genomen op de hoogte staat van het tegenwoordige peil der wetenschap, hadden wij sedert lang behoefte. In die leemte moge Pfleiderer's werk, in afwachting van beter, voorshands voorzien. Het verdient m.i. die eer, ondanks de gebreken, die het aankleven, en waarvoor wij volstrekt niet blind behoeven te zijn.
De hier geleverde geschiedenis is niet volledig, ook niet zoo volledig, noch zoo nauwkeurig als zij in den jare 1872 kon geschreven worden. Maar laat ons eerlijk zijn en bedenken, dat het duitsche werk in 1869 verscheen, als een omwerking van de voorlezingen door Pfleiderer gehouden in 1867 en '68. De ontdekkingen op het gebied der godsdienstwetenschap van de laatste 4 à 5 jaren moesten dus van zelf buiten aanmerking blijven. Bovendien mag men den schrijver eener algemeene geschiedenis nooit even strenge eischen stellen als den monograaf. De laatste behoort zich met détail-studiën bezig te houden, waaraan de eerste niet kan denken. Het is daarom alleen reeds zeer

{==109==} {>>pagina-aanduiding<<}
natuurlijk dat de bladzijden, door Pfleiderer aan dezelfde onderwerpen gewijd, niet in de schaduw kunnen staan bij De voornaamste godsdiensten. Deze monographiën blijven, naast Tiele's jongste studiën over vergelijkende godsdienst, het beste wat wij op dit gebied in ons vaderland bezitten. Pfleiderer heeft er geen acht op geslagen, ook voor zoover hij ze had kunnen gebruiken. De vertaler is eenigszins aan dit bezwaar te gemoet gekomen, door hier en daar, aan den voet der bladzijden, iets aan te teekenen uit de bij Kruseman verschenen werken. Maar dit neemt niet weg, dat dezen doorloopend de voorkeur verdienen, én wegens den omvang én wegens het gehalte, boven de behandeling derzelfde geschiedenis door Pfleiderer.
De laatstgenoemde moest, uit den aard der zaak, ondanks zijn lofwaardig streven naar zelfstandigheid, dikwerf anderen naschrijven, voor het minst zich bij anderer resultaten neerleggen, en gedurig denken aan de uitgebreidheid der stof en de beperktheid der hem gestelde grenzen. Jammer maar, dat deze eischen hem blijkbaar niet altijd even levendig voor oogen hebben gestaan. Hij had dan de beschuldiging kunnen ontgaan van een meermalen onbillijke verdeeling zijner aandacht. Bij het eene onderwerp staat hij te lang stil, terwijl hij elders te haastig is. Ten deele hangt die fout samen met een andere, waarin ik een hoofdgebrek van dit werk meen te moeten opmerken.
De schrijver is, naar het mij voorkomt, te systematisch. Uitgaande van de zeer juiste onderstelling, dat de godsdienst zich gedurende den loop der eeuwen ontwikkeld heeft tot wat zij tegenwoordig bij hare uitnemendste vertegenwoordigers is, beproeft hij die ontwikkeling geschiedkundig te schetsen. Geschiedenis van den godsdienst noemt hij dien overeenkomstig zijn werk. Maar een geschiedenis van de godsdienst geeft hij niet en hij kon haar niet geven, vooreerst omdat zijn uitgangspunt niet goed was gekozen, ten andere omdat hij zich had voorgenomen, den inhoud en de geschiedenis der hem bekende godsdiensten te knellen in het kader, dat in regelmatige volgorde de trappen zou bevatten, die de godsdienst bij hare ontwikkeling achtereenvolgens heeft bereikt. Met dat voornemen had Pfleiderer de hand naar het onmogelijke uitgestrekt.
Beide beschuldigingen verdienen eenige nadere toelichting. Beginnen wij met de laatstgenoemde. We nemen dan voor een oogenblik aan, dat Pfleiderer recht had, te stellen, ‘dat in den

{==110==} {>>pagina-aanduiding<<}
beginne de godsdienst der menschen zich bepaalde tot de aanbidding van hemel en aarde, als hunne hoofdgoden.’ We willen nu geen aanmerking maken op de verklaring, dat ‘deze oorspronkelijke religieuze voorstellingen, hoe eenvoudig en vaag zij ook mogen zijn, zich kenmerken door rijken inhoud en diepe beteekenis, en juist daardoor de kiem van ontwikkeling in allerlei richting bevatten.’ Om geen verhandeling te schrijven over de ontwikkeling der godsdienst, waarvoor binnen het bestek dezer beoordeeling althans geen plaats is, leggen we ons voetstoots neer bij de verzekeringen, die ik hier slechts in verkorten vorm herhaal: het monotheïsme en het pantheïsme, het polytheïsme en het fetisisme konden allen uit de genoemde ‘oorspronkelijke religieuse voorstellingen’ voortvloeien, en moesten daaruit noodwendig geboren worden onder bepaalde omstandigheden. In het wezen van het godsdienstig bewustzijn treden twee momenten op den voorgrond: vrijheid en afhankelijkheid. Beide beginselen moeten tot hun volle recht komen, maar juist daardoor geraken ze met elkander in botsing en er ontstaat strijd. Al naarmate het een of het ander beginsel overwint, ontstaan er verschillende toestanden. Zoo worden eerst de natuur en hare verschijnselen voorwerpen van vereering. Daarna komt de natuurdienst onder den invloed der beschaving. Bij een derde ontwikkelingsphase treedt het bovennatuurlijke op den voorgrond. Eindelijk breekt de dageraad der monotheïstische godsdienst aan, achtereenvolgens, wat de ontwikkeling betreft, in het Jodendom, den Islam en het Christendom.
Laat dit zoo wezen. Maar waar is nu de godsdienst, die zich bij haar optreden in de wereldgeschiedenis, van den dag harer geboorte tot haar overlijden, binnen de grenzen van den eersten, tweeden of welken trap van ontwikkeling men noemen moge, gehouden heeft? Het antwoord is eenvoudig: nergens. Want al weet men van een enkele godsdienst, die men uit haar optreden in de historie kent, zoo weinig dat men haar gemakkelijk een plaats op dezen of dien trap van ontwikkeling aanwijst, daar staan de geschiedenissen van zoovele andere godsdiensten tegenover, die blijkbaar achtereenvolgens onderscheiden graden van ontwikkeling hebben doorloopen, weshalve men ook van die minder bekende gerechtigd is te onderstellen: zij zullen wel niet van het begin tot het einde buiten de wet der ontwikkeling en mitsdien steeds op hetzelfde standpunt zijn gebleven. De gods-
{==111==} {>>pagina-aanduiding<<}
dienst ontwikkelt zich, maar niet zóó dat Grieken, Romeinen en Chineezen gereed staan het werk op te nemen, waar Semieten, Egyptenaren en Ariërs het hebben laten liggen, om het daarna ter verdere voltooiing in handen te geven van Bramanen, Boedisten en Perzen, die het op hunne beurt zullen overreiken aan Israëlieten, Mahomedanen en Christenen. Dit zegt Pfleiderer wel niet met zoovele woorden, maar wie zijne Inleiding leest, de inhoudsopgave overziet en acht slaat op den draad, die door de verschillende hoofdstukken heenloopt en ze aan elkander hecht, ontvangt toch den indruk dat op die wijze niet geheel onjuist zijne bedoeling is geschetst. De schrijver wil bepaald in de geschiedenis der godsdiensten ons laten zien, hoe zijne denkbeelden omtrent den ontwikkelingsgang der godsdienst juist zijn. Om het laatste te bewijzen, had hij behooren af te zien van het mededeelen van de geschiedenis der gedsdiensten. Wie, gelijk Pfleiderer oorspronkelijk, de ‘geschiedenis van den godsdienst’ dat is m.a.w. den ontwikkelingsgang
der godsdienst, wenscht te beschrijven, met behulp van de historische gegevens omtrent het godsdienstig leven, denken en gevoelen van alle bekende volken der aarde, die kan niet achtereenvolgens bij verschillende volken stilstaan om voor goed met hen af te rekenen. Die kan b.v. de natuurdienst niet loslaten, zonder de sporen van het vereeren der natuur en hare verschijnselen bij het oude Israël te hebben aangewezen. Die mag van het monotheïsme niet spreken, voordat hij, bij de behandeling van het polytheïsme, het oud israëlietisch geloof aan vele goden heeft ter sprake gebracht. De gelijke verschijnselen van godsdienstig leven, denken en voorstellen moeten dan uit verschillende eeuwen, natiën en tongvallen worden samengebracht, geordend en in het juiste licht gesteld.
Dat heeft Pfleiderer niet gedaan en daarom meen ik te mogen beweren, dat hij geen ‘geschiedenis van den godsdienst’ heeft gegeven. Wat hij ons schonk, is een vermomde geschiedenis der godsdiensten, een kostbare schat, maar in een daarmede niet overeenstemmend kleed gestoken. Dientengevolge heeft het boek iets tweeslachtigs, iets dat, ondanks zijne werkelijke groote waarde, een gevoel van onvoldaanheid bij ons achterlaat.
Aan dat jagen naar het onbereikbare: de geschiedenis der godsdiensten verbinden met de geschiedenis van de godsdienst, zullen wij ongetwijfeld menige onvolledigheid in de gegeven geschied-
{==112==} {>>pagina-aanduiding<<}
kundige schetsen moeten wijten. Zij zijn niet afgewerkt. In een geschiedenis der godsdiensten mochten b.v. geene ophelderingen ontbreken omtrent den tegenwoordigen toestand van het Boedisme of van den Islam. Dáár kon het Jodendom niet ondergaan met de werkzaamheid der profeten, maar moest de noodige opmerkzaamheid worden geschonken aan de schriftgeleerdheid, die na de ballingschap opkwam en een geheel nieuwe, zij het ook weinig verkwikkelijke richting aan de ontwikkeling van Israël's godsdienst gaf. Daar mocht, om uit het vele dat hier om aanstipping vraagt niet meer te noemen, de geschiedenis van het Christendom niet eindigen, terwijl het nog geen driehonderd jaren oud was.
Maar, zal Pfleiderer zeggen, ik heb u slechts de hoofddenkbeelden van het Boedisme, van den Islam, van het Joden- en het Christendom willen aanwijzen; meer had ik voor mijn tegenwoordig doel: de geschiedenis van de godsdienst te beschrijven, niet noodig.
Eilieve! wees dan zoo goed mij te verklaren, waarom gij zoolang vertoeft bij den voormozaïschen tijd, de ontwikkeling van het profetisme, de vorming van het christelijk dogma, in den eersten tijd na Jezus' verscheiden, en tal van andere - ik herhaal het - overigens zeer belangwekkende vraagstukken in de geschiedenis der verschillende godsdiensten, maar wier behandeling geen vereischte is bij het schetsen van den ontwikkelingsgang der godsdienst? Waarlijk, als gij geen ander doel hebt gehad dan ‘langs historischen en philosophischen weg te bewijzen, dat de godsdienstige aanleg van den mensəh zijn hoogste ontwikkeling niet bereiken kon en eerst bereikt heeft, dat 's menschen godsdienstige behoeften niet bevredigd konden worden en ook niet bevredigd zijn dan in en door dien godsdienst, welke de klove tusschen den oneindigen en den eindigen geest heeft gedempt, door den mensch tot God te plaatsen in de verhouding van het kind tot zijnen vader, door als hoogste levensdoel hem voor oogen te stellen de vrijwillige overgave aan de hoogste Liefde’; dan, ja het hooge woord moet er uit, dan zijn minstens twee derden van uw kostbaar boek ballast, en niet meer. Maar neem mij niet kwalijk, dat ik tegenover uwe plechtige verklaring staande houd: gij hebt nog een ander doel u voor oogen gesteld. Gij hebt tegelijkertijd een geschiedenis der godsdiensten willen schrijven. Uw boek bewijst het. Alleen reeds de zorg, aan de ‘in-
{==113==} {>>pagina-aanduiding<<}
deeling’ der godsdiensten besteed, pleit overtuigend tegen u.
Wat die indeeling betreft, waarmede wij geheel op het terrein van de geschiedenis der godsdiensten komen, merkt Pfleiderer terecht op, dat zij, ‘om juist om waar te zijn, haren grond moet hebben in de natuur, het wezen, het karakter van het te verdeelen objekt,’ dat is hier: in de natuur, het wezen, het karakter van het godsdienstig bewustzijn, zooals dat bij de verschillende godsdiensten aan het licht treedt. Maar als het nu op de toepassing van dit beginsel aankomt, schijnt de daarop gebouwde indeeling mij al even onhoudbaar toe, als bijv. de meer gewone, in heidensche, joodsche, christelijke en mahomedaansche, of die in polytheïstische en monotheïstische godsdiensten, welke beiden intusschen met de door Pfleiderer gevolgde toevallig (?) geheel overeenkomen. Deel I heidensche godsdiensten, deel II monotheïstische godsdiensten (Jodendom, Islam, Christendom). Juist met het oog op dat toevallig samentreffen, bij het volgen van verschillende beginselen, behoef ik hier niet in bijzonderheden te treden. Dat Pfleiderer's indeeling, zoo min als eenige andere, voldoet en dat waarschijnlijk nooit de mensch geboren zal worden, aan wien zijne natuurgenooten een proefhoudende indeeling van alle godsdiensten zullen danken, behoeft ons juist niet te verwonderen. De godsdiensten zijn nu eenmaal niet gemaakt naar dit of dat model, noch ter wille van eenig systeem. Enkelen mogen passen in het raam, dat men op de studeerkamer pasklaar heeft gemaakt, omdat men bij het in orde maken van het keurslijf juist het oog op die enkelen heeft gehad; er blijven niet weinigen over, waarmede men, ronduit gesproken, geen weg weet, omdat er ‘iets’ voor pleit ze onder de monotheïstische, maar ook ‘iets’ om ze onder de polytheïstische te rangschikken; iets waarom men zeggen zou: ze wijzen op ‘natuurdienst, waarin het beginsel van afhankelijkheid op den voorgrond treedt’, en ook iets dat
doet spreken van ‘natuurdienst, waarin het beginsel van vrijheid op den voorgrond treedt;’ iets dat van onbeholpen natuurdienst getuigt, en iets dat het vermoeden rechtvaardigt, de natuurdienst staat reeds onder den invloed der beschaving, enz., enz. Dat zijn dan de uitzonderingen op den regel. Jammer maar dat dergelijke uitzonderingen den regel zoo vaak illusoir maken.
O die zucht tot systematiseeren! Zij geeft voor het oog wel een stevigen vorm aan de dingen en slaat een geleerden band

{==114==} {>>pagina-aanduiding<<}
om de boeken, terwijl zij in een kunstig weefsel de meest heterogene bestanddeelen aan elkander vlecht; maar zij toovert den oningewijde voor zijne kennis gevaarlijke beelden voor den geest en spelt hem de wonderlijkste sprookjes op de mouw. Zij vervult het kind met diepe minachting voor de weerspannige woorden, die zich aan den hoogwijzen taalregel niet hebben willen onderwerpen; en zij brengt de lezers van Pfleiderer's Geschiedenis in den waan, dat de ontwikkeling van het godsdienstig bewustzijn, van den laagsten tot den hoogsten trap, recht duidelijk aan het licht treedt, wanneer men in zekere volgorde de geschiedenis der godsdiensten nagaat. Dat elke historische godsdienst hare eigene ontwikkeling heeft en het, onder verschillende omstandigheden, tot een eigen, van anderen onderscheiden, standpunt of hoogte brengt; dat sommige meer ontwikkelde godsdiensten aanvankelijk eenige trappen lager hebben gestaan dan anderen, die minder onbeholpen ter wereld waren gekomen, maar ook minder levenskracht bezaten om het hoofd op te heffen en voorwaarts te streven; dat nieuwe godsdiensten in oude dwalingen zijn vervallen, hoewel het later bleek dat zij de godsdienst een schrede verder zouden brengen; dat wel eens in verschillende eeuwen en onder geheel andere volken dezelfde waarheden door het godsdienstig bewustzijn zijn ontdekt, doch niet altijd tot dezelfde resultaten hebben geleid; - ziedaar enkele stellingen, waarvoor een man als Pfleiderer onmogelijk blind kan zijn en waarop hij ook wel nu en dan de aandacht vestigt, maar die toch in zijn boek niet tot haar recht komen. Zij konden dat ook niet, omdat des schrijvers plan te fabriekmatig was en de geschiedenis van de godsdienst door hem werd vereenzelvigd met de geschiedenis der godsdiensten. De geesten en talenten der menschen laten zich niet, gelijk hunne lijken, in kisten pakken en in rechte rijen naast elkander plaatsen. De stroom der
godsdienst is een levende stroom, die zich in duizende bochten door den akker der menschheid kronkelt, rechts en links zijne vertakkingen heeft, nevenrivieren die in grootheid en trotschheid van golfslag met den hoofdstroom wedijveren, soms zelfs voor een wijle dien overtreffen, maar straks zich verliezen in het zand of onverwacht zich storten in den alles verzwelgenden oceaan. Wie zal het wagen, den loop van dien stroom te beschrijven? Op elke kronkeling, op elke zijtak en uit haar wellicht voortvloeiende armen, op elke vermeerdering en elke vermindering van de beweegkracht

{==115==} {>>pagina-aanduiding<<}
der wateren, op lengten, diepten en breedten van den hoofdstroom en zijne afvallige kinderen zal hij moeten acht slaan. Maar wee hem, als hij dat meten en peilen en nauwkeurig gadeslaan verzuimt en zich bevlijtigt, de geheele vloeibare massa binnen de grenzen te brengen van het bestek, dat hij te voren, zeker niet zonder zaakkennis, noch zonder talent, maar toch op de studeerkamer en niet in de vrije lucht bij het kabbelen der golven, heeft ontworpen. Ondanks zichzelf zal hij gedurig den stroom eenigszins moeten verleggen en zijne eeuwenoude rechten schenden. Dat baart hem noodelooze moeite en maakt zijn werk, meer of minder, altijd ten deele, tot een karikatuur van wat het bedoelde te zijn.
Ik moet nog rekenschap geven van mijne beschuldiging, dat Pfleiderer zijn uitgangspunt niet goed heeft gekozen. Hij wil de geschiedenis van de godsdienst beschrijven en stelt zich dus voor, dáár te beginnen waar hij de oudste sporen van godsdienstig zelfbewustzijn aantreft, m.a.w. bij den laagsten trap van godsdienst. Waar is dat? Wij hebben het antwoord reeds gehoord: ‘in den beginne bepaalde de godsdienst der menschen zich tot de aanbidding van hemel en aarde, als hunne hoofdgoden.’ Hoe de mensch daartoe kwam? Pfleiderer stelt zich de zaak dus voor: ‘De zinnelijke indruk van den stralenden, verheven, oneindigen hemel riep in het gemoed des menschen dat geheimzinnig bewustzijn van een hooger wezen wakker. De fantaisie, die zich eene taal schiep, had dien zinnelijken indruk weergegeven door het woord “Hemel”. In hetzelfde ondeelbare oogenblik bezigde ook het vroom gemoed dat woord als benaming van den (hoogsten) God. De onderscheiding, die wij nu maken, en waardoor het ons dikwijls zoo moeielijk wordt, ons een juist denkbeeld te vormen van de mythologie, was oorspronkelijk onbekend. Als de levendige fantaisie van den mensch hem het woord “hemel” op de lippen legde, dan dacht hij aan een levend, een bezield, een handelend wezen; zeide hij God, dan dacht hij tevens aan den zichtbaren, klaren, blauwen hemel.’
Ziedaar, volgens Pfleiderer, de ‘oorspronkelijke religieuse voorstellingen.’ Met een kleine wijziging in de opvatting, hoe de mensch zich het eerst die voorstellingen vormde, vinden wij hier de bekende theorie van Max Müller. Deze gaat insgelijks uit van de stelling: de eerste aanbidding van den mensch is aanbidding van den hemel en van de aarde geweest; waar wij gods-
{==116==} {>>pagina-aanduiding<<}
dienst aantreffen van minderen inhoud, b.v. aanbidding van boomen, steenen, bergen of andere zinnelijke voorwerpen, daar hebben wij niet te doen met openbaringen van het oorspronkelijk, maar met kenteekenen van verbasterd godsdienstig bewustzijn. Van het Fetisisme en ‘wat eigenlijk hetzelfde is’ (waarom het dan nog afzonderlijk genoemd?) het Schamanisme, zegt Pfleiderer met zoovele woorden: het is ‘in vergelijking van den oorspronkelijken godsdienst bepaald achteruitgang.’
Die meening kan den toets der kritiek niet doorstaan. Wanneer men eenmaal het openbaringsgeloof heeft laten varen en daarmede de onhoudbare stelling, als ware de godsdienstige mensch met zuiver monotheïsme begonnen, om daarna tot polytheïsme en de minste vormen van natuurdienst te vervallen, moet men niet halverwege blijven staan, zij het ook in gezelschap van een man als Max Müller. Hij, Pfleiderer en velen met hem, gaan terug tot de aanbidding van hemel en aarde, houden daar plotseling halt en verklaren dan willekeurig: op dezen trap van godsdienstige ontwikkeling is de mensch begonnen godsdienstig te zijn.
Wie consequent is, gaat verder terug en laat zich niet afschrikken door het minimum van godsdienst, dat hij bij den minst ontwikkelden mensch, bij den wilde aantreft. Vereering van boomen, steenen en tal van andere zinnelijke voorwerpen, beschouwd als bezielde machten, leert hij dan kennen als de aanbidding, waaraan de mensch zich in den beginne overgaf. Een langen, langen weg moest hij bewandelen, voordat hij het zoover had gebracht, dat hij den hemel en de aarde als zijne goden huldigen kon. Ik mag mij hier ontslagen achten van het leveren van nader bewijs, aangezien ik schrijf voor de Letteroefeningen, die in Januari en Februari 1872 een stuk van mijne hand over het Fetisisme bevatten. Schultze heeft aan de stelling, nog door Pfleiderer verdedigd, den doodsteek gegeven. Naar aanleiding daarvan heeft Tiele, voor zoo ver het ten onzent nog noodig mocht zijn, ten aanschouwe van het Gidspubliek, met Max Müller afgerekend.
Pfleiderer had zich aan den laatsten als een betrouwbaren gids overgegeven, terwijl Schultze's werk hem niet bekend kon zijn. Intusschen blijft zijne dwaling een fout. Het door hem gekozen uitgangspunt, bij de beschrijving van de geschiedenis der godsdienst, deugt niet. Dientengevolge beschouwt hij als achter-
{==117==} {>>pagina-aanduiding<<}
uitgang, wat hij als volkomen oirbaar begin had behooren aan te merken en tast hij meermalen in de waardeering van feiten en toestanden, die op de godsdienst betrekking hebben, deerlijk mis. Terwijl hij zich den ontwikkelingsgang der godsdienst onjuist voorstelt, is hij niet in staat, hare geschiedenis zoo te beschrijven, dat zijn werk aan alle vereischten voldoet.
Het Fetisisme, hoewel in zijne schatting een afdwaling, meent hij toch niet geheel te mogen voorbijgaan. Maar hij heeft er geen plaats voor in zijne geschiedenis, nu hij het willekeurig van zijn natuurlijk terrein heeft verdreven. Het wordt thans, als ‘bijvoegsel,’ tusschen de eerste en tweede afdeeling geschoven, tusschen de ‘godsdiensten, waarin de natuur en hare verschijnselen het voorwerp van aanbidding zijn’, en de ‘natuurdienst onder den invloed der beschaving’. Waarom dáár en niet elders, blijkt ons niet. Zoo min de plaatsing, als de beschrijving van het Fetisisme verdient goedkeuring. De fetisdienaar vereert bergen, boomen, dieren niet ‘in zooverre deze voorwerpen woonplaatsen zijn van eene ziel’, maar omdat hij ze als bezielde, levende dingen beschouwt, toegerust met dezelfde eigenschappen, die hij in zichzelf heeft waargenomen, maar in verhoogde mate. Dat de fetisdienaar geen offers en gebeden zou kennen, weten wij, door Schultze voorgelicht, insgelijks beter; alsook, dat Pfleiderer ten onrechte in het Fetisisme en Schamanisme bepaalde godsdiensten begroet. Het Fetisisme is een godsdienstig verschijnsel, dat zich het veelvuldigst voordoet bij menschen, wier godsdienst zich nog op den laagsten trap van ontwikkeling bevindt.
Niet alleen het Fetisisme, maar ook de naturalistisch-pantheïstische vorm, waarin het streven der Semieten om al het bijzondere ondergeschikt te maken aan het algemeene en éénheid ook in de idee van God te brengen, zich uitspreekt, blijkens hunne godenleer, is nu - geen schrede voorwaarts op de baan der godsdienstige ontwikkeling, geen voorspel van het monotheïsme, maar - ‘zulk een treurige karikatuur van de idee van het monotheïsme, dat we met recht hier kunnen spreken van een ontaarding van de oorspronkelijke naïeve vergoding van hemel en aarde;’ bl. 83. De tastbare sporen van het oudere fetisisme in het Soma-offer der Indiërs, worden onder Pfleiderer's behandeling: ‘de kiemen uit welke zich een lagere godsdiensstroom zal ontwikkelen;’ bl. 96.
Dat de Grieken, vergeleken bij de oostersche volken, ‘iets van

{==118==} {>>pagina-aanduiding<<}
den vromen eerbied voor de goddelijke majesteit’ zouden hebben verloren, ten gevolge van hun anthropomorpheeren der goden, bl. 127, is een dwaling die samenhangt met het voorbijzien der waarheid, dat de mensch van stonde aan, reeds als fetisdienaar tegenover boomen en steenen, de goden naar zijn eigen beeld heeft gemaakt. Daaruit, mitsdien uit de individualiteit der Grieken, laat zich hun mindere eerbied voor de goden voldoende verklaren.
Meermalen heeft Pfleiderer, naar het mij voorkomt, niet voldoende acht geslagen op het feit, dat de godsdienstige mensch van den aanvang af de godheid naar zichzelf pleegt af te meten. Die fout doet hem o.a., bl. 156, zeggen: ‘Waren de goden in den zuiveren natuurdienst juist omdat zij natuurgoden waren voor zedelijke ontwikkeling volmaakt onverschillig en dus onschuldig als de kinderen, de latere vermenging van het geestelijke met het natuurlijke, maakt van de ethische godengestalten karikaturen die met het begrip van het goddelijke lijnrecht in strijd zijn, en de latere grieksche dichters en wijsgeeren, die meenden dat de homerische godenverhaaltjes het product waren van eene niet zeer vrome lichtzinnigheid, hadden zeker meer gelijk dan de aesthetische beoordeelaars en blinde bewonderaars van den nieuweren tijd.’
De natuurgoden waren voor zedelijke ontwikkeling niet onverschillig omdat zij natuurgoden waren, maar omdat de mensch op het standpunt, waarop hij zich het bestaan dezer goden dacht, nog onverschillig was voor zedelijke ontwikkeling.
De Kronos, die zijn eigen kinderen verslindt, beantwoordt ten volle aan den zelfzuchtigen zinnelijken mensch, bij wien nog geen spoor van zedelijk leven wordt gevonden. Karikaturen waren de godengestalten, hoe ook geschilderd, in den tijd harer geboorte nooit. Later mogen zij dit schijnen, maar dat bewijst niets meer, dan dat het ons moeielijk valt, ons in vroegere toestanden, binnen de enge grenzen van sedert eeuwen overwonnen bekrompenheid, zedelijk en verstandelijk onvermogen of uitsluitend zinnelijk bestaan, te verplaatsen. Teeken nauwkeurig het levensbeeld van den wilde en zeg: ziedaar een mensch. Van de 100 personen, die u hooren, zullen 99 wanen, dat gij een karikatuur van den mensch voor een mensch wilt doen doorgaan.
Reeds Xenophanes, de stichter van de Eleatische school, had Pfleiderer op het rechte spoor der billijke waardeering en mits-
{==119==} {>>pagina-aanduiding<<}
dien zuiverder historie-beschrijving, kunnen houden, met zijne ‘ironische beschrijving van den polytheïstischen natuurdienst,’ gelijk wij haar bl. 173 aantreffen: ‘De menschen leenen aan de goden hunne eigene gestalte, hunne aandoeningen en gewaarwordingen en zelfs hunne taal - elk volk op zijne wijze: de Negers b.v. stellen zich de goden voor als zwartneuzig, de Thraciërs als blauwoogig en roodharig en als de paarden en ossen konden schilderen, dan zouden zij zonder twijfel de goden als paarden en ossen voorstellen.’
Had onze schrijver de aanbidding van hemel en aarde niet voor de oudste godsdienst der menschen verklaard, hij zou ons, bl. 199, niet tot den onredelijken eisch hebben gedwongen, de beschermgoden der Romeinen afkomstig te achten ‘òf van een bijgeloovige gemoedsrichting of van abstrakt logische redeneering.’ Aan abstrakt logische redeneeringen pleegt het volk, dat zich zijne goden schept, zich juist niet bijzonder veel schuldig te maken. De godsdienstige aspiraties, die zich uitspreken in het geloof aan talrijke beschermgoden, verdienen meer onderscheiding, dan haar krachtens de qualificatie ‘bijgeloovige gemoedsrichting’ te beurt valt. ‘Voor elke lokaliteit, toestand of werkzaamheid eenen beschermgod te hebben,’ wijst op een der oudste openbaringen van het afhankelijkheidsgevoel.
Gedurig, bij de behandeling van schier elke godsdienst, stooten wij op denzelfden misgreep. Doch ik vrees te uitvoerig te zullen worden, indien ik van al mijne aanteekeningen daaromtrent gebruik maak. Het is ook niet noodig, waar het aangevoerde slechts behoeft te strekken om den lezer tot voorzichtigheid in het overnemen van al des schrijvers resultaten en opmerkingen aan te manen. Pfleiderer werd bij het kiezen van zijn uitgangspunt, terwijl hij zich voorstelde, den ontwikkelingsgang der godsdienst te schetsen, de dupe van zijn te groot vertrouwen op Max Müller, gelijk hij zich bij andere gelegenheden door te grooten eerbied voor andere gidsen, b.v. van Ewald als tolk der Israëlitische volks- en godsdienstgeschiedenis, liet misleiden. Dat niemand nu in deze of andere opzichten door Pfleiderer op het dwaalspoor worde gevoerd, maar velen zijn werk met oordeel lezen! Het boek verdient als geschiedenis van de godsdienst de opmerkzaamheid, als een geschiedenis der godsdiensten de warme belangstelling van allen, die omtrent dit onderwerp boeiende en degelijke voorlichting begeeren. Ik heb niet alle gebreken, die het aan-
{==120==} {>>pagina-aanduiding<<}
kleven genoemd, zelfs niet alle die mij - die zich als beoefenaar der godsdienstwetenschap met Pfleiderer niet meten kan - in het oog vielen. Maar evenmin heb ik op alle deugden gewezen, wier bestaan in dit geschrift ik mij sterk acht te bewijzen. Het is een wetenschappelijk, maar tevens populair geschreven werk, dat tal van uitstekende eigenschappen bezit en veler kennis kan vermeerderen met bijzonder wetenswaardige feiten aan het innerlijk leven, en, voor zoover het daarmede in verband staat, ook aan de uitwendige lotgevallen der menschen ontleend.

Winkel, Dec. '72.
W.C. van Manen.
De rechtstoestand der Kerkelijke goederen bij de Hervormden door Mr. W. Heineken.
Het is een verblijdend verschijnsel, dat mannen van allerlei richting en kleur hunne aandacht wijden aan de groote kerkelijke tijdvragen.
De afscheiding der Kerk van den Staat is zoo hier als elders het groote probleem, welks noodzakelijkheid schier algemeen erkend, doch welks gewicht en omvang niet genoeg begrepen wordt. Ook onder ons is die scheiding bij velen niet meer dan een ijdele phrase en holle klank. Zij peilen de diepte niet van dit vraagstuk en beseffen zelfs niet in de verte de gevolgen van eene ontbinding. Eene vrije Kerk in den vrijen Staat, zoo roept men luide met Cavour, en men verstaat niet dat de verwezenlijking van dit schoone denkbeeld anders in Italië en wederom anders in Nederland moet worden tot stand gebracht. Hoe men in Duitschland er over denkt, kunnen de thans in behandeling zijnde kerkelijke wetten ons leeren.
Hoogst moeielijk is dat werk der scheiding, inzonderheid bij ons. Nergens waren Staat en Kerk in protestantsche landen nauwer vereenigd, nergens beider belangen dichter ineengeweven. De republiek was machtig en groot bij de heerschende kerk, en de Hervormde kerk steeg tot het toppunt van haren bloei, toen zij de overheid gebruiken kon tot uitvoering van hare besluiten. Beider geschiedenis zijn één. Eene ontbinding van dit eeuwenoude huwelijk moet, het kan niet anders, eigenaardige bezwaren

{==121==} {>>pagina-aanduiding<<}
opleveren, en de scheiding van goederen, die er mede gepaard gaat, eischt moeite en geduld. Zal men niet aan één van beide partijen te kort doen en onrecht plegen tegen den Staat noch tegen de Kerk, dan ga men behoedzaam en omzichtig te werk, opdat er geen billijke reden tot beklag ontsta.
Hoe de tegenwoordige regeering denkt over de wijze, waarop die scheiding geschieden moet, is kenbaar geworden bij de behandeling der laatste begrooting. Terecht heeft de volksvertegenwoordiging die gedragslijn afgekeurd en wijselijk laten zien dat zij niet een doorhakken maar een losmaken van den knoop verlangt. De kerk mag niet in ongelegenheid gebracht worden door eene willekeurige opvatting van een artikel der grondwet. De scheiding van Staat en Kerk, door beiden gewild, kan en moet op vreedzame wijze plaats hebben, want dat is in beider belang. De Staat mag zelfs niet den schijn aannemen van der Kerk vijandig te zijn of toonen dat de vroegere liefde in brandenden haat is overgegaan. Aan het tijdperk der revolutie blijve de eer om de kerk te haten met een volkomen haat!
Hoe en onder welke omstandigheden de afschaffing der heerschende kerk in de laatste dagen der vorige eeuw heeft plaats gehad, herinnert ons de auteur van bovenstaand geschrift. Onder de leus der vrijheid en gelijkheid meende men in eens den toestand der maatschappij te kunnen veranderen, en stapelde men decreet op decreet om met de bestaande orde van zaken te breken. De uitkomst heeft echter geleerd dat het gemakkelijker valt besluiten te nemen dan ze ten uitvoer te brengen. De scheiding van Kerk en Staat wordt niet met een enkele pennestreek volbracht. Er zijn sinds dat besluit ruim zeventig jaren voorbijgegaan, en in dien tijd heeft het ons waarlijk niet aan kundige en invloedrijke mannen, noch aan eene krachtige en doortastende regeering ontbroken, en toch blijft eene volkomen scheiding tot de vrome wenschen behooren. Zelfs de groote staatsman van den laatsten tijd, de in merg en been liberale Thorbecke, prees behoedzaamheid aan en riep den voortvarenden het festina lente toe. Ongegetwijfeld zouden die woorden hem ook van de lippen vloeien bij het lezen van Mr. Heineken's uitspraak: ‘Ook het laatste toelichtend hijvoegelijk naamwoord (eerlijk) kan, wat mij betreft, achterwege blijven; ik acht het voldoende te spreken van scheiding van Kerk en Staat tout court, enz.’
Inderdaad men moet niet over de bezwaren luchtig heen

{==122==} {>>pagina-aanduiding<<}
stappen maar ze nauwkeurig wikken en wegen. Zijn het voornamelijk financiëele banden, die den staat nog aan de kerk verbinden, dan is er dubbele voorzichtigheid noodig om tot eene volkomen scheiding te geraken. En die voorzichtigheid is aan de zijde der regeering niet altoos in het oog gehouden, gelijk ook de Kerk vroeger niet altijd wakker is geweest. Getuige de Geschiedenis der Kerkelijke Goederen!
De heer Heineken beschrijft ons den rechtstoestand waarin die goederen zich thans bevinden. Hieromtrent bestaat, gelijk men weet, geene eenstemmigheid. Aan wie de eigendom behoort, onder welken titel die eigendom bestaat, bij wie het recht van beheer en van het toezicht daarop berust, enz., zijn vragen, die aan de orde van den dag gesteld zijn.
Mr. Heineken, die in 1868 met een academisch proefschrift ‘Over den Staat en het Kerkbestuur’ den doctorstitel verwierf, en dus ook meer dan anderen aan het kerkrecht zijne aandacht heeft gewijd, mag boven anderen in deze kwestie der kerkelijke goederen gehoord worden. ‘Mij heeft de vraag’, zoo schrijft hij, ‘aan wien de eigendom der kerkelijke goederen toekomt, aanleiding gegeven om na te gaan, wat er met die goederen na de hervorming heeft plaats gehad, en welke de verhouding der regeering tegenover die goederen was. Maar dat kan niet opgehelderd worden zonder een overzicht van de verhouding van Staat en Kerk vóór en na de revolutie. Dit alles moet voorafgaan om de lotgevallen dier goederen sedert 1813 duidelijk te maken.’
Hiermede zijn aanleiding, indeeling en doel van zijn geschrift aangewezen.
In zijn geschiedkundig overzicht van den toestand vóór 1795, legt de schrijver allen nadruk op de eenheid van den Hervormden godsdienst en het Staatsrecht. Het begrip van Staat en Kerk als twee tegenovergestelde factoren bestond niet voor den zoon der republiek. Hij streed voor den Hervormden godsdienst en daarom ook voor de onafhankelijkheid van zijnen grond. De overheid maakte geen onderscheid tusschen maatregelen van politieken en kerkelijken aard.
Of deze teekening van den toestand juist is, zouden wij zeer betwijfelen. Bedriegen wij ons niet, dan is er altijd strijd gevoerd over het beginsel, dat het gezag in kerkelijke aangelegenheden aan de burgerlijke overheid toekwam. Van den beginne aan

{==123==} {>>pagina-aanduiding<<}
hebben de denkbeelden van Zwingli en Calvijn in ons land hunne aanhangers gevonden, en ten aanzien der verhouding van Kerk en Staat liepen deze merkbaar uiteen. Hoe weinig eenheid er was tusschen politieken en kerkelijken, kunnen ons niet alleen de twisten en geschillen over den Hervormden godsdienst leeren, maar ook de verschillende kerkeordeningen, zoo door de eene als door de andere partij opgesteld. Inderdaad, Staat en Kerk waren niet altijd zoo vriendschappelijk en lief met elkaar. Als de Staat eens weigerde zijnen sterken arm te leenen aan de Kerk, of wanneer de Kerk de grenzen van hare bevoegdheid en macht overschreed, vielen er weleens harde woorden en bleek het, dat de harmonie niet altoos ongestoord bleef.
Eischt de historische schets, door den schrijver gegeven, herziening, niet minder die van de verhouding van den Staat tot de kerkelijke goederen. Volgens Mr. Heineken heeft de Staat de goederen, die tot uitoefening van den Roomschen eeredienst gebezigd werden, onteigend en ze gebruikt om aan het nieuwe beginsel de overwinning te verzekeren. Onteigend zegt hij, en daarmede laat hij geheel in het midden, of en in hoeverre er vóór de hervorming gesproken kan worden van eigendommen der kerken en kerkelijke gemeenten. Om dit beweren te staven beroept hij zich op de handelwijze der regeering met de dusgenaamde geestelijke goederen en meent hij dat het met de kerkelijke goederen evenzoo gegaan is. Willekeurig acht hij het scherp onderscheiden tusschen kerkelijke en geestelijke goederen en noemt dit eene uitvinding van den lateren tijd.
Ons bestek gedoogt niet in eene breedvoerige wederlegging van dit een en ander te treden. Indien het toch waar is dat de Staat den eigendom dier goederen aan zich getrokken heeft, dan vragen wij: waarom ze niet in de Staatskas gestort? waarom ze onder afzonderlijk beheer geplaatst? waarom al spoedig de geestelijke comptoiren opgericht? waarom tot schadevergoeding zoovele octrooien toegestaan aan kerken, godshuizen en gestichten? Zoo de Staat zich eigenaar verklaard heeft, waarom heeft hij dan zijnen sterken arm niet gebruikt om alle geestelijke en kerkelijke goederen in de gemeenten aan zich te trekken en heeft hij toegelaten dat ‘in weerwil van de serieuste instantiën’ zoovele gemeenten weigerden ze onder beheer der Staten te stellen en ze onder zich hielden? Alleen in Noord-Holland waren meer dan 60 - zegge zestig - gemeenten, die in het bezit harer goede-
{==124==} {>>pagina-aanduiding<<}
ren gebleven zijn. Hierbij worden niet geteld die van Amsterdam en Haarlem, welke, de eerste bij contract van 20 December 1581 en de laatste van 23 April 1581 als wettige bezitters werden erkend. Wij vragen al verder naar de beteekenis der woorden in de resolutie van 10 Januari 1577 ‘kwade orde en kleine toezicht’, die als de aanleiding opgegeven worden tot de oprichting der geestelijke kantoren. Alles wijst er op dat de Staat het beheer aan zich getrokken heeft, ‘aut jure belli aut patronatus et confiscationis.’ Er was een toestand van heerloosheid ontstaan. De tijden waren hachelijk en de Staat had geld noodig om den oorlog voort te zetten. Hadde de Staat zich niet in het algemeen belang van den kerkschat meester gemaakt, gewis zouden velen dier bezittingen in handen van particulieren geraakt zijn. Nu bleven zij voor hare oorspronkelijke bestemming behouden, voor zoo verre zij niet te gelde gemaakt waren, en poogde de Staat door het verleenen van vrijdom van verponding, enz. in de behoeften van den eeredienst
naar behooren te voorzien.
Het gaat mede niet aan om geestelijke en kerkelijke goederen op ééne lijn te plaatsen en met elkander te verwarren. Ontegenzeggelijk zijn zij ook in vroegeren tijd onderscheiden. De Staat heeft niet dan bij uitzondering uit de kerkelijke goederen subsidie verleend tot de betaling van traktementen aan predikanten, ziekentroosters en schoolmeesters, en omgekeerd uit de geestelijke goederen geene bijdragen tot onderhoud van kerkgebouwen. De eigenlijk gezegde kerkegoederen zijn meerendeels later opgekomen, gelijk ook vele kerkgebouwen uit liefdegaven der gereformeerden gebouwd zijn of volkomen onderhouden, ‘zoodat zij hunne possessie’ - volgens het gevoelen van het Provinciaal Comité van Holland 13 Maart 1797 - als het ware ook titulo oneroso ten duurste bevestigd hebben en gevolgelijk een waarlijk allerbillijkst geacquireerd recht hebben.’
Dat de Staat zich den eigendom toegekend en aangematigd heeft verdient nader bewijs. Een feit is het dat hij zich van het recht van beheer meester gemaakt en de administratie der kerkelijke goederen niet aan het geestelijk kantoor maar aan de plaatselijke overheid opgedragen heeft met inachtneming van het kerkelijk karakter dier goederen. Tot op de dagen der omwenteling is het zoo gebleven. Toen gingen er evenwel stemmen op, waaraan niet te veel waarde kan toegekend worden. Bij den afkeer van de kerk en de uitspatting van den revolutiegeest is het niet

{==125==} {>>pagina-aanduiding<<}
te verwonderen, dat men geen ooren had voor de stem der geschiedenis en zelfs geen aandacht schonk aan de adressen met duizende handteekeningen voorzien. Wie in eene zoo nuchtere zaak als de eigendom der kerkelijke goederen bouwen wil op de argumentatie van de burgers representanten in dien opgewonden tijd, handelt mijns inziens wel ietwat lichtvaardig.
In het Besluit van 2 Aug. 1808 wordt in art. 9 bepaald gesproken van de kerken met de daaraan verbonden fondsen, terwijl in art. 3 de kerkelijke goederen en fondsen genoemd worden, welke onder de administratie van plaatselijke besturen zijn en strekken om aan geestelijke personen hun tractement hetzij geheel of ten deele te betalen. Kennelijk treffen wij hier het van ouds gemaakte onderscheid aan tusschen de kerkelijke en geestelijke goederen. Van de laatsten wordt gezegd dat zij aan de publieke schatkist worden overgebracht, die met de betaling der tractementen zal zijn belast, van de eersten dat men dadelijk zal overgaan tot het maken van schikkingen, welke het meest overeen komen met de gesteldheid der onderscheidene godsdienstige gezindheden in iedere stad of plaats. Hoe met deze bepalingen voor oogen de heer Heineken beweren kan, dat men bij deze organisatie is uitgegaan van de meening, dat de oorsprong der kerkelijke goederen met dien der geestelijke gelijk staat en dat het burgerlijk gezag het recht heeft om er over te beschikken, is mij niet duidelijk.
Zonder hier in verdere bijzonderheden te treden aangaande de herkomst der kerkelijke goederen, of het voortdurend beheer in de roomsche kerk in herinnering te brengen, zij het genoeg optemerken, dat de gemeenten voortdurend in het bezit harer goederen bleven. Bekend is de latere geschiedenis. Gedurende de koninklijke organisatie rees de vraag naar den eigendom niet op. ledere gemeente hield het er voor dat zij eigenares was en niet de Staat. Door het verleenen van dispensatie moest men wel in die meening bevestigd worden, want hoe kon de Staat stilzwijgend het bestier van zijn eigendom aan anderen overlaten, zonder zelfs inzage of overlegging van rekening en verantwoording zijner goederen te vragen. Op het punt van administratie was Willem I nog al streng. Hadde hij de overtuiging gehad dat de eigendom aan den Staat behoorde, men kan er zeker van zijn, dat de dispensatie in dien ruimen en milden geest niet verstrekt zou zijn.

{==126==} {>>pagina-aanduiding<<}

Maar dat de eigendomskwestie door de regeering niet is uitgemaakt, ziedaar juist de grief van Mr. Heineken tegen haar. Zij heeft onachtzaam gehandeld. Ook al ware haar plan geweest, schrijft hij, den Staat nimmer eenig voordeel te laten genieten, zoo de vraag naar den eigendom mocht worden opgelost in dien zin, dat de Staat rechten kon doen gelden, dan verdient hare handelwijze berisping, omdat deze bevoorrechting aan den eenen en benadeeling aan den anderen kant ten gevolge kan hebben. Indien de minderheid eener gemeente zich bij voorbeeld afscheidt van de meerderheid of wordt uitgedreven, dan zal zij niet de minste zekerheid hebben ook haar aandeel te krijgen in de goederen, welke de regeering aan de geheele gemeente heeft overgelaten. Dat zij in 1866 het beheer en het toezicht daarop heeft losgelaten is volgens hem eene daad van lichtzinnigheid, een handelen in het wilde. Is de Staat werkelijk eigenaar, dan heeft de regeering medegewerkt om hem te berooven van enorme schatten. Zoo kan ook deze geschiedenis leeren, hoe verstandige en eerlijke politieke mannen nimmer weer moeten handelen.
Men ziet dat de schrijver vasthoudt aan het denkbeeld dat het eigendomsrecht, zelfs na 1866, bij den Staat verblijft. Al heeft de regeering zich den last van den hals geschoven, dan is daarmede nog het recht van eigendom niet opgegeven. Is dit recht bewezen, voorzeker dan heeft de Staat lichtzinnig, onverantwoordelijk, schandelijk gehandeld en is zij schuldig tegenover de schatkist en een groot deel zijner burgers. Maar juist dit pleit, mijns inziens, voor het gevoelen dat Mr. Heineken dwaalt met den Staat eigenaar te heeten. De loslating van het beheer der kerkelijke goederen is niet zoo plotseling en ondoordacht geschied. Jaren lang was er geklaagd dat de regeering aan de hervormde kerk de vrijheid onthield, welke andere kerkgenootschappen genoten. Het was een doorn in het oog dat de Staat zijne bevoegdheid zoover te buiten ging om zich in deze zuiver kerkelijke aangelegenheid te mengen en de kerk onder voogdij te houden. Men beriep zich op de grondwet, haalde de geschiedenis der organisatie voor den dag, noemde het aanmatigend van de regeering om, gelijk zij het betuur geregeld had, ook het beheer naar haar goeddunken te reglementeeren, en in het eind leende men aan die rechtmatige grieven het oor. Commissiën werden benoemd om de regeering voor te lichten. Bekwame rechtsgeleerden hielden zich met de zaak bezig. Mannen als

{==127==} {>>pagina-aanduiding<<}
Jolles, Olivier, Thorbecke, lieten hunne stem hooren, en het resultaat van het jarenlang onderzoek was, dat de regeering besloot het beheer aan de Kerk over te laten. Inderdaad, de handeling der regeering steunde niet op zulken lossen grond als het den heer Heineken toeschijnt. Vooralsnog houde hij het ons ten goede, dat wij de zijde der regeering kiezen, al hebben wij tegen de wijze waarop de regeering bij hare loslating is te werk gegaan, rechtmatig en billijk bezwaar.
Wellicht zal de vraag naar den eigendom nimmer worden opgelost en daarom wil hij berusten in het recht der gemeenten. Hoe is dan de rechtstoestand der kerkelijke goederen in dezen oogenblik? Ter beantwoording werpt hij den blik op de verhouding van het Alg. Collegie van Toezicht, van de Synode en van de gemeenten tot die goederen.
Het Algemeen Collegie, oorspronkelijk Staatscollegie, heeft eene organisatie in het leven geroepen, die niet op een voldoende basis steunt. Optredende, gelijk het deed, als negotiorum gestor miste het de erkenning der gemeenten. Het had geene bevoegdheid om eenig wetgevend gezag uit te oefenen. Zonder de Kerk ging het bij zijne organisatie te werk. Geen wonder dat zijn arbeid tegenstand ontmoette, en het de kracht mist om de gemeenten, die aanvankelijk zich aangesloten hadden, voor zich te behouden, wanneer zij verkiezen heen te gaan. Al wat de schrijver van deze organisatie zegt, beaam ik ten volle.
Evenzeer breekt hij den staf over de pogingen der Synode om het beheer kerkelijk te organiseeren. Zij is volgens hem volkomen onbevoegd tot dat werk, omdat haar mandaat slechts het bestuur der Kerk en niet het beheer der goederen omvat. De intrekking der bekende reserve wel te onderscheiden van die van het besluit van 1852, geeft aan de Synode geene vrijheid, zeker niet het recht, om zich met het beheer bezig te houden. Of het niet wenschelijk zou zijn dat bestuur en beheer in dezelfde hand gelegd werden, is eene andere vraag. Omtrent die Synodale plannen schort ik voorshands het oordeel op, dewijl zij nog niet volledig bekend zijn, doch dat de Synodale organisatie van 1852 door eene intrekking van het daarbij behoorend Kon. Besluit, hare kracht verliezen zou, ontken ik ten sterkste, al noemt Mr. Heineken dit nog zoo dikwerf phantasie.
Dus de gemeenten alleen zullen te beslissen hebben over het gebruik van hare goederen. Maar wat zijn de gemeenten? en

{==128==} {>>pagina-aanduiding<<}
ziehier het punt, waarop alles aankomt. Jammer dat de schrijver hier zoo bijzonder kort is en te veel haast naar het einde. Op de verhouding der gemeenten tot hare goederen, maar niet minder tot de Ned. Hervormde kerk komt toch alles aan. Blijkbaar noemt de schrijver de gemeenten zedelijke lichamen naar het Burgerlijk Wetboek, ten aanzien van het beheer harer eigendommen volkomen onafhankelijk en autonoom. En ziedaar wat ernstig betwist wordt. Dit punt is beslissend voor den rechtstoestand der goederen. Nog eens, jammer dat de schrijver zich niet breeder hierover uitspreekt. Wij hadden hem daarvoor gaarne nog eenige bladzijden toegestaan, des noods voorgaande bladzijden voor willen opofferen. In welken zin en onder welken titel hebben de gemeenten recht van eigendom, aangenomen dat de Staat zijn recht heeft laten varen? De jurisprudentie is hier zeer onzeker. Tegenover het vonnis van Utrecht in de zaak van Blauwkapel staat een arrest van het Hof van Zuid-Holland in 1867 betrekkelijk de verhouding der gemeenten tot de Kerk.
Sub judice lis est. Eene rechterlijke uitspraak ter laatster instantie zal hier den weg moeten wijzen, en het is wenschelijk dat die spoedig kome.
Intusschen verdient de heer Heineken dank voor zijne bijdrage en spore wij deskundigen aan om zich met deze kwestie in te laten, die inderdaad wel eenige studie waardig is.
Ook den uitgever eer voor het schoone, ofschoon te kostbare, kleed, waarin het werk gehuld is.
A.
H. Steenberg.

III. Wis- en Natuurkunde.

Atlas voor de meet- en natuurkunde, omvattende ruim 700 afbeeldingen, met een korte verklaring, vrij bewerkt naar het hoogduitsch door Dr. C.J.E. Brutel de la Rivière. Te Leiden, bij A.W. Sijthoff. 1873.
‘Een atlas voor de meet- en natuurkunde’. Dat klinkt eenigzins vreemd voor iemand die met de genoemde wetenschappen bekend is, en die tevens weet wat men in het algemeen onder een atlas verstaat. Immers een atlas stelt men zich voor als een boek van betrekkelijk groote afmetingen, en daarom als een voorwerp dat als boek minder handelbaar is; anders gezegd, van zoodanigen vorm als men alleen zal bezigen wanneer eenige andere gedaante

{==129==} {>>pagina-aanduiding<<}
minder toepasselijk wordt. Zoo begrijpt men dat er atlassen moeten zijn voor de studie der aardrijkskunde; omdat men in die wetenschap te doen krijgt met afbeeldingen van zulk een uitgestrektheid dat een gewone bladzijde te klein wordt, en omdat het daarbij niet wenschelijk is de duidelijkheid der teekeningen door herhaald ineenvouwen te schaden. Evenzoo is een atlas gebruikelijk wanneer groote afbeeldingen van voorwerpen uit de dieren-, planten- of mineralen-wereld gegeven moeten worden. Maar een atlas voor de meetkunde: dáár is het toch niet noodig, evenals bij de geographie, een uitgestrekt terrein op eenmaal te overzien. Evenmin kan het noodzakelijk geacht worden zich van zoo groote figuren te bedienen dat een atlas onvermijdelijk wordt. Voor de natuurkunde zou de laatste bedenking in positieven zin kunnen beantwoord worden: groote afbeeldingen zijn dáár niet te verwerpen; maar hiervan mag met betrekking tot den atlas dien we voor ons hebben geen sprake zijn. Immers de figuren zijn daarin nergens grooter dan in bekende leerboeken, en schijnen daaruit overgenomen te zijn. De atlas-vorm is alzoo naar mijn inzien moeielijk te rechtvaardigen, iets dat toch niet overbodig zou zijn met het oog op het onhandelbare dat dien vorm eigen is. Denkt men zich een bladzijde ongeveer 29 centimeters hoog en 36 c.m. breed; zoodat het opengeslagene boek een vlucht van plus minus 72 c.m. verkrijgt, dan zal men inzien dat het lezen of bestudeeren hier zijn eigenaardige bezwaren meebrengt, die, voor zoover de platen los zijn, in de meeste gevallen overwonnen kunnen worden; maar die bijna onoverkomelijk worden, zoodra de plaat waarop de figuur staat welke men bij den tekst behoeft vastzit: iets dat met de eerste plaat die op de meetkunde betrekking heeft het geval is. Waarlijk, dan is de studie geschikt om den student duizelig te maken. - Om kort te gaan, ik vind den vorm waaronder het werk in quaestie verschenen is niet gelukkig gekozen.
Wenden we nu onze aandacht van den uitwendigen vorm af om ze op den inhoud te vestigen, dan gevoelen we ons gedrongen onze onverdeelde goedkeuring te schenken, zoowel aan de uitvoering der platen, als aan de korte verklaring die er bijgevoegd is. De meetkunstige figuren, waarmee de drie eerste platen gevuld zijn, werden zuiver en scherp afgedrukt; waardoor voor een groot deel het bezwaar weggenomen is dat anders bij dergelijke voorstellingen in het gebruik van schier microscopische

{==130==} {>>pagina-aanduiding<<}
letters gelegen is. De afbeeldingen die op de natuurkunde betrekking hebben, welke gezamenlijk twaalf platen innemen, zijn mede keurig uitgevoerd: overal ontwaart men de zorg die bij dergelijke teekeningen zoo zeer te waarderen is. In dit opzicht mogen we den uitgever den welverdienden lof niet onthouden.
Niet minder gunstig is mijn oordeel omtrent het bijschrift. Dr. Rivière heeft zich, blijkens zijne verklaring in het voorwoord afgelegd, bij de bewerking volstrekt niet aan den tekst gebonden die bij de oorspronkelijke duitsche uitgaaf gevoegd was, en slechts af en toe het origineel geraadpleegd. De uitslag dier handeling is dat er over het algemeen van de korte verklaring gemaakt werd wat er onder de gegevene omstandigheden van te maken viel. Zooveel doenlijk werden er duidelijke beschrijvingen en verklaringen gegeven, zooveel mogelijk werd de voordracht populair gemaakt. - Ik wensch eenigen nadruk gelegd te zien op de uitdrukkingen ‘zooveel doenlijk’ en ‘zooveel mogelijk’; want de taak die de schrijver op zich nam was een vrij ondankbare, met het oog op de beperkte ruimte hem toegestaan en het daaruit voortvloeiende gebrek aan praktische beteekenis van zijn werk.
Die overweging beneemt mij den lust tot nauwkeuriger critiek, en brengt mij op de vraag naar het doel dat met de onderhavige uitgaaf beoogd werd.
Overduidelijk is het dat hier niet aan een leer- of studieboek kan gedacht worden. De kortheid der beschrijving liet geen grondige behandeling toe: slechts weinig meer dan een oppervlakkige bespreking kon plaats vinden. Zoo men dan ook hoort dat op vierentachtig groote bladzijden, de lagere vlakke meetkunde, de rechtlijnige driehoeksmeting, de figuren in de ruimte, de coördinaat-stelsels, de vlakke kromme lijnen, de leer der projectiën, de leer der perspectief, de geodesie en verder de geheele physica in hare verschillende deelen behandeld worden, zal men zich niet veel omtrent de grondigheid der beschouwingen voorstellen. Hem die dit goed inziet valt de tekst zeker mee; maar een studieboek zal wel niemand verwachten.
Waar het nu als zoodanig niet van dienst kan zijn, zal het als een populaire voorstelling der eenvoudigste waarheden op het gebied van meet- en natuurkunde gebruikt moeten worden. Maar daartegen staat weer de oppervlakkigheid de weinige grondigheid in den weg. In dit opzicht ben ik het volkomen eens met wijlen

{==131==} {>>pagina-aanduiding<<}
prof. Kaiser, die op het terrein der populaire voorstellingen zoo bij uitnemendheid op zijne plaats was, waar Z.H.G. verklaarde: ‘de populaire voordracht der wetenschap mag echter niet oppervlakkig zijn, zal zij tot een hooger doel, de veredeling en verstandsverlichting van het algemeen medewerken. Zij mga daarbij voor de groote menigte niet overstaanbaar zijn, zal zij, zonder een oppervlakkige veelweterij te kweeken, met welgevallen door haar kunnen worden waargenomen.’ Hoe laten zich nu de hier gestelde eischen eener populaire voorstelling met de gezegde kortheid der beschrijving overeenbrengen? Geen oppervlakkigheid mag er bestaan; maar een grondige behandeling eischt immers plaatsruimte. Verstaanbaarheid voor de groote menigte wordt gevorderd; maar het is dan ook onvermijdelijk dat men een vrije beschikking over zijne woorden hebbe en niet eng beperkt in zijne uitweidingen zij. Neen, als populaire behandeling der wetenschap zou ik den atlas niet verkiezen: niet op het veld der natuurkunde, allerminst op dat der meetkunde.
Aan wien zullen we dit werk dan in handen geven als het noch voor grondige studie, noch voor algemeene volksontwikkeling de noodige geschiktheid bezit? Misschien zou hierop meer dan één voldoend antwoord te geven zijn. Misschien, zou er nog een categorie van lieden uitgedacht kunnen worden, voor wie de atlas een gewenschte verschijning was. Ik laat de beantwoording dier vraag liever aan de lezers van dit tijdschrift over: het is mij genoeg de noodige aanwijzingen daartoe gegeven te hebben.
Nieuwe Diep, Februari 1873.
Aanteekeningen bij het onderwijs in de Natuurkunde, door J. Steynis, Gz., Directeur der Hoogere Burgerschool en der Burger-Avondschool te Schiedam, 2de en 3de stukje. Schiedam, van Dijk en Comp. 1872. Prijs van het 2de stukje f 0,80 en van het 3de f 0,60.
Na hetgeen wij van het eerste stukje dezer aanteekeningen gezegd hebben, zal het niet noodig zijn, uitvoerig over de beide volgenden te spreken.
Deze vervolgen bevatten de leer van het geluid, van het licht, van de warmte, van evenwicht en beweging en van de moleculaire verschijnselen. De drie stukjes hebben, waarom begrijpen wij niet, elk een eigen pagineering; het 2de bevat 94, het 3de 64 bladz. Het werkje is dus korter geworden dan men verwacht

{==132==} {>>pagina-aanduiding<<}
had. Wij achten dit eene aanwinst. Bij het doorbladeren nam onze ingenomenheid met het werk niet toe. Waar men toch aangaande een schuin opgeworpen lichaam leest: ‘De afstand tusschen het punt van vertrek en dat waar de parabool het horizontale vlak snijdt, die door het eerste punt gaat, heet worpsverheid,’ daar houdt alle bewondering op.
Nog vreemder is de bewering, die in no. 87 van het 3de stukje voorkomt, dat, indien een slinger van de lengte 1, een boog b of een boog b' tot slingerwijdte heeft, dan de snelheid in zijn laagste punt v of v' is. De heer Steynis moge juiste bedoelingen hebben, de wijze, waarop hij die bedoelingen uitdrukt, is zonderling. Wij voor ons zouden het werkje onzen leerlingen niet in handen geven.
v.S.

IV. Biblioscopie.

De strijd des geloofs. Een verhaal naar het Engelsch van Mrs. S.C. Hall, door Dr. H.P. Timmers Verhoeven. Arnhem. Is. An. Nijhoff en Zoon 1871.
Dit boek voert ons terug tot den tijd van Willem III Koning van Engeland, en in den strijd door dezen tegen zijn schoonvader Jacobus II gestreden. De worsteling der Hervormden tegen de Roomschen en de overwinning van eerstgenoemden wordt er in geschetst. Maar die tijd, 1688, zag ook de wreede en onstaatkundige vervolging der Hervormden, door Lodewijk XIV in Frankrijk, en het zijn vooral de lotgevallen van eene fransche familie dier Hugenoten, welke het onderwerp uitmaakt van dit belangwekkend verhaal.
Zekere Eustache de Chavernay, hoogst gelukkig gehuwd en in 't bezit van eene dochter, is de erfgenaam van ouden adel, woont in Havre en heeft een uitgebreiden linnenhandel; hij ‘kocht, bewerkte, verkocht en verhandelde in 't groot die kostbare, fijngeweven linnens, die de bekwaamheid en de nijverheid der Hugenoten, met andere voor eene handeldrijvende natie niet minder belangrijke artikelen, achtereenvolgend in groot-Brittannië invoerden, zooveel de schuilplaats het gedoogde tegen de vervolgingen, die ten laatste Frankrijk verarmden en grootelijks bijdroegen om Engeland te verrijken.’
Een broer van deze Eustache was Raoul, die zijn Hervormd

{==133==} {>>pagina-aanduiding<<}
geloof had prijsgegeven en, ijverig Katholiek, zich een hoogen rang in het leger van den Franschen koning verworven had. Pauline had leeren kennen; maar vruchteloos. De eenige groote verandering, die in het stille leven aan de kust voorviel, was, dat kapitein Hampden weêr ter zee gaat varen en dat er een jongeling, August Riordeau, in zijn huis wordt opgenomen; een franschman, maar die ook Engelsch kende, en, aanbevolen door den neef-Bisschop, voor zijne gezondheid eenigen tijd aan den zeekant vertoeven zou. Ook was een zoon en eene dochter van Mevrouw Hampdens zuster, die onlangs overleden was, daar in huis gekomen en verlevendigden het eentoonige leven. De zoon, Nathanaël Powell, was voornemens predikant te worden, na zijne studie te Oxford geëindigd te hebben; zijne zuster Edith was twaalf jaren oud en de evenoudere van Pauline. De vreemde jongeling zou de leermeester van Pauline wezen, maar hij leerde van haar nog meer, dan zij van hem. Hij begon haar lief te krijgen, terwijl zij zich meer tot Nathanaël aangetrokken gevoelde, die veel ernstiger was dan August, wiens jaloerschheid daardoor niet weinig werd opgewekt.
Langzamerhand begon de kleine kring August te verdenken van onoprechtheid, en zijne valschheid kwam ten laatste aan den dag. Men giste dat hij geen protestant was, zooals hij zich nochtans had voorgedaan. De waarheid van dit vermoeden bleek weldra. Op zekeren nacht, na welken Nathanaël zou vertrekken, was Pauline nog opgebleven om, als al de huisgenooten ter rust zouden zijn, een door haar geborduurde beurs in Nathanaël's koffer te leggen, die beneden in het huis ter verzending gereed stond. Terwijl zij hare kamer verlaat, ziet zij, zonder gezien te worden, August komen en naar Nathanaëls koffer gaan en er een zakboekje uithalen, waarin deze gewoon was aanteekeningen te bewaren, hij neemt er een blaadje papier uit, zeggende; ‘So! sa! sa! eerwaardige Nathanaël, de kleine verschrompelde garçon français kan het u betaald zetten. Ik zal u vermorselen - comme ça!’ en hij stampte met den voet op den grond. Daarna, het papier van zich afhoudende, mompelde hij: ‘Voilà tout ce que je désire! C'est assez, le bon Nathanaël! Sa! Sa! quel triomphe!’ Hij legde het blad op een stoel naast zich, terwijl hij het zakboekje op dezelfde plek nederlegde van waar hij het genomen had. - Met de snelheid der gedachte greep Pauline stilzwijgend het papier en vloog den gang op. Hierop volgt eene

{==134==} {>>pagina-aanduiding<<}
levendige woordenwisseling, eene worsteling tusschen August en haar, waarin hij zich verraadt en zich als een Roomsche, ja als Raoul komt in Havre, om dáár, gelijk reeds op zoovele andere plaatsen, den Protestanten het leven te verbitteren, kon het zijn hen uit te roeien. Hij heeft echter nog een weinigje gevoel voor zijnen broeder en tracht dien te bewegen hem zijne dochter af te staan, om ze in een klooster te laten opvoeden, daar hij, noch zijne vrouw, noch zijne dochter anders haar leven zeker zouden zijn.
Pauline, zoo heette het meisje, was nog een jong kind. Om de vervolging te ontwijken, die onder anderen de dochters uit de ouderarmen rukte en in kloosters opsloot, had men haar als jongen gekleed en zij zelve wist niet beter of zij behoorde tot de manlijke sexe. Haar oom Raoul echter was van het tegendeel overtuigd en wilde Pauline aan zijn broeder ontvoeren, die zich hiertegen ten uiterste verzette. Terwijl hij zich en zijn huis verdedigt, komt door een haar bekenden geheimen gang eene zeer vertrouwde vriendin, de ongelukkige weduwe Babelle wier kind men zoo pas gedood had, tot de slaapkamer van Eustache, en beweegt diens vrouw de slapende Pauline aan haar toe te vertrouwen, daar zij dan onmiddellijk met het kind naar Engeland zou vertrekken. Eindelijk wordt dit door de wanhopende moeder toegestaan en Mevr. Babelle vertrekt met Pauline. Haar ouders, verdacht hun kind verborgen te hebben, worden gevangen genomen. Eustache zucht in langdurige gevangenschap; na vele jaren wordt hij nogtans bevrijd. Het schip, waarop Mevr. Babelle en Pauline Frankrijk ontvluchtten, lijdt schipbreuk in een vreesselijken storm op de Engelsche kust, en alleen de kleine Pauline spoelt levend aan, vastgebonden aan het lijk van Mevr. Babelle. Het kind wordt gered door een ouden zeekapitein Hampden, die met zijne goedhartige vrouw Kate dicht bij een visschersdorp op de kust woonde. Zij nemen het tot zich; maar, daar zij geen woord fransch verstonden en Pauline geen Engelsch kende, ging de opvoeding zeer moeilijk. Vooral, daar het meisje geen meisjeskleeren wilde aan hebben en men niet begreep waarom zij in een jongenspak gestoken was geweest.
Nadat er alzoo eenige jaren waren voorbijgegaan, gaf men de hoop op om nog eenmaal Pauline omtrent hare ouders te kunnen inlichten. Wel, had men, vooral door hulp van een neef van Mevr. Hampden een Engelschen Bisschop, overal in Frankrijk

{==135==} {>>pagina-aanduiding<<}
narichten trachten in te winnen omtrent de familie de Chavernay, wier naam en woonplaats men uit den geredden Bijbel van een spion te kennen geeft. Hij opent het raam. Pauline overtuigd, dat hij de zoon van haar oom Raoul is, de fanatieke vervolger der Hugenoten, springt er uit en verbergt zich en August laat een vuurpijl op tot teeken van zijne eedgenooten, die spoedig naderen en allen gevangen nemen welke in het huis gevonden werden en die August als vijanden van Jacobus II en als vurige Protestanten kennen doet.
Korte jaren echter daarna landt Willem III in Engeland. Pauline, die zich schuilgehouden had, door hier en daar te zwalken, was eindelijk weer vereenigd geworden met den zeekapitein Hampden, dien zij als haar eigen vader aanhing en bijstond in zijnen hoog geklommen ouderdom en bijna geheele blindheid. De beroemde fransche Maarschalk Schomberg, die zooveel tot de overwinning van Willem III over Jacobus II heeft bijgedragen, was een zeer vertrouwd vriend van dezen en van de familie de Chavernay. Pauline belijdt aan hem, dat ze nauwelijks aan zichzelve had durven bekennen, dat zij Nathanaël, die nu een beroemd prediker geworden is, bemint, ofschoon zij hem niet tot man zou kunnen nemen, gebonden als zij is door haar woord aan August, wien zij beloofd had, geen ander dan hèm te zullen trouwen, wanneer hij haar pleegvader Hampden in vrijheid stelde, wat deze ook gedaan had. August echter, spion in het leger van Willem III, wordt doodelijk gewond en sterft; en, voor dat de beslissende slag aan de Boyne wordt geleverd, zijn Nathanaël en Pauline verloofd en ontvangen zij den zegen van den tachtigjarigen Schomberg, die in het gevecht sneuvelt.

Het boek, ofschoon door Mrs. Hall geschreven met het kennelijk doel om Engeland en het Protestantisme aldaar met zijne Roomsche neigingen, tegen den invloed der Jesuïten te waarschuwen, en door Dr. H.P. Timmers Verhoeven, wijlen den Emeritus Predikant van 's Gravenhage, nog in zijne werkzame rust vertaald, mag ook in ons vaderland wel gelezen en ter harte genomen worden. Deze historische roman, die niet alleen op waarheid gegrond, maar geschiedenis is, zal nut en genoegen kunnen verspreiden en verdient door zeer velen te worden gelezen.
Rosendaal.
Tydeman.

{==136==} {>>pagina-aanduiding<<}

Middelburg en Omstreken, geschetst door F. Nagtglas. Met plattegrond der stad Middelburg. J.C. en W. Altorffer. Prijs 40 cent.
Hebt gij geëerde lezer! Middelburg wel eens bezocht? - Hebt gij Walcheren wel eens doorgewandeld of rondgereden...? - misschien niet eens in Zeeland geweest..? - Eilieve! maak dan toch dit voorjaar een reisplan naar dit nog te weinig bekende gedeelte van ons vaderland! Gij kunt dit niet beter doen dan met het boekje in de hand hierboven vermeld.
De Heer Nagtglas heeft inderdaad een verdienstelijk werk verrigt, waartoe zijne veelzijdige kennis van allerlei oudere en nieuwere Zeeuwsche merkwaardigheden hem ten volle in staat stelde. Zoo thans de voorzichtige Hollander zijn angst voor de Zeeuwsche stroomen zóóver overwinnen kan, dat hij den stevigen dam door de Schelde durft oversporen, en ook nog den dam over het Sloe - de togt zelf is een pleizierrid door de schoonste landen water-tafereelen afgewisseld - dan is hij weldra zonder zeeziekte in Middelburg, en dan is het boekje van den Heer N. voor hem een vriendelijke gids, die voor hem uitgaat en met hem rondwandelt en hem binnen leidt waar hij maar wezen wil.
Eerst biedt hij u aan een onmisbaren plattegrond der stad, dan eene geschikte aanwijzing om met de uitwendige merkwaardigheden er van al rondwandelende oppervlakkig kennis te maken, en voorts treedt hij in eene verdere breedvoerige beschrijving de vele, de zeer vele belangrijke gebouwen met u binnen, vertelt u duizend en een interessante bijzonderheden uit vroeger en later tijd; en als ge eindelijk vermoeid van oog en geest door het genot van zooveel goeds en schoons onwillekeurig gaat verlangen naar een verkwikking in de schoone natuur - welnu! gij hebt (zie uw boekje!) den weg en den huurkoetsier en het rijtuig slechts voor het kiezen en....al de heerlijkheden van Walcheren verrijzen voor uwen verrukten blik! - Het in zijne vernedering nog altijd merkwaardige Veere, het liefelijke Domburg, de beroemde zeedijk van Westkappel, en Vlissingen met zijn roemrijk voorleden en de voorteekenen zijner schitterende toekomst er bij. Alles doorzaaid met tal van dorpen en buitenplaatsen, waarvan uw vriendelijke gids u onder het rijden allerlei schoone dingen te vertellen weet.
Jammer dat aan het boekje geen kaartje van Walcheren is toegevoegd, wat toch gemakkelijk had kunnen geschieden!

{==137==} {>>pagina-aanduiding<<}

Voorleden jaar reisde een mijner vrienden in den Harz en kwam er onder anderen te Blankenburg bij den Heer Remke, den vriendelijken en spraakzamen hospes in het Hotel züm Römischen Kaiser. Deze, zoodra hij bemerkte Hollanders bij zich te gast te hebben, begon aanstonds een zeer geanimeerd gesprek over Groningen - dat was eerst eene schoone stad - dáár was hij geweest - daar had hij dit en dat gezien! - En de Hollander...zat verlegen: - hij wist van Groningen alleen, dat het gelegen is ten noorden van Drenthe! -
Alzoo ook gij - geëerde lezer! als gij dezen zomer Antwerpen bezoekt of Leuven of Brussel of Gent, en men bemerkt dat gij uit Holland komt, dan loopt gij groot gevaar, dat deze of gene Zuid-Nederlander een geanimeerd gesprek met u komt aanknoopen over het heerlijke Walcheren en het schoone Middelburg - en zoo'n Belg zal u dan zeker verbaasd aanstaren, als gij u bij ongeluk laat ontvallen, dat gij...zóó ver in de wereld nog niet zijt geweest! -
Daarom - laat u waarschuwen en raden vóór het te laat is! - Zie! ik heb het u gezegd! -
S.Z.
Willem van Harpen's leerjaren. Een beeld van modernen levensstrijd, door Albert Jan ten Brink. Enkhuizen, J. Groot. 1871.
De hoofdpersoon in dit verhaal is een jong theoloog, die, het, aanvaarden van het predikambt niet wel met zijne ‘moderne’ begrippen kunnende overeenbrengen, eerst optreedt als gouverneur ten huize eener bij een afgelegen dorp woonachtige adelijke familie; die plaats verlaten moet wegens zijn anti-behoudende begrippen; daarna toch predikant wordt, maar zich in die betrekking noch nuttig noch gelukkig gevoelt; van zijne overspannen speculative denkwijze terugkomt en hierdoor het vertrouwen zijner gemeente wint, maar niettemin, om niet veranderlijk te schijnen, gevolg geeft aan een in den eersten tijd zijner bediening gemaakt plan om als predikant naar Oost-Indië te gaan. Aldaar treedt hij in het huwelijk met een lief meisje, met wie hij vroeger eene liefdebetrekking had afgebroken, deels uit meening van niet genoegzame overeenstemming en vrees dat hij zijne verloofde, als zij zijne vrouw zou geworden zijn, niet tot zijne ‘moderne’ begrippen zou overhalen; deels omdat hij tegemoet zag van zijn schraal tractement geen huisgezin te zullen kunnen

{==138==} {>>pagina-aanduiding<<}
onderhouden, terwijl hij duchtte dat zijne pen, aanvankelijk goed gehonoreerd, hem weinig meer zou opleveren als hij haar uit geldelijke noodzakelijkheid zou moeten voeren.
Men ziet, het is volkomen een ‘moderne levensstrijd’ in welken zich van Harpen beweegt. Maar een eigenlijk strijder is hij niet. Hij wordt meer door oogenblikkelijke indrukken weggesleept, dan dat zich eene inwendige zielskracht in hem openbaart, die een tragisch belang inboezemt. Dat hij op die wijze en onder die omstandigheden Maria opgeeft, maakt hem in het oordeel der lezers tot een flauwen wispelturige, en zijn kortstondig engagement met Louise is niet geschikt om hem zeer te doen rijzen.
Indien het er den schrijver om te doen is geweest te schilderen, hoe iemand van goeden aanleg en aanvankelijke vastheid van geest door twijfelende inzichten in levenstaak en levensdoel tot onbeduidende halfheid vervalt, is het hem goed gelukt. Maar heeft hij eenen wezenlijken zielestrijder willen teekenen, dan achten wij het beeld niet wèl geslaagd.
Wat overigens de romantische inkleeding betreft - het ontbreekt den heer ten Brink niet geheel aan aanleg, maar toch nog zeer aan eene vaste hand. Uitweidingen over kleinigheden zonder dat zich de meesterhand van den beschrijver laat ontwaren, onbeduidende gesprekken, noodelooze karakterbeschrijvingen van bijpersonen, - al die gebreken van mingeoefende romanschrijvers zijn slagschaduwen op het vele goede, dat wij gaarne in dit boek erkennen. Want er is gang in de conceptie van het geheel en de ontwikkeling der gebeurtenissen; de schrijver toont doorzicht in vele maatschappelijke positiën van den dag; zijn stijl is, schoon dan niet schitterend, toch zuiver en onderhoudend, en al spaart hij op het einde zijnen lezeren tal van huwelijken tusschen zijne nevenpersonen niet, toch zullen de meesten zich de lezing niet beklagen. Herhaald zij echter dat de hoofdzaak grondiger voorstelling, maar dan ook dieper studie vereischte.
Haarlem.
v.O.
Algemeen en tijdrekenkundig overzicht van den Duitsch-Franschen oorlog. 1870-71. Naar officieële en officieuse bronnen bewerkt door F.E.L.A. Abel, officier der infanterie. Met overzichtskaarten en schetsen. Ten voordeele van door den oorlog verarmde bevolkingen. Gorinchem, G.C. van der Mast. 1871.
De uitvoerige titel vermeldt genoegzaam wat den lezer in deze

{==139==} {>>pagina-aanduiding<<}
229 bladzijden wordt aangeboden. Het is de schets van die allervreesselijkste worsteling tusschen Duitschland en Frankrijk, welke de milde bron van zoo veel jammer en ellende is, geweest is, en - wie weet hoe lang nog - zijn zal.
Na opgave van de Fransche en van de Noord-Duitsche strijdkrachten (van blz. 7-33) geeft de schrijver (blz. 34-40) een verhaal van de aanleiding tot den oorlog, namelijk de kandidatuur van den Prins Leopold van Hohenzollern voor den Spaanschen troon.
Hierop volgt een Algemeen overzicht van het begin van den oorlog tot aan de gevechten om Metz 14 Juli-14 Augustus 1870 (blz. 41-52). Daarop volgt een Tijdrekenkundig Overzicht van dezelfde dagen (blz. 53-60). Dan weer een Algemeen Overzicht van 14-18 Augustus en een Tijdrekenkundig over denzelfden tijd. Voorts Algemeen Overzicht van den marsch van het IIIe en IVe leger naar Parijs tot en met den slag bij Sédan 19 Aug.-3 Sept., van de insluiting bij Metz 19 Aug.-27 Oct. en van den marsch van het IIIe en IVe leger van Sédan naar Parijs en de eerste dagen van de insluiting dezer hoofdstad. Daarop volgt Algemeen Overzicht van de inneming van Laon, Toul, Soissons, Schlettstadt, Neu-Breisach en Verdun, waarna men vindt het Algemeen Overzicht van de eerste krijgsverrichtingen van het Vogezen- en Loire-leger, terwijl dit geheele eerste gedeelte gesloten wordt door het Tijdrekenkundig Overzicht van 19 Augustus tot 2 November.
Daarop volgen twee kaarten: de eerste bevat schetsen behoorende bij het Algemeen- en Tijdrekenkundig Overzicht van den Duitsch-Franschen oorlog van 1870-71. De tweede wijst de hoofdoperatiën (!) aan van de Duitsche legerafdeelingen.
Het tweede gedeelte van dit boek loopt over half November tot het sluiten van den vrede.
Eerst vindt men Algemeen Overzicht van het beleg van Straatsburg waarbij eene kaart; dan Algemeen Overzicht van de operatiën tegen het Loire- en Westerleger tot aan het sluiten van den wapenstilstand, verdediging van Parijs waarop volgt dat der verdediging tot aan het sluiten van den vrede.
Eindelijk komen er nog drie algemeene overzichten, eerst van de krijgsverrichtingen van het eerste Duitsche leger tot aan het sluiten van den wapenstilstand, dan van de krijgsverrichtingen tegen het fransche Oosterleger en Garibaldi's vrijscharen, eindelijk van de belegering van Belfort.

{==140==} {>>pagina-aanduiding<<}

Met een Tijdrekenkundig Overzicht van 16 November tot 1 Maart wordt het geheel gesloten.
Ik zal mij niet vermeten den inhoud van het boek te beoordeelen Dit zou mij even goed passen als aanmerkingen op de veldtochten van Von Moltke te maken. Maar ik mag toch wel spreken over den vorm van het boek, en dan komt het mij voor, dat, zoo de schrijver uit de onderscheidene algemeene overzichten die hij ons nu te lezen geeft, zich de moeite had willen getroosten van één doorloopend verhaal te zamen te stellen, het boek zeker meer genietbaar zou geweest zijn dan het is. Nu wordt men telkens door de Tijdrekenkundige Overzichten geïnterrumpeerd. Zoo als het ons evenwel wordt aangeboden, is het een zeer bruikbaar en leerzaam werk, dat verdiend had beter gedrukt te worden, dan de gewoonte van den heer van der Mast te Gorinchem schijnt te wezen.
Rosendaal.
Tydeman.
Nog maar ééns en andere verhalen; door de schrijfster van ‘Mary Powel’ enz. enz., vertaald door Ella. Veenendaal, Le Cosquino de Bussy. 1872.
Een dertiental verhaaltjes, samen een lezenswaardig volksboekje uitmakende. Letterkundige waarde heeft het niet, gelijk het daarop ook geen aanspraak zal maken. ‘Ella’ heeft het goed vertaald, maar wete dat het woord abt in onze taal eene bepaalde kerkelijke waardigheid te kennen geeft. In het verhaaltje: ‘de jeugd van Marmontel’ wordt het gebezigd in den meer algemeenen zijn van ‘geestelijke’, zooals het Fransche abbé. Is de vertaling wellicht uit het Fransch? ten minste ik weet niet dat het Engelsche abbot synoniem is met clergyman. De uitvoering is net, zooals alles wat van Spin's pers komt. Dit woord ter aankondiging van dit volksboekje zij genoeg.
Haarlem.
v.O.
Open brief van Alexander Dumas Zoon over de gebeurtenissen in Frankrijk. Rotterdam, E. van Vliet Az. 1871.
Deze brief is gericht aan Dr. Henri Favre, na een bezoek door Dumas gebracht aan Versailles. Hij spaart de Franschen niet, maar zegt hun harde waarheden, voor welke het te vreezen is dat zij de ooren zullen sluiten. Hij wijst het volk een weg

{==141==} {>>pagina-aanduiding<<}
aan om weêr op te staan uit zijne vernedering, maar 't is een moeilijk pad: hij wil Frankrijk wedergeboren hebben. Dan, zegt hij, dan zal Frankrijk over tien jaren zijne milliarden betaald, den Elzas en Lotharingen herkregen hebben en het eerste volk der wereld zijn. De gezonde woorden over Thiers gesproken en zijne hooge waardeering van dien grooten kleinen man, maken wel het beste deel van dezen brief uit, waarin de Fransche opgewondenheid (ik zeg niet, de fransche bluf) niet te miskennen is.
Rosendaal.
Tydeman.

Een keurige herdruk van Marlitt's ‘Goud-Elsje’ zag bij den heer A. ter Gunne te Deventer het licht (prijs f 1.90). Drie jaren is het geleden, dat de éérste uitgave eener vertaling van dit lieve boeksken de pers verliet. In de Juli-afl. van 1870 hebben wij toen de lezers van ons tijdschrift onze zienswijs over Goud-Elsje’ ten beste gegeven. Intusschen heeft zij haar krediet gevestigd en haar goeden naam verbreid. Dit mag ons evenwel niet weerhouden, om een nieuwen druk met nieuwe ingenomenheid aan te kondigen en den wensch uit te spreken, dat ook deze zijn weg moge vinden bij oud en jong. - De lithographie tegenover den titel onderscheidt zich zeer gunstig boven de ellendige vignetten, waarmee men soms onze uitgaven van vertaalde romans kan opschikken.
E.

V. Bibliographisch Nieuws.

‘Hoe moeten de kinderen spelen om ferm en sterk te worden?’...Ziedaar een vraag die zeker de belangstelling verdient van alle vrienden der lieve jeugd, maar waarop 't antwoord niet zoo gemakkelijk te vinden valt. De beste wijze van lichaamsontwikkeling onzer kinderen is een nog onopgelost probleem. Wèl heeft men in onze dagen - dagen van herleving der gymnastiek ook - hier over nagedacht en onderscheidene middelen beproefd, waaronder soms zeer goede en doelmatige. Maar te ontkennen valt het toch niet, dat er groote gebreken zijn overgebleven. Wij noemen slechts: gebrek aan genoegzame handeling, gebrek aan

{==142==} {>>pagina-aanduiding<<}
vrije beweging, gebrek aan algemeene deelneming. Het is de heer W. Haanstra, hoofdonderwijzer aan de kweekschool voor bewaarschoolhouderessen te Leiden, die hiervan uitvoerig gewag maakt in de Inleiding van zijn, - onlangs bij den boekhandelaar A.W. Sijthoff ten dienste van scholen en huisgezinnen uitgegeven, - ‘Twaalf nieuwe Kinderspelen, met Zang- en Pianobegeleiding.’ Hij doet ons achtereenvolgens getuigen zijn van een gymnastiekles: a. in de stad op een school van den geringeren stand; b. op een dorpsschool; c. op een bewaarschool. En hoezeer deze laatste er nog 't beste afkomt, toch laat zij in dit opzicht nog te veel te wenschen over, om niet op voorziening en verbetering bedacht te zijn.
De gymnastiek is voor onze kleinen nog te afmattend, vervelend, geestdoodend. De oorzaak, dat zoovele gymnastische oefeningen eer onlust dan lust bij 't kind wekken, ligt volgens den heer H. in de zucht naar 't stelselmatige, waarbij elke spier een beurt krijgt. Neen! De oefeningen moeten zoo ingericht zijn, dat ze met lust worden uitgevoerd, dat zij een aangenaam gevoel verwekken.
Gymnastiek moet er zijn in den vorm van een spelletje, dat voldoet aan de volgende eischen:
1o. het moet allen tegelijk bezig houden,
2o. het moet flinke en verschillende oefeningen leveren,
3o. het moet afwisselend zijn en den lust wekken,
4o. zooveel mogelijk ongezocht en natuurlijk zijn.
Derhalve spelletjes, waarbij de kinderen buigen en knielen en zitten, en de armen, de beenen en de ledematen moeten bewegen.
Ziedaar 't programma van den heer H. Dit is, gelijk men ziet, vrij bepaald. Hij weet wat hij wil. En wat hij wil heeft hij verwezenlijkt. Hij vond al deze bewegingen bij de ambachten, bij den smid, den bakker, den tuinman, den schoenmaker, enz. enz. De natuur van het kind leert, dat het gaarne nadoet, wat het anderen ziet doen, is het niet met een voorwerp in de handen, dan zonder. Daarom is de hr. H. op de gedachte gekomen, om eenige kinderspelen te vervaardigen, waarin al deze bewegingen voorkomen en deze te voorzien van versjes met melodieën, opdat allen gelijktijdig de bewegingen maken in de maat, terwijl sommigen of allen zingen.
Nemen we tot proef: ‘Het Smidje’.

{==143==} {>>pagina-aanduiding<<}

(Voorspel: Een jongen loopt langs de straat en hoort den smid hameren).
Hoe dit spelletje gespeeld wordt: Die de sterkste is, moet smid zijn en plaatst zich in 't midden van 't vertrek. De andere kinderen scharen zich op eene rij om hem heen. Als op de piano het voorspel gespeeld wordt, marcheeren en huppelen allen de kamer rond; de pianist zal wel zeggen, wanneer marcheeren en wanneer huppelen. De smid blijft staan hameren in de maat. Na 't voorspel zingen de kinderen:

Wel, smidje, je ziet er me propertjes uit! 
Zoo slordig gekleed en hoe zwart is je huid! 
Het hamerslag zit in je haren en baard. 
Je moogt je wel wasschen, je maakt me vervaard! 

De smid hamert eerst nog en antwoordt:

Wel maatje, wat praat je, 
Word jij ook eens smid! 
Een uur hier bij 't vuur 
Maakt je zwart als een git. 

Nu beginnen allen te zingen en bootsen daarbij de bewegingen na, die de smid bij zijn werk maakt.
Op deze wijze geschiedt dat drie coupletten achtereen. Bij elken versregel zijn de bewegingen, die de kinderen maken kunnen, nauwkeurig omschreven.
Ten einde aan onze lezers eenig denkbeeld te geven van de methode des heeren H. zouden wij wel lust gevoelen, de coupletten met de aanwijzingen af te schrijven Maar waartoe méér?...Uit het aangevoerde hebben zij reeds kunnen opmaken, dat hier een man aan het werk geweest is, die de zaak, waarvoor hij opkomt, van alle zijden bekeken heeft. Niet onvoorbereid treedt hij op voor 't publiek. De door hem met veel vernuft en talent ontworpen en omschreven spelletjes zijn allen in de laagste en middelste klasse eener lagere school gespeeld en worden sedert een paar jaren in de stadsbewaarscholen te Leiden als gymnastische ontspanning gebruikt. De ondervinding heeft geleerd, dat zij in den smaak der jeugd vallen. Door onderwijzer en kind beiden werden zij goedgekeurd, - en...dit is zeker wel de beste kritiek.
Wij hebben bij 't gezegde dan ook niets anders te voegen,

{==144==} {>>pagina-aanduiding<<}
dan dat wij den vindingrijken auteur dankzeggen voor zijn nuttig en aangenaam geschenk aan onze jeugd en den heer Sythoff een ruim debiet van dezen keurig uitgevoerden bundel kinderspelen toewenschen. Beiden schrijver en uitgever hebben iets nieuws, goeds, ja, uitstekends geleverd.
De schippersjongen, of Leiden in strijd en nood. Geschiedkundig verhaal door P. Louwerse. (Schrijver van Vlissingen in 1572) Alphen W. Cambier v. Nooten, Leiden, C. Kooyker.
‘Eine alte Geschichte, aber immer neu’ - dat beleg van Leiden, (31 October 1573-21 Maart 1574), een der schoonste en roemrijkste gebeurtenissen uit 't heldentijdperk onzer Hollandsche Natie. Vraag er onze schooljeugd maar eens naar - zie! de gloed der opgewondenheid licht uit 't bezielde oog onzer knapen en 't is of onze meisjes allen schroom afleggen, om te te vertellen van den kloeken moed der Leidenaren ‘in strijd en nood’. 't Was dus zeer goed gezien van den heer Louwerse, toen hij zich dit onvergetelijk feit koos tot stof voor een kinderboek. ‘Immer neu’ heeft hij door zijne levende en dramatische voorstelling de bekende geschiedenis gemaakt, - maar nuttig ook en rijk aan opmerkingen, die den nationalen geest in onze kinderen zullen verlevendigen. Vooral de figuur van ‘den schippersjongen’ is zeer goed uitgewerkt. In een woord: de auteur heeft zijn taak met talent volbracht - en de uitgevers hebben het hunne ook niet achtergehouden, om dit ‘geschiedkundig verhaal’ te maken tot een zeer doelmatig boekgeschenk, dat aan een goede gehalte tevens een viertal lieve steendrukplaatjes en een keurig net linnen bandje paart. Aan zulke uitgaven mag met alle reden een ruim debiet worden toegewenscht. -

E.





























{==145==} {>>pagina-aanduiding<<}

Binnenlandsche letterkunde.

I. Fraaie Letteren.

Insulinde: het Land van den Orang-Oetan en den Paradijsvogel door Alfred Russel Wallace. Uit het Engelsch vertaald en van, aanmerkingen voorzien door Prof. P.J. Veth. Amsterdam, P.N. van Kampen. I D. 1870 XXIV a 523, II 1871 X a 552.
Dat Java en de overige tot Nederlandsch-Indië behoorende gewesten ons niet alleen wegens de vele politieke en sociale, zoowel op het moederland als op de kolonie zelve betrekkelijke en alsnog aanhangige vraagstukken, groote belangstelling moeten inboezemen, maar dat zij evenzeer voor den natuuronderzoeker, die zich met de geologische gesteldheid, den plantengroei en de dierenwereld dier tropische gewesten wenscht bekend te maken, van het grootste gewigt zijn, zal gereedelijk door elk worden toegestemd, die in de geschiedenis van den Maleischen of Indischen Archipel geen volslagen vreemdeling is, of die zich ten opzigte der laatstelijk genoemde bijzonderheden, met de werken van Temminck, Blume, Junghuhn, Miquel, Bleeker en zoo veel anderen, wier namen niet behoeven vermeld te worden, in meerdere of mindere mate heeft bekend gemaakt. Doch hoeveel ook door de genoemde en andere geleerden voor eene meer nauwkeurige kennis van onze Oostindische bezittingen, op het gebied der natuurkundige en natuurbeschrijvende wetenschappen, moge geleverd zijn, zoo moet er echter tot het verkrijgen van eene zoodanige kennis nog oneindig veel onderzocht worden, hetgeen trouwens bij de verbazende uitgestrektheid dier vruchtbare, ook van vulcanische en andere grootsche natuurverschijnselen geenszins verstoken, gewesten niet te verwonderen is. Ofschoon nu

{==146==} {>>pagina-aanduiding<<}
voor hen, die zelve tot de uitbreiding en volmaking eener, bij voorkeur door hen beoefende, natuurkundige wetenschap wenschen bij te dragen, zulk een zelfstandig en grondig, zich tot de kleinste bijzonderheden uitstrekkend onderzoek, gevorderd wordt, zoo is het daarentegen eene andere soort van natuurkennis, die door talrijke daarin belangstellende leden van den beschaafden stand veelal het meest begeerd wordt. Aan het verlangen der laatstgenoemden voldoen inzonderheid geschriften, waarvan de strekking meer in het geven van een algemeen, ook voor oningewijden toegankelijk, overzigt over de meest belangrijke verschijnselen der organische en anorganische natuur geleg en is, dan in eene streng wetenschappelijke en systematische behandeling van deze of gene afdeeling der uitgebreide en nauwelijks door hare talrijke op verschillend gebied werkzame geleerden vertegenwoordigde natuurwetenschap.
Onder zoodanige, niet voor mannen uit het vak - gelijk men het gewoon is te noemen - maar voor lezers uit den beschaafden stand bestemde geschriften, mag aan het werk van den Engelschen natuuronderzoeker Alfred Russel Wallace eene voorname plaats worden toegekend. Het is de vrucht van een achtjarig aan een veelzijdig en zelfs veelsoortig onderzoek besteed verblijf in den Indischen Archipel, welks meest verwijderde en minst bekende deelen geenszins werden uitgesloten. Noemde de auteur daarom zijnen in 1869 in twee deelen uitgegeven wetenschappelijken arbeid een Reisverhaal, zoo liet hij die benaming echter door eenen meer bijzonderen, de voornaamste strekking van zijn werk aanduidenden titel, dien men uit bovenstaande hollandsche vertaling zal kunnen opmaken, voorafgaan. Onjuist zou het echter zijn, uit die nadere omschrijving de gevolgtrekking af te leiden, dat de beschrijvende natuurwetenschappen, de Indische fauna, flora, enz., den eenigen of den hoofdzakelijken inhoud van Wallace's geschrift zouden uitmaken. Dat het tegendeel waar is blijkt reeds uit de inhoudsopgave, die ons de belangrijke en veelsoortige, in veertig hoofdstukken, op hoogst boeiende wijze besproken onderwerpen doet kennen. Om den lezer eene, zooveel mogelijk, volledige karakteristiek der door hem bezochte gewesten te verschaffen, heeft de schrijver niet alleen de zoogenaamde natuurlijke historie der onderscheidene Oostindische, in eenige natuurlijke groepen door hem verdeelde eilanden behandeld, maar zich insgelijks met het doen kennen van de daarop betrekkelijke

{==147==} {>>pagina-aanduiding<<}
physische geographie en klimatologie, en van hare verschillende, niet slechts tot het Maleische, maar ook tot andere menschenrassen behoorende bewoners, bezig gehouden, zoodat het boek ook belangrijke bijdragen voor de mensch- en volkenkunde bevat. Dat nu een werk van dien aard niet alleen in Engeland, maar weldra ook door onze landgenooten, voor zoover zij het leerden kennen, hoog gewaardeerd is geworden, zal voorzeker niemand bevreemden. Het was daarom een gelukkig denkbeeld van den heer van Kampen om ten behoeve der laatstgenoemden, van welke velen het Engelsche werk welligt niet te zien zouden krijgen, de uitgave eener hollandsche vertaling er van te ondernemen. Voor den aan die onderneming te besteden arbeid had geen geschikter, met de behandelde onderwerpen meer vertrouwde en tevens smaakvoller geleerde - want het werk heeft ook uit een aesthetisch oogpunt groote verdiensten - kunnen gevonden worden, dan de daarvoor als aangewezen hoogleeraar Veth, die reeds vroeger een drietal Verhandelingen van denzelfden schrijver, over de Physische en Zoölogische Geographie van den Indischen Archipel, in het hollandsch vertaald, en aan de lezers van het ‘Tijdschrift voor Nederl. Indië en van ‘de Gids’ had medegedeeld. Met hoeveel lust en ingenomenheid genoemde hoogleeraar dien gewigtigen - minder in eene vertaling dan in eene nieuwe Nederlandsche bewerking gelegen' - arbeid ondernomen heeft, blijkt uit zijne schoone vóór het eerste deel geplaatste voorrede, waar hij den Engelschen schrijver doet kennen als ‘den man die zijn onderwerp volkomen meester en juist daarom in staat is om er op voor allen bevattelijke, belangwekkende wijze over te spreken.’ Het boek zelf kan volgens zijne verklaring door elken beschaafden lezer, van het begin tot het einde, genoten worden, terwijl niet te min ook de meest gevorderde in de kennis van aard- dier- en volkenkunde, het niet zal kunnen ter hand nemen, zonder op
iedere bladzijde feiten vermeld te vinden, die zijne aandacht ten hoogste verdienen. En wat den vorm betreft, waarin de Engelsche schrijver zijn Reisverhaal gegoten heeft, dienaangaande wordt in de voorrede opgemerkt: ‘Eenvoudigheid en klaarheid van stijl, aanschouwelijkheid en schilderachtigheid van voorstelling, een fijne gave van opmerken die tot de kleinste bijzonderheden afdaalt. en een geniale blik die de verspreide feiten weet samen te vatten en er gevolgtrekkingen van indrukwekkende stoutheid en verrassende nieuwheid uit weet af te leiden - zie-
{==148==} {>>pagina-aanduiding<<}
daar eenige der voornaamste karaktertrekken waardoor zich dit schoone werk onderscheidt. Intusschen (zoo vervolgt de voorredenaar) hoeveel voortreffelijks, dat door allen zonder onderscheid zal gewaardeerd worden, dit werk ook bevatten moge, het heeft toch ook zijne zijden, waardoor het aan sommigen mishagen zal, terwijl het juist daardoor op des te grooter bijval bij anderen zal kunnen rekenen. Het is, om het zoo eens uit te drukken, even revolutionair in de natuurwetenschap, als behoudend in de staatkunde. In de eerste wordt als onbetwistbare waarheid verkondigd wat in veler oogen niet meer is dan eene stoute hypothese, in de tweede worden de voorzichtigste hervormingen als gevaarlijke experimenten ontraden. In beiderlei opzicht heeft het werk ook op mij een eenigszins pijnlijken indruk gemaakt, zonder dat die mij echter een oogenblik heeft doen aarzelen in het plan, bij de eerste lezing opgevat, om het voor het Nederlandsch publiek te bewerken.’
Hoe de heer Veth gemeend heeft, de verkeerde of onjuiste, in beiderlei opzigten uit eene eenzijdige opvatting voortgesproten denkbeelden te kunnen en te moeten bestrijden door kleinere of grootere veranderingen, wijzigingen, of bijvoegsels, hetzij in den tekst, hetzij in de achter elk hoofdstuk geplaatste aanteekeningen, wordt vervolgens duidelijk door hem aangewezen. Terwijl ik nu dat gedeelte der voorrede, hetwelk op de door Wallace voorgedragene en door zijnen Nederlandschen bewerker gewijzigde, staatkundige denkbeelden. met stilzwijgen voorbij ga, kan ik er mij echter niet van onthouden, om van de uitvoerige door laatstgenoemden over het nog steeds aan de orde zijnde Darwinisme medegedeelde beschouwingen althans een klein gedeelte hier over te nemen. Die nieuwe ontwikkelingstheorie toch heeft niet alleen op de Zoölogie, maar bij velen ook op de Anthropologie, eene zoo onmiskenbare toepassing gevonden, dat de lezer, naar ik meen, het niet onbelangrijk achten zal, om dienaangaande iets van de door mannen als Wallace en Veth voorgedragen denkbeelden te vernemen. ‘Ook in dit werk heeft Wallace wel een aantal feiten bijgebracht en daaruit een aantal gevolgtrekkingen gemaakt, allen strekkende om de leer van Darwin te staven, maar nergens aanleiding gegeven tot de meening, dat de wet der natuurkeus alleen toereikende is om alle verschijnselen des levens te verklaren. Men kan dus, naar het schijnt, een Darwinist zijn, zonder den adel der menschelijke natuur te loochenen, en het is er zeer

{==149==} {>>pagina-aanduiding<<}
verre van af dat alle Darwinisme noodzakelijk ook materialisme wezen zou. Ofschoon naar die leer de mensch het product is eener lange ontwikkeling in de schepping, worden daarmede zijn grootsche aanleg en zijn hoogere bestemming niet ontkend. Wallace beschouwt hem als den laatsten schakel in de lange keten, het einddoel en de kroon van den ganschen voorafgaanden ontwikkelingsgang. Hiermede laat zich, zoo het schijnt, volkomen de voorstelling vereenigen, dat hij, door het zelfbewustzijn dat den hoogeren trap zijner ontwikkeling kenmerkt, boven de vergankelijkheid verheven, bestemd is om in eene andere sfeer de vruchten te oogsten van wat hij hier heeft gezaaid. Voor mij zelven moet ik er voor uitkomen dat ik evenmin een bestrijder als een aanhanger van de leer van Darwin ben. Ik kan niet blind zijn voor de vele verschijnselen die voor haar pleiten: ik ben evenmin ongevoelig voor de groote bezwaren die haar in den weg staan. In elk geval, de man van wetenschap mag het Darwinisme niet veroordeelen zonder het te kennen, zonder de gronden te onderzoeken waarop het rust. Het heeft aan de studie der zoölogie reeds eene machtige impulsie gegeven, en zelfs indien het ten slotte blijken mocht eene afdwaling van den rechten weg te zijn, zal het veel hebben bijgedragen om den rechten weg beter te leeren kennen. Ik heb tegenover alles wat dit punt betreft in mijne bewerking van Wallace's reisverhaal de striktste onpartijdigheid betracht. In mijne aanteekeningen zal men noch aanbeveling, noch bestrijding van het Darwinisme vinden. Ik acht mij tot beide onbevoegd en sta op het standpunt van hem die alvorens een oordeel uit te spreken, gaarne meer en veelzijdig licht wenscht te ontvangen; en wanneer ik, in verband met de uit Darwin's leer gemaakte gevolgtrekkingen, mij soms pijnlijk door die theorie voel aangedaan, troost ik mij met de gedachte, dat Darwin zelf in zijn “Naturaliste voyage round te world”, en evenzoo ook Wallace hier en daar in dit
werk, eene belangstelling toonen in den arbeid der zendelingen en in de bevordering van christelijke beschaving, die mij noopt om aan te nemen dat zij zelven het geloof aan de hoogere bestemming van den mensch met hunne leer vereenigbaar achten.’
Heeft de steller van dit verslag door de meer uitvoerige aanhalingen, die hij zich veroorloofde, aangetoond dat de hollandsche bewerking boven het oorspronkelijke in het Engelsch geschreven werk de voorkeur verdient, dan beeft hij het voornaamste doel,

{==150==} {>>pagina-aanduiding<<}
dat hij zich na onpartijdige kennisneming voorstellen moest, bereikt. Mogt dit uit al het aangevoerde nog niet ten volle gebleken zijn, dan moet ook de volgende teregt gemaakte opmerking in overweging genomen worden: ‘De lezing van het oorspronkelijke zal voor elk die met de Engelsche terminologie op het gebied van aard-, plant- en dierkunde, gelijk ook met die der zeevaart, niet volkomen vertrouwd is, al kent hij ook de taal genoegzaam om met gemak een roman te lezen, belangrijke moeilijkheid blijven opleveren, en slechts door eene met zorg bewerkte vertaling kan dit werk bij ons de algemeene bekendheid en waardeering verwerven waarop het aanspraak heeft.’
Terwijl ik, om van de mij toegestane ruimte geen misbruik te maken, van mijn voornemen heb moeten afzien om uit het werk zelf eenige proeven mede te deelen, meen ik echter ten slotte eenige voor den Nederlandschen lezer belangrijke bijzonderheden aangaande het dertigtal aan het eerste, en een zes-en-twintigtal aan het tweede deel toegevoegde of in den tekst zelven gedrukte platen te moeten vermelden. Dienaangaande wordt ons in de voorrede, waarin nog andere niet van belang ontbloote punten besproken worden, het volgende medegedeeld: ‘Het werk van den heer W. is in het oorspronkelijke opgeluisterd door een aantal fraaie, deels afzonderlijke, deels in den tekst gedrukte houtsneden. Op mijne aansporing heeft de uitgever der vertaling zich door eene overeenkomst met den uitgever van het oorspronkelijke in het bezit der clichés gesteld, zoodat al die houtgravuren voor mijne bewerking bewaard zijn. Ik vermeld dit met te meer voldoening, omdat zij voor een gedeelte van Nederlandsche handen afkomstig en in Leiden vervaardigd zijn. De heer J.G. Keuleman heeft aan den Europeeschen naam, dien hij zich als teekenaar van vogels verworven heeft, de eer te danken gehad, dat hem ook door Wallace het graveeren in hout van de verschillende soorten van paradijsvogels, in het tweede deel vervat, is opgedragen. Het verwekt bij mij een gemengd gevoel van spijt en genoegen, dat die bekwame teekenaar, in de veelvuldigheid der bestellingen voor Engelsche rekening, die hij bij toeneming ontving, aanleiding heeft gevonden om zich sedert eenige maanden metterwoon naar Londen te verplaatsen.’
L.
S.





{==151==} {>>pagina-aanduiding<<}

II. Kerkrecht.

Waarom geene constituante?

Dr. J. Cramer, Waarheen nu?

Prof. J.J. Prins, Een geneesmiddel erger dan de kwaal.

Jhr. Mr. C. de Jonge, Geen Constituante.

J. van Waning Bolt, Daarheen niet!
‘Ik kan nu eenmaal niet meegaan met hen, die langs revolutionairen weg tot een anderen toestand van de kerk willen komen. In eene samenwerking van gelijkgezinde kerkeraden kan ik slechts het voorspel zien van een nieuwe afgescheiden kerk, op de leest der oude geschoeid. En van zulk eene kerk zou ik geen lid kunnen zijn. Ik ben teveel aan de frissche lucht der vrijheid gewoon. Mijn ideaal is tot nog toe....een kerkorde die het voor beide partijen (d.i. orthodoxen en modernen) mogelijk maakt, om in één kerkverband te blijven, maar toch een zelfstandïg leven te leiden’.
Wie is het die zoo ruiterlijk en zonder eenig voorbehoud zich verklaart tegen het drijven der confessioneele partij, die zoo flink en cordaat het recht der modernen handhaaft om in de kerk te blijven, die zoo echt liberaal aan beide richtingen ruimte en invloed in de kerk wil gunnen?
O, dat is zeker een volbloed modern, die natuurlijk strijdt pro aris et focis, en wien het, is hij aan de beginselen zijner richting getrouw, nooit in de gedachte zal komen het recht der orthodoxen in de kerk te betwisten of te verkorten!
Misgeraden! de man, die zich zoo uitlaat 1), is niemand anders dan....Dr. J. Cramer, de schrijver der nu reeds veelbesproken brochure Waarheen nu? die daarin voor de kranke kerk een geneesmiddel aanprijst, dat Prof. Prins erger noemt dan de kwaal, een weg voorslaat waarvan de heer J. van Waning Bolt zegt: in 's hemels naam, daarheen niet!
Dr. Cramer zóó liberaal? Hadt ge dat wel gedacht? Verbaast het u niet zulk eene stem voor den vrede der kerk te hoo-
{==152==} {>>pagina-aanduiding<<}
ren opgaan in de Stemmen voor Waarheid en Vrede? dat tijdschrift te zien optreden onder hen die het goed recht der modernen om in de kerk te blijven bepleiten?
Zeker, van die zijde waren we in dat opzicht niet verwend. Doch hoe dat zij, ik neem met blijdschap akte van deze ronde verklaring. Wie zou met hem, die zulke milde beginselen is toegedaan, niet gaarne in discussie willen treden over een voorstel tot reorganisatie van ons kerkbestuur?
Ik zou intusschen wel gewenscht hebben, dat Dr. Cramer dat in zijne brochure even duidelijk had uitgesproken; dat hij, mede uit naam zijner geestverwanten, met wie hij in overleg is getreden over middelen tot kerkherstel en als wier tolk hij daar optreedt, het krachtig op den voorgrond gesteld had bij het opperen zijner bezwaren tegen den feitelijken toestand onzer kerk, dat het er hem volstrekt niet om te doen is om de positie der modernen in de kerk onmogelijk te maken of hun het recht van bestaan in de kerk te betwisten. Dan zou daarmee al dadelijk alle aanleiding ontbroken hebben voor den heer van Waning Bolt, om bij de beoordeeling van het plan eèner Constituante zulk een vinnigen hatelijken toon aan te slaan, als zijn: Daarheen niet! kenmerkt, een toon dien ik ten ernstigste afkeur en waarvoor ik allerminst de moderne richting, als wier pleitbezorger hij optreedt, aansprakelijk gesteld wensch te zien.
De heer Cramer verwondert zich 1), dat men dat niet uit zijne brochure heeft opgemaakt. ‘Men heeft dit, zegt hij, bij de beoordeeling mijner brochure teveel over het hoofd gezien’ dit n. l. dat hij daar als het derde dat de Constituante zou kunnen doen ook genoemd had ‘het ontwerpen eener kerkorde die het voor beide partijen mogelijk maakt om ja in een kerkverband te blijven, maar toch een zelfstandig leven te leiden.’ ‘Menigeen, zoo gaat hij voort in zijn Amsterdamschen brief in het Februarinummer der Stemmen, ‘menigeen heeft gedacht dat ik het kerkverband met de modernen wilde verbroken zien.’ De bekentenis moet me van het hart, dat ik dat ook gedacht heb. Ik zou althans iederen onbevooroordeelden lezer van Cramer's brochure wel de yraag durven voorleggen: hebt gij daaruit kunnen bespeuren, dat de schrijver het boven omschreven ideaal wenscht verwezenlijkt te zien? Misschien ligt

{==153==} {>>pagina-aanduiding<<}
het aan mij, maar ik heb het er niet in gelezen. Ook bij herhaalde lezing heeft de brochure op mij een gansch anderen indruk achtergelaten.
Ja maar gij waart partijdig, vooringenomen tegen een voorstel van orthodoxe zijde gedaan?
Ik beweer natuurlijk niet de gave van volstrekte onpartijdigheid te bezitten, ik geloof niet dat iemand bij het bespreken onzer kerkelijke toestanden volkomen objectief blijven kan. Maar van voren ingenomen tegen voorstellen tot verbetering van ons kerkbestuur, neen! dat ben ik allerminst. Ik ben, en dat sints jaren, een sterk voorstander van een doortastende reorganisatie onzer kerk en zou voor het nemen van radicale maatregelen volstrekt niet terugdeinzen. Zoo ellendig als het nu in veel opzichten met de vertegenwoordiging onzer kerk gesteld is, kan, mag het niet blijven.
Wie dus, als Dr. Cramer c.s., met een hervormingsplan voor den dag komt, vindt bij mij althans geen parti pris, geen onvoorwaardelijken weerzin tegen elke verandering, geen stelselmatige voorliefde voor behoud van het bestaande. Maar juist omdat ik niet tegen verandering op zich zelf ben, moet het mij temeer bevreemden dat ik, volgens de latere verklaring van den schrijver, omtrent de strekking zijner brochure en het doel dat hij beoogt, zoo heb misgetast. 't Is waar, Dr. Cramer zegt in die brochure: de Constituante moet vrij zijn om te besluiten wat zij tot heil van de kerk noodig acht. Of zij een kerkorde zal ontwerpen die de modernen uitsluit, of eene die de orthodoxen verhindert om toe te treden, of eene die beider zelfstandigheid in een en hetzelfde kerkverband handhaaft - dat doet thans niet ter zake. Maar ik vraag nog eens: wie had na 't lezen van zijn betoog kunnen vermoeden, dat de liefde zijns harten zich tot de derde als mogelijk gestelde kerkorde zou uitstrekken?
In de inleiding van zijn geschrift deelt de schrijver mee wat hem de pen deed opvatten. In een samenkomst van geestverwanten - het waren de predikanten Hasebroek, de Graaf, Bronsveld en Cramer en de ouderlingen Gregory Pierson en de Marez Oijens - was het plan eener Constituante, reeds vroeger door Dr. A Kuiper in zijn ‘vrijmaking der kerk’ aanbevolen, ernstig besproken. Het resultaat dier bespreking was dat aan Dr. Cramer in mandaat gegeven werd de denkbeelden waaromtrent men het eens geworden was op schrift te brengen. Zijn concept

{==154==} {>>pagina-aanduiding<<}
verwierf de goedkeuring zijner medeleden. Allen vonden die denkbeelden getrouw weergegeven, zoodat tot de uitgave werd besloten, en wel, om het individueel karakter dat de brochure droeg, met den naam van Dr. C. als schrijver alleen op het titelblad.
En welke waren nu die denkbeelden waaromtrent men het eens geworden was? Dr. C. zegt het ons zelf: ‘dat aan zoovelen als de Belijdenis onzer kerk liefhebben, en tegen de vernietiging van haar Gereformeerd karakter willen waken, onrecht wordt aangedaan; dat in de gegeven omstandigheden het eenige middel om dat onrecht te herstellen 1) is, eene Constituante in het leven te roepen, die zoo getrouw mogelijk onze kerk vertegenwoordigt, ten einde aan haar de beslissing over de belijdenisquaestie en alle andere quaestiën die met haar in verband staan, overtelaten; dat de weg om tot zulk eene Constituante te komen geen andere kan zijn dan de zuiver kerkelijke weg, overeenkomstig het Algemeen Reglement’
Dus, het motief waarom een Constituante verlangd wordt, is: er wordt onrecht gedaan aan hen die de belijdenis der kerk liefhebben enz. Het doel dat men met een Constituante beoogt is: oplossing der belijdeniskwestie en van alle kwestiën die daarmee in verband staan.
Over beide een enkel woordje. Er wordt onrecht gepleegd, zoo beweert men, aan hen die de belijdenis der kerk liefhebben enz. Onrecht waardoor? vragen wij. Worden zij, die aan de belijdenis der kerk gehecht zijn, soms om het belijden hunner overtuiging vervolgd? of ook maar belemmerd, gedwarsboomd, achteruitgezet? Is hun die de belijdenis der kerk liefhebben enz. de toegang tot de kerk onmogelijk gemaakt? Is het de toeleg der tegenpartij hen uit de kerk te drijven? Hebben zij geen invloed op den gang van zaken in de kerk? geen stemrecht? geen toegang tot de besturen? worden ze onder voogdij geplaatst, gedwongen hun beginselen te laten varen? worden aan de gemeenten die dat verlangen door een kleine bovendrijvende minderheid predikanten van die richting stelselmatig onthouden? Zien predikanten, die ‘de belijdenis der kerk liefhebben en tegen de vernietiging van haar Gereformeerd karakter willen waken’, daardoor hun

{==155==} {>>pagina-aanduiding<<}
toekomst in de vaderlandsche kerk bedreigd, het uitzicht op ruimen en aanzienlijken werkkring zich ontnomen?
Dr. Cramer c.s. weten wel beter. Voor zooverre ze leden van den Amsterdamschen kerkeraad zijn, weten ze van zeer nabij, misschien meer dan hun lief is, wat zij, die ‘de Belijdenis onzer kerk liefhebben’, in onze dagen met behulp van het algemeen stemrecht vermogen. Vroeger mocht er hier en daar voor de voorstanders dier richting eenige reden bestaan om te klagen over onrecht hun aangedaan, die toestand is geheel veranderd. Artikel 23 heeft ‘wonderen’ gedaan. Neen, wanneer in onze dagen eene richting recht heeft daarover te klagen, waarlijk! dan zijn het niet de orthodoxen maar wel de modernen die de vrije belijdenis des Evangelies en het Protestantsch karakter onzer kerk willen handhaven. Of wordt soms het recht hunner overtuiging door de tegenpartij geëerbiedigd? Wordt hun die die richting zijn toegedaan het recht op het lidmaatschap der kerk nergens betwist? Zijn er geen aannemelingen afgewezen omdat zij een ‘moderne’ belijdenis hadden afgelegd? Hebben niet de rechtstreeksche verkiezingen, waarbij de onkundige menigte gedwee aan den leiband loopt van eenige weinige menners die in 't gebruik der middelen volstrekt niet kieskeurig zijn, schier overal dit resultaat gehad, dat de modernen, ook daar waar zij eene aanzienlijke minderheid vormen, zonder aanzien des persoons uit kiescollegie en kerkeraad en hoogere besturen, voor zooverre dat voorshands mogelijk was, verwijderd zijn; en dat dus ook het moderne deel der gemeente eerlang overal, waar het in de minderheid is, verstoken zal zijn van het voorrecht eener prediking naar de beginselen die het is toegedaan?
Dit alles weet Dr. Cramer zoo goed als iemand. Dit kan hij in Amsterdam, waar een vereeniging als ‘Beraad’ onder de kerkeraadsleden mogelijk is, waar de hoofdleiders der confessioneele partij thans mooi op weg zijn hem en zijne geestverwanten allen invloed op den gang van zaken te ontnemen, beter dan elders gewaar worden. Welnu, moet de man, wiens ideaal is ‘een kerkorde die het voor beide partijen, dus ook voor de moderne, mogelijk maakt in één kerkverband te blijven, maar toch een zelfstandig leven te leiden’, moet die man niet krachtig zijn stem gaan verheffen tegen het onrecht dat den modernen allerwege in ons vaderland, en allereerst in de hoofdstad des rijks, wordt aangedaan?

{==156==} {>>pagina-aanduiding<<}

Billijkheidshalve zouden wij het mogen verwachten. Maar wat hooren wij in plaats daarvan? Een klacht over onrecht, aangedaan aan hen die de belijdenis der kerk liefhebben, enz.! Ja, toch! daar zijn er onder dezen die reden hebben van klagen. Ik bedoel de ‘irenische’ richting, waarvan Dr. Cramer zulk een uitnemend vertegenwoordiger is. Hun wordt onrecht aangedaan, maar niet door de modernen, neen! door de confessioneelen, die niet alleen zelf de belijdenis der kerk liefhebben maar ook anderen die liefde willen opdringen of anders hun het recht van bestaan in de kerk willen betwisten. Dr. Kuyper met zijn aanhang maakt hen onmogelijk, doemt hen tot machteloosheid. En dat door hun eigen schuld. Hun toestand is onhoudbaar zoolang zij confessioneel willen zijn, en toch niet confessioneel; zoolang zij niet open en ruiterlijk voor de bedreigde vrijheid in de bres springen en in dit opzicht gemeene zaak maken met de modernen, met wie ze in allen gevalle dit gemeen hebben, dat ze voor niemand de belijdenis der kerk rechtens verplichtend willen maken.
Maar wacht eens, zeg ik daarmee misschien ook weer te veel? Het motief waarom men een Constituante wenscht, was, gelijk we hoorden, het beweerde onrecht dat aan hen die de belijdenis der kerk liefhebben wordt aangedaan; een onrecht waarvan we schijn noch schaduw konden ontdekken. Het doel dat men met de Constituante beoogt is oplossing der Belijdeniskwestie en van alle kwestiën die daarmee in verband staan.
De Belijdeniskwestie. ‘Waarom het te doen is, weet ieder. Het geldt het kerkelijk standpunt der zoogenaamde modernen. Is de Belijdenis der Nederduitsch (lees Nederlandsche) Hervormde kerk nog in eenig opzicht verbindend voor hare leeraars en hare leden, of is de leervrijheid gewettigd? Dat is dus met andere woorden (daar zich in den strijd tegen de modernen, als die het verst van de Belijdenis afwijken, de strijd voor de Belijdenis van zelf concentreeren moet,) behooren de modernen in onze Hervormde kerk te huis?’ 1)
Ja, zegt Dr. Cramer in de Stemmen, ze behooren naar mijn idee daar thuis, mijn ideaal is een kerkorde waarbij orthodoxen en modernen in hetzelfde kerkverband kunnen blijven en toch een zelfstandig leven leiden. Ze zouden geen zelfstandig leven in

{==157==} {>>pagina-aanduiding<<}
de kerk kunnen leiden wanneer de ‘leervrijheid’ hun ontzegd werd, en daarom ben ik er tegen, dat de belijdenis der kerk, met hoegroote liefde ik voor mij haar ook ben toegedaan en hoe gaarne ik die liefde algemeen zag worden, voor de modernen verplichtend wordt gemaakt. Dat zou hun positie in de kerk onmogelijk maken. En dat wil ik niet. Ik wil ze er niet uitdrijven.
Bravo Dr. Cramer! dat is een mannelijk woord. Er behoort een zedelijke moed toe op uw standpunt, dien wij hoog waardeeren. Maar eilieve! waarom hebt gij dat alles niet in uw brochure gezegd? Waarom daar uw wapenen niet gekeerd tegen hen die van de door u thans als ideaal gestelde kerkorde zich doodvijanden betoonen? Waarom ons in den waan gebracht dat gij hun medeplichtige wildet worden?
Maar heeft de schrijver dat dan gedaan in Waarheen nu? Laat ons zien.
Twee partijen, zoo vangt zijn betoog aan, staan tegenover elkander in het strijdperk. Het geldt het kerkelijk standpunt der modernen. De modernen bepleiten natuurlijk hun recht om als wettige zonen der kerk erkend te worden. De andere partij daarentegen spreekt als hare overtuiging uit (en wij deelen die overtuiging ten volle, zegt Dr. Cramer uitdrukkelijk), dat de moderne belijdenis in strijd is met ‘den geest en de hoofdzaak der leer, welke in de aangenomen formulieren van eenigheid der Nederlandsche Hervormde kerk begrepen is.’ Er moge in haar midden verschil van gevoelen bestaan over de vraag, in hoeverre de kerkelijke tucht op de modernen mag worden toegepast, daar de wettelijke bepaling ontbreekt, wat er tot het wezen en de hoofdzaak der Hervormde Belijdenis behoort: hierin zijn zij eenstemmig, dat, als de Hervormde kerk zich kon uitspreken, de moderne richting door haar zou veroordeeld worden als ten eenenmale strijdende met hetgeen zij tot nu toe heeft geloofd en beleden. Als de Hervormde kerk zich kon uitspreken! Maar de Hervormde kerk kan zich niet uitspreken, zoolang de synodale organisatie, gelijk wij die van koning Willem I ontvangen hebben, blijft bestaan. De Besturen vertegenwoordigen de kerk niet. Ja, het algemeen stemrecht heeft den toestand gewijzigd. Maar toch die daarvan heil verwacht hebben, zijn bitter teleurgesteld. Wel is er sints 1867 groote verandering gekomen in de samenstelling van kerkeraden, classicale vergaderingen en classicale Besturen; maar de Provinciale kerkbesturen, zoowel als de verschil-
{==158==} {>>pagina-aanduiding<<}
lende Synoden zijn zoo goed als onveranderd gebleven niet alleen wat de geloofsovertuiging der leden, maar ook wat de wijze van handelen betreft. De houding der Synode van 1872 heeft het op nieuw zonneklaar getoond. Haar onwil om eene dieper ingrijpende reorganisatie tot stand te brengen, hare radicale besluiten ten opzichte van de onderteekeningsformule
en de eerste vraag bij de bevestiging van lidmaten, een en ander heeft den reeds zoo gespannen toestand onhoudbaar gemaakt. Er moet verandering komen. De Synode zooals zij thans is samengesteld heeft alle vertrouwen verloren, zij vertegenwoordigt de kerk niet. De kerk moet zich uitspreken. De kerk moet duidelijk zeggen wat zij wil. Zij moet bij de Synode met nadruk aandringen op het samenroepen eener Constituante. Die Constituante moet zoo zijn samengesteld dat de Hervormde kerk zich daarin kan uitspreken. Aan die Constituante moet de oplossing van de Belijdeniskwestie en van de andere kwestieën die daarmede in verband staan worden opgedragen. Zij moet ons eene nieuwe Synode bezorgen, eene Synode die vrij van de synodale antecedenten het kerkelijk vraagstuk in beginsel bespreekt, en dan een nieuwe kerkorde ontwerpt; eene Synode dus die niet in het leven is geroepen door de oude organisatie, welke steunt op het koninklijk besluit van 1816, maar door eene nieuwe organisatie op den grondslag van Art. 23.
Ziedaar in 't kort het programma van Dr. Cramer c.s., meest met de eigen woorden van den schrijver meegedeeld. Dus op den voorgrond wordt gesteld: als de Hervormde kerk zich kon uitspreken! Dat kan ze nu niet. Daar moet een middel op gevonden worden. Dat middel is een Constituante. Die moet het onrecht herstellen dat aan zoovelen als de Belijdenis der kerk liefhebben thans wordt aangedaan. Die moet de belijdeniskwestie tot beslissing brengen. En in welken geest zal die beslissing uitvallen, wanneer werkelijk die vergadering zoo is samengesteld dat de Hervormde kerk zich door haar kan uitspreken? We hoorden 't immers reeds met de eigen woorden van den schrijver: als de Hervormde kerk zich kon uitspreken, dan zou de moderne richting door haar veroordeeld worden.
Wij laten die profetie voor rekening van Dr. Cramer; maar uit het aangevoerde blijkt naar ik meen duidelijk dat hij op de vraag: Waarheen nu? ten antwoord geeft: naar eene Constituante, die, zoo zij naar den eisch is samengesteld, leiden moet tot veroordeeling der moderne richting.

{==159==} {>>pagina-aanduiding<<}

Klinkt het nu niet vreemd, dat een plan waarvan die gevolgen verwacht en gewenscht worden uitgaat van een man, wiens ideaal is ‘een kerkorde die het aan beide partijen mogelijk maakt in hetzelfde kerkverband te blijven en een zelfstandig leven te leiden’? Is het zoo te verwonderen, dat menigeen gedacht heeft dat hij het kerkverband met de modernen verbroken wilde zien?
Ik meen althans rekenschap gegeven te hebben van de aangename verrassing die Cramer's verklaring in de Stemmen mij verschaft heeft. Ik was daarop na 't lezen zijner brochure niet voorbereid. Ik zie ook nog niet hoe ze daarmee te rijmen is, hoezeer ik daarmee allerminst wil geacht worden zijne eerlijkheid en goede trouw hier of daar ook maar eenigzins in twijfel te trekken. Doch hoe dit zijn moge, het verblijdt mij dat wij een zoo waardigen vertegenwoordiger der orthodoxe richting, als Dr. Cramer is, aan onze zijde hebben tegenover het drijven der confessioneele partij, die de positie der modernen in de kerk onmogelijk wil maken. Ik geloof evenwel, dat, wanneer hij aan zijn ideaal vasthoudt, bij nader inzien het heroieke middel, door hem aanbevolen, hem zelf bedenkelijk zal moeten voorkomen.
Het is misschien niet onbescheiden, de vraag te doen, of de geestverwanten, als wier tolk Dr. Cramer optreedt, ook na ‘herhaalde gedachtenwisseling en breedvoerige bespreking’, zich wel voldoende rekenschap gegeven hebben van de wijze waarop de door hen voorgestelde maatregel zou moeten ten uitvoer gebracht worden en van de waarschijnlijke gevolgen die men daarvan zou mogen verwachten. Het is toch niet genoeg te zeggen: er moet een Constituante in 't leven geroepen worden tot beslissing der belijdeniskwestie, en die moet er komen langs den kerkelijken weg. Er is meer noodig. En er wordt ons ook meer beloofd. In de inleiding wordt ons het uitzicht geopend op een ‘min of meer uitgewerkt plan.’ Wij verwachten dus eenig antwoord op vragen als deze: hoe moet de kerk op die Constituante worden vertegenwoordigd? uit hoeveel leden moet ze bestaan? hoe moeten die leden gekozen worden? welk recht moet aan die vergadering worden toegekend, welk mandaat moet ze ontvangen? Me dunkt, die vragen zijn natuurlijk en eischen beantwoording wanneer men met het plan eener constituante voor den dag komt. Maar ziet! in onze billijke verwachting worden wij deerlijk teleurgesteld. De heeren van waarheen nu? laten ons zonder ant-
{==160==} {>>pagina-aanduiding<<}
woord slaan. We lezen hun brochure door en worden nota bene! afgescheept met de verklaring: ‘welk gebouw er op den grondslag van art. 23 moet worden opgetrokken, of men de vertegenwoordiging der kerk zal laten uitgaan van de kerkeraden in evenredigheid van het getal predikantsplaatsen of daarbij het aantal der ad hoe stemmende leden tot maatstaf zal nemen; op welke wijze uit de aldus benoemden eene Constituante zal worden samengesteld; hoe de rechten der minderheid zullen worden gewaarborgd enz. - dat alles is van latere zorg. Als eens maar het beginsel is aangenomen, dat de in '67 mondig verklaarde gemeenten te beslissen hebben over de wijze waarop zij bestuurd zullen
worden.’
Dat alles is van latere zorg! Ja, zoo kan men er zich gemakkelijk van afmaken, en de heeren hebben zich hun taak dan ook zeer gemakkelijk gemaakt. Maar heet dat nu ‘een min of meer uitgewerkt plan’? Als men 't maar weet.
O ja maar, is het beginsel eenmaal uitgemaakt, dan kan de Synode de rest wel doen. Organiseerend talent heeft ze. - Al weer een verrassing! De Synode deugt wel geen zier, en heeft wel alle crediet bij de gemeente verloren, maar ze is toch nog goed genoeg, om het denkbeeld door Dr. Cramer c.s. uitgedacht in bijzonderheden te gaan uitwerken. Trouwens dat is wel zoo gemakkelijk, als dat de heeren het zelf moesten doen!
‘Het zou eene schoone taak zijn voor de eerstvolgende Synode, zegt de brochure, ‘om daaraan hare beste krachten te wijden. Met een goeden wil doet men veel.’ Maar zou een weinig goede wil inderdaad voldoende zijn om al de bezwaren aan de uitvoering verbonden te overwinnen?
Prof. Prins denkt er anders over, zoo als blijkt uit zijn Een geneesmiddel erger dan de kwaal. En Dr. Cramer, die zooveel vertrouwen stelt in de bekwaamheid der Synode om te organiseeren, zal toch wel eenig gewicht hechten aan het advies van een man van die synodale ervaring, die zoo doorkneed is in alles wat op kerkelijke organisatie en kerkbestuur betrekking heeft als de Leidsche hoogleeraar. Inderdaad! de bedenkingen die deze te berde brengt zijn niet uit de lucht gegrepen. Hij heeft zich de moeite gegeven (wat de heeren voorstellers niet deden) het plan in bijzonderheden na te gaan. Hij brengt daartoe ter sprake vragen als deze: uit hoeveel leden die Constituante moet bestaan en vooral hoe ze moet benoemd worden. Art. 23 moet de grond-
{==161==} {>>pagina-aanduiding<<}
slag zijn. Dus kunnen de classicale vergaderingen, al schijnen ze als kerkelijke kiescollegies en overoude instellingen der Hervormde kerk daarvoor aangewezen, niet in aanmerking komen. De respectieve classen verschillen daarvoor teveel in grootte, en daarenboven een te groot aandeel in de verkiezing zou daarmee verzekerd zijn aan predikanten, meerendeels beroepen vóór de invoering van art. 23. Beter is het, de predikantsplaatsen tot maatstaf te nemen; bijv. op 30 predikantsplaatsen één afgevaardigde, dan klimt het getal der leden van de Constituante, volgens opgave van Dr. Cramer, tot 55. Maar ook de kerkeraden kunnen met het werk der verkiezing niet worden belast, niet alleen omdat de predikanten daarin zitting hebben, maar ook omdat ze in verreweg de meeste gemeenten slechts de meerderheid vertegenwoordigen, en dus, waar de minderheid der stemgerechtigden van allen invloed op de samenstelling beide van kerkeraad en Constituante verstoken was, het doel niet zou bereikt worden dat de kerk zich had uit te spreken. Rest: de stemgerechtigden zelve op te roepen tot verkiezing der afgevaardigden.
Maar verondersteld nu dat voor elke 30 predikantsplaatsen één afgevaardigde moet benoemd worden, dan moet er een nieuwe indeeling der classen gemaakt worden. Dat is geen kleinigheid. Men weet hoeveel er van de groepeering der kiesdistricten afhangt bij de politieke verkiezingen. Bij de kerkelijke zou dat niet minder zijn. Die indeeling kan beslissend worden voor de eene of de andere partij. Wie zal haar maken? De Synode? Zou Dr. Cramer c.s. haar bij al haar bekwaamheid om te organiseeren dat werk gerustelijk toevertrouwen? Zou 't niet reclames regenen?
Verder. Hoe moet de verkiezing plaats hebben, rechtstreeks of met een trap? Voor de keuze van kerkeraadsleden en predikanten eischt het Synodaal reglement in gemeenten met meer dan 100 stemgerechtigden het laatste. Zou dat hier mogen ontbreken? En hoe dan bij benoeming in meer dan één district of bij bedanken of bij gemis van volstrekte meerderheid? Beter ware dan nog de benoeming van leden voor eene kiesvergadering in elk district. Er zou daarbij dienen gezorgd te worden, dat zooveel mogelijk ook de minderheden tot haar recht konden komen.
Volgt het finantieel bezwaar. Een en ander zou veel geld kosten; een som van 10 à 20 mille zou daarvoor zeer verre te kort

{==162==} {>>pagina-aanduiding<<}
schieten. Is ook dat punt bij de gedachtenwisseling van Dr. Cramer c.s. niet ter sprake gekomen. Of telt men het zoo licht?
Een vierde bedenking, en waarlijk niet de minst gewichtige, ontleent de Hoogleeraar, aan de mogelijkheid, dat een meer of minder belangrijk deel der kerk, ontevreden om het met kracht doorgedreven plan, aan de stemming zich onttrok, of er aan deelnam onder protest of réserve. ‘Zulke réserves en protesten, zegt Prof. Prins, zijn zoowel van orthodoxe als van liberale zijde met zekerheid te verwachten.’ Ik geloof dat hij juist gezien heeft. Tot dusverre vindt het plan eener Constituante lang geen onverdeelde sympathie: Ja, Dr. Kuiper heeft het toegejuicht; de beer van Wassenaar Catwijk heeft een gedeelte van den ‘nationalen tijd’ aan de aanprijzing daarvan besteed; en ook in het Februarinummer der Stemmen betuigen 5 Amsterdamsche predikanten ‘hun hooge ingenomenheid en volle sympathie’. Maar de vereeniging ‘Christelijke stemmen van Januari maakt bedenking. Mr. de Jonge noemt den eisch van Dr. Cramer langs den weg, dien deze aangeeft, ‘niet ontvankelijk’. 1) Het weekblad de Vrijheid (No. 4) om van anderen niet te gewagen, noemt de samenroeping eener Constituante ontijdig, onnoodig, onpractisch, onuitvoerbaar. Van de meest verschillende richtingen gaat dus een protest uit tegen het voorgeslagen plan. Tegen de uitvoerbaarheid heeft de ongenoemde schrijver in de Vrijheid hetzelfde bezwaar aangebonden als Prof. Prins. Hij acht den maatregel in strijd met onzen volksaard. De kerk is niet doordrongen van het besef der noodzakelijkheid eener Constituante. Vele gemeenten zullen niet willen medewerken. En wanneer de Constituante niet namens de geheele kerk handelend optreedt, zullen dan de besluiten der meerderheid voor
de minderheid en ook voor die gemeenten, die medewerking geweigerd hebben, verbindend zijn?
Doch stel nu eens, dat al die bezwaren gelukkig worden overwonnen. Geen gemeente, geen richting onttrekt zich. De verkiezing is zoo geregeld, dat ook de minderheden zich kunnen doen gelden. De Constituante is zoo samengesteld dat zij werkelijk voor een getrouwe afspiegeling kan doorgaan van den stand der partijen in de kerk, dat de kerk dus door haar geacht kan worden zich uittespreken. Geloof en vrijheid heeft er zitting naast

{==163==} {>>pagina-aanduiding<<}
het Theologisch Tijdschrift, Waarheid in liefde vindt er plaats naast de Vereeniging Christelijke stemmen, de redacteur van den Standaard ontmoet er den redacteur der Protestantsche Bijdragen. Wat zal die uit zoo heterogene elementen bestaande vergadering, die verzameling van modernen, oud-liberalen, evangelisch-liberalen, confessioneelen, ethisch-irenischen en andere fractiën der orthodoxe richting nu gaan doen? Wordt de wensch van Dr. Cramer c.s. vervuld, dan beschouwt ze het als haar taak de Belijdeniskwestie tot beslissing te brengen, ten einde het onrecht te herstellen waaronder thans zij die de Belijdenis der kerk liefhebben gebukt gaan. Hoe zal ze dat aanleggen? Zal ze eens voor al uitmaken, wat tot het wezen en de hoofdzaak der kerkleer moet geacht worden te behooren? de Hervormde belijdenis op nieuw formuleeren en die formule voor alle leeraars en leden der kerk verplichtend maken, zoodat elke afwijking daarvan met afsnijding en afzetting gestraft moest worden? Maar - om van andere richtingen niet eens te spreken - de moderne leden der Constituante zouden immers van voren af aan weigeren aan zulk een poging tot kerkherstel meetewerken, aan een geloofsbelijdenis bij meerderheid van stemmen vastgesteld alle verbindende kracht ontzeggen en in den strijd daartegen, in het handhaven van eene zelfstandige geloofsovertuiging naar den eisch van het Protestantsche beginsel ongetwijfeld door een aanzienlijk deel der gemeente gesteund worden. En de orthodoxen, zouden die het eens zijn? Ja op één punt zou er volgens Dr. Cramer onder hen een bewonderingswaardige eenstemmigheid heerschen. ‘Hierin zijn allen het eens dat eene kerk die den weg der modernen opgaat hare ontbinding tegensnelt, dat als de Hervormde kerk zich uitspreekt, de moderne richting door haar moet veroordeeld worden’. En daarom: censemus Carthaginem
esse delendam. De modernen moeten er uit, want hun richting is in strijd met den geest en de hoofdzaak der leer enz. - Maar de wettelijke bepaling ontbreekt, wat er tot het wezen en de hoofdzaak der Hervormde Belijdenis behoort. - Goed, dan moet die bepaling gemaakt worden, want de belijdeniskwestie moet tot beslissing komen. De vergadering gaat aan 't werk onder protest van modernen en anderen die de vrije belijdenis des Evangelies niet willen opofferen voor de heerschappij van een kerkleer, hoe ook geformuleerd. Maar nu blijkt het, dat, al laten de andere richtingen de orthodoxe ook haar gang gaan,

{==164==} {>>pagina-aanduiding<<}
het werk dat men ondernomen heeft niet zoo gemakkelijk vlotten wil. Nu blijkt het ('t is inderdaad lastig als men bijeen is om de kerkleer te formuleeren!) ‘hoeveel nuancen er onder hen zijn hoezeer hunne opvattingen van het Evangelie der H. schriften verschillen, hoezeer zij uiteengaan in het formuleeren van hetgeen al of niet het kenmerk eener Gereformeerde kerk moet blijven, hoe onderscheiden de wegen zijn die zij tot kerkherstel wenschen betreden te zien’. 1) Nog al geen kleinigheid, zou ik zeggen. Het is dus ook onder de orthodoxen nog niet uitgemaakt, niet alleen wat tot het wezen en de hoofdzaak der Hervormde kerkleer behoort, neen! sterker nog, wat tot het ‘Evangelie der H. schriften’ moet gerekend worden. Er heerscht op dat punt groot verschil. En daarbij nog grooter verschil openbaart zich omtrent de middelen tot kerkherstel. De een wil juridisch-confessioneel te werk gaan, de ander medisch; de eene door getuigenis en prediking de Belijdenis der kerk handhaven, de andere door kerkelijke straffen, door weigering van lidmaatschap, door ontzetting uit den dienst, door de uitoefening van kerkelijke rechten van de onderteekening eener formule afhankelijk te maken. Hier hoort ge: alles of niets! Dat praten van ‘geest en hoofdzaak’ was altijd maar een uitvlucht; dat moet nu ophouden, nu eindelijk de kerk wordt ‘vrijgemaakt’. Niet quatenus maar quia. Een nieuwe formule behoeft niet gezocht te worden. De 37 artikelen der Confessie en de Canones van Dordt, dat is de Hervormde belijdenis; wie daar niet onvoorwaardelijk mee instemt, miskent ‘het Gereformeerd karakter’ der kerk, behoort daar niet tehuis. Neen! dat is mij te kras, verneemt ge daarop van een anderen kant, gij gaat mij te ver. ‘Dat zou een nieuwe afgescheidene kerk worden. En van zulk een kerk zou ik geen lid kunnen
zijn. Ik ben te veel aan de frissche lucht der vrijheid gewoon’
Was Mr. da Costa nog in leven en lid der Constituante, hij zou zeker tegen dien eisch der ultra-confessioneelen zich doen hooren op dezelfde wijze als voor 40 jaar in een brief aan Mr. Groen van Prinsterer 2) ‘de kerk van onzen tijd moet eene belijdenis hebben van onzen tijd; de kerk moet van de resul-
{==165==} {>>pagina-aanduiding<<}
taten der wetenschap kennis nemen; de kerkelijke zoowel als de individuëele belijdenis moet altijd op nieuw geput, ververscht, gemaakt worden door (uit) de Schrift.’ Eene nieuwe belijdenis dus, eene belijdenis van onzen tijd, eene belijdenis waarbij men rekenschap gehouden heeft met de resultaten der wetenschap! Wat dunkt u, zou ze gemakkelijk tot stand komen? Neem aan dat de ultraconfessioneelen met verontwaardiging van die ‘halve’ broeders zich afwenden en de gelederen der Chr. Gereformeerden gaan versterken. Dat ruimt op. Maar is de weg tot oplossing der Belijdenis-kwestie nu gebaand? Hoe zal men die ‘verschillende nuancen’ tot een brengen, hoe uitmaken wat tot een belijdenis ‘van onzen tijd’ behoort? de scherpe punten van het kerkelijk systeem zoo wat afslijpen? een algemeene, zwevende rekbare formule aannemen waarin al die ‘nuancen’ zich vinden kunnen?
En daarvoor dan al die drukte? Waarlijk 't is wel de moeite waard! Zou dan door zulk een gemodder geen onrecht gepleegd worden aan hen die ‘de Belijdenis der kerk liefhebben’? - Of zal men de koorden wat sterker spannen en desnoods eigen meening verzaken als ‘de kerk’ zich uitspreekt in een flinkorthodoxe belijdenis? Zal de satisfactieleer, vraagt Mr. de Jonge 1), een deel der belijdenis uitmaken, van wier aanneming het lidmaatschap der kerk afhankelijk wordt gesteld? Zullen dan zij moeten geweerd worden, die, als de schrijver van de Studiën over het verlossingsbegrip in het tijdschrift Ernst en Vrede van 1854, van oordeel zijn dat er van verzoening met God in geest en gemoed door gemeenschap met Christus, dus in ethischen, in zedelijken zin, sprake is? Zal men hen uitsluiten die het met de Groninger godgeleerden eens zijn? ‘Zoo ja, dan moet het besluit zijn: geene vereeniging is bestaanbaar dan van hen die op alle punten gelijk en eensgezind denken en gelooven. Dit is alleen mogelijk in eene kerk, waar het kerkelijk gezag voorschrijft wat men te denken en te gelooven heeft. Voor het Protestantisme staat het gelijk met vernietiging.’
Zoo spreekt Mr. de Jonge 2), die blijkens de schets die hij van hun richting geeft niet van sympathie voor de modernen kan verdacht worden. Ik behoef wel niet te zeggen dat ik die hand-
{==166==} {>>pagina-aanduiding<<}
having van het recht eener zelfstandige geloofsovertuiging als onafscheidelijk van het wezen van het Protestantisme met sympathie gelezen heb, en dat met te meer genoegen omdat ze ditmaal kwam van niet-moderne zijde.
Of zal de Constituante misschien naar een anderen maatstaf te werk gaan? Zal ze tot de Groningers of Evangelisch-liberalen zeggen: gij zijt wel aartsketters, gij zijt wel de eersten geweest die 't formuliergezag hebt ondermijnd, de kerkleer als in strijd met het Evangelie hebt voorgesteld; en dus, eigenlijk behoortge in de Hervormde kerk niet te huis. Maar ‘dit hebt gij dat gij de Nicolaieten haat, welke ik ook haat’; dit hebt gij dat gij supranaturalisme en wonderen handhaaft, en daarom kan u voor de rest veel vergeven worden. Gij kunt er dus nog eventjes door, maar de modernen, die maken het te kras, die moeten er uit, die komen in strijd met het wezen der Hervormde belijdenis, hun prediking leidt tot ontbinding der kerk.’
Zeg niet dat ik er den draak mee steek. Werkelijk, zooals de zaken nu staan, is er heel veel kans dat, wanneer het tot eene Constituante kwam, daar ten slotte een formule werd aangenomen, waarin iedereen taliter qualiter zich vinden kon behalve de modernen, die voor dezen alleen een onoverkomelijke hinderpaal werd om in de kerk te komen of te blijven. Want, gelijk we van Dr. Cramer hoorden, bij alle verschil in eigen boezem zijn de orthodoxen daarin eenstemmig dat de moderne richting is uit den booze, leidt tot ontbinding der kerk en dus moet geweerd worden. Maar zou dat billijk zijn dat de modernen alleen het kind van de rekening werden? billijk dat de kinderen de deur werden uitgejaagd en de moeder die ze den weg gewezen heeft, al ging ze zoover niet mee als haar kinderen, later hare plaats in huis bleef behouden, misschien nog wel een handje hielp om de kinderen daar uittebannen? Zou het niet hoogst willekeurig zijn, wanneer men eenmaal de Hervormde kerkleer wil gaan handhaven, zulk een door niets gewettigde grens voor kerkzuivering (!) te stellen? Zou dat zuiveringsproces dan niet consequent moeten doorgevoerd worden tot allen die als Dr. Cramer ‘te zeer aan de frissche lucht der vrijheid gewoon zijn om in een kerk als de afgescheidene zich te huis te kunnen gevoelen?’ Zou dan inderdaad niet bij slot van rekening: alles of niets! moeten gelden? geen enkele afwijking van de letter der belijdenis gedoogd, onvoorwaardelijke instemming met al de

{==167==} {>>pagina-aanduiding<<}
artikelen en punten der leer geëischt, of wel het recht der afwijking voor allen zonder onderscheid erkend moeten worden, zonder afbakening der grens hoever men gaan mag? Ik verbeeld me, vóórdat tot het eerste besloten werd op de Constituante, zou een of ander eerlijk en gemoedelijk orthodoxe opstaan om te zeggen: mannen broeders! laat ons der kerk geen juk opleggen dat noch wij noch onze vaderen hebben kunnen dragen. Tegenover de confessie hebben wij geen van allen een zuiver geweten; als we eerlijk willen zijn, moeten we dat bekennen. Allen zijn we afgeweken; daar is niemand rechtvaardig, ook niet één, ook de steilst-rechtzinnige niet. Niemand kan aan den invloed van zijn tijd zich onttrekken; we hebben niet drie eeuwen voor niet geleefd; we kunnen de ontwikkeling der laatste eeuwen niet maar eenvoudig wegcijferen. Maar zal nu de ééne afwijking wel worden toegelaten, en de andere die wat verder gaat niet? Is dat billijk en rechtvaardig? Waar is de grens? Waar begint het te ver?
Ter waarschuwing tegen het gevaarlijke en onpraktische van dat treden op dogmatisch terrein, waarop de Constituante naar den wensch van Dr. Cramer zich zou begeven, wijst Prof. Prins 1) terecht op de geschiedenis der Synode ten vorigenjare te Parijs gehouden. Daar is na langdurig debat eindelijk een zoogenaamde geloofsbelijdenis, door Prof. Bois ontworpen, met 61 tegen 47 stemmen doorgedreven. Is daarmee de rust en éénheid teruggekeerd in de diep geschokte gemeenten? Heeft de minderderheid zich onderworpen? Of heeft men le courage de son opinion gehad door haar uit te bannen? Neen, nog altijd komen er van kerkeraden en gemeenteleden protesten in tegen de goedkeuring der Synodale besluiten 2). De vereischte bekrachtiging is nog niet gevolgd. En ook al kwam ze, dan zou het gevolg er van zijn, dat een groot aantal leeraars en consistoires zich aan de nieuwe kerkorde onttrok. Zou het ten onzent anders gaan, wanneer de Constituante denzelfden weg insloeg? Zou de belijdeniskwestie in bevredigenden zin worden opgelost?

{==168==} {>>pagina-aanduiding<<}

Maar, zal Dr. Cramer zeggen, de reden waarom wij eene Constituante willen, is niet enkel (hoewel in de eerste plaats) gelegen in de belijdeniskwestie; wij hebben daarbij ook het oog op de gebrekkige vertegenwoordiging der kerk. De wanverhouding waarin het Synodaal bestuur tot de kerk staat moet ophouden. De kerk moet naar billijker maatstaf op de Synode worden vertegenwoordigd.
Die bedenking acht ik gegrond. Ik deel van ganscher harte den wensch naar een zuiverder meer ware vertegenwoordiging der kerk. Er is dringende behoefte aan herziening onzer kerkelijke grondwet, aan reorganisatie van ons kerkbestuur. Maar wat ik betwijfel is dit, dat wij daartoe den weg moeten inslaan, dien Dr. Cramer aanprijst, dat we daarvoor eene Constituante noodig hebben. Ik zeg het den schrijver van het boven aangehaalde artikel in de Vrijheid na: geen Constituante maar eene verbeterde constitutie blijft onze leuze.
Waarom acht Dr. Cramer daarvoor eene Constituante noodig? 't Zal niet baten, zegt hij, of wij op nieuw bij de Synode gaan petitioneeren, om eene reorganisatie van ons kerkbestuur te verkrijgen. Dat is al zoo dikwijls geschied en sints zoo langen tijd, en 't heeft niets uitgewerkt. De Synode wil niet. Dat is op nieuw duidelijk gebleken op de Synodale vergadering van 1872. Het onthaal dat de plannen van reorganisatie, door de Synodale commissie ingediend, daar gevonden hebben, bewijst onwederlegbaar dat van die zijde geen heil te verwachten is. Ze heeft alles verworpen, op een paar voorstellen na van minder beteekenis. Daarenboven we kunnen niet langer wachten, de toestand is onhoudbaar, het kerkelijk vraagstuk moet tot beslissing gebracht worden.
Ik zou begrijpen kunnen, dat iemand van die praemissen uitgaande de gevolgtrekking maakte: de Synode is onwillig of onmachtig om verbetering aantebrengen, dus schiet er geen ander redmiddel over, dan den kerkelijken weg te verlaten en door revolutie eene doortastende hervorming tot stand te brengen. Het is ons reeds gebleken, dat Dr. Cramer c.s. dat niet willen. Zoo sterk mogelijk verklaart hij zich tegen den revolutionairen weg; niet buiten ons kerkbestuur om moet er verandering komen. ‘Wij willen in naam van recht en waarheid tot de Synode komen met de vraag: kom gij ons te hulp, en maak een einde aan den ongelukkigen toestand, waarin onze kerk zich be-
{==169==} {>>pagina-aanduiding<<}
vindt!’ 1) Van alle kerkelijke vergaderingen, kiescolleges, kerkeraden, ringen, classicale en Provinciale besturen moet een gemotiveerd adres aan de Synode uitgaan.
Eere aan Dr. Cramer dat hij in strijd met een machtige fractie zijner richting geen revolutie wil! Maar ik kan toch mijn bevreemding niet ontveinzen over zijn voorstel. Hoe? gij acht het onmogelijk dat de Synode zelve eindelijk eens de handen sla aan een doortastende reorganisatie, maar niet onmogelijk dat diezelfde Synode, die geen reorganisatie wil, zich dat werk uit de handen zal laten nemen om het over te dragen op eene Constituante, die niet buiten haar om mag samenkomen, tot wier samenroeping en samenstelling zij zelve de noodige regelen zal moeten vaststellen? Is dat laatste dan misschien geen begin van reorganisatie, en dat zoo radicaal mogelijk? Gij kunt niet wachten tot de Synode zelf overgaat tot hervorming van het kerkbestuur, het geduld is uitgeput, de nood is te hoog geklommen; maar vergeet gij dan, dat het plan eener Constituante, verondersteld eens dat de Synode er toe overging op veler aandrang, toch den weg door de kerk moet volgen en ook daarvoor tijd vereischt wordt, dat het ook bij den gunstigsten uitslag nog jaren zou duren, eer de gewenschte Constituante bijeen kon komen? Gij wilt niet petitioneeren bij de Synode om een reorganisatie, omdat gij a priori overtuigd zijt dat dat niets geven zal, maar wel bij gemotiveerde adressen u tot de Synode wenden om een Constituante te verkrijgen? Van de Synode is geen heil te wachten, - en bij slot van rekening zal de Synode dan toch nog het initiatief moeten nemen om de kluisters te verbreken waarin de kerk gekneld is, dus de wegbereider zijn van den door haar niet gewenschten Messias?
Ik moet eerlijk bekennen, dat ik van die logica geen begrip heb. Is de praemisse juist, dan moet dunkt me de conclusie anders luiden. Maar is de praemisse juist? Is het absoluut zeker, dat de Synode zelve tot geen doortastende reorganisatie van ons kerkbestuur wil overgaan?
Dr. Cramer meent van ja. En het bewijs daarvoor vindt hij in de synodale antecedenten, in den Synodalen geest die over ieder vaardig wordt die ter Synode opgaat, bovenal in de houding door de Synode van 1872 aangenomen. Aan eene beschouwing

{==170==} {>>pagina-aanduiding<<}
van de handelingen der laatste wijdt hij een belangrijk deel zijner brochure. De Synode van 1872 is naar zijn oordeel niet voor niet bijeen geweest, zij heeft zich met beuzelingen niet afgegeven; veel is door haar tot stand gebracht, waarvan een later geslacht nog zal spreken - maar niet tot haar lof.
Het zij mij vergund, bij dit gedeelte van zijn betoog nog een oogenblik stiltestaan. Niet om het op den voet te volgen; ik zou dan teveel afdwalen van wat de hoofdzaak in dit opstel blijven moet 1). Niet om een repliek te leveren op de niet onaardige persifflage op den ‘Synodalen geest’ die pag. 35 te lezen staat. Ik herinner me wat Dr. Rauwenhoff voor een paar jaren daarvan gezegd heeft. Ik wil niet onderzoeken in hoeverre vroeger of later tot die satyre aanleiding is gegeven. Ik wensch alleen mijn adhaesie te betuigen aan 't geen Dr. Glasius daarover in de kerkelijke courant van 15 Febr. gezegd heeft. Ik moet met hem verklaren, dat ik, hoewel voor 't eerst daar zitting hebbende, van een gevaar voor zelfstandigheid, in het plaats nemen aan de Synodale tafel gelegen, niets
bespeurd heb, dat ik mij bewust ben daar niet anders gesproken te hebben dan ik overal elders zou gedaan hebben. Nog minder wensch ik tegen den aanval van Dr. Cramer de partij der Synode van 1872 in alles te trekken. Daarvoor heeft zij teveel besluiten genomen waartegen ik mij naar mijn beste weten verzetten moest, teveel voorstellen verworpen, die ik met warmte ondersteund of zelf gedaan heb omdat ik meende dat ze bevorderlijk waren aan het heil der kerk. Ook mij heeft het onthaal leed gedaan dat de plannen van

{==171==} {>>pagina-aanduiding<<}
reorganisatie daar gevonden hebben. Ik heb het tweeslachtig karakter betreurd dat de vergadering daardoor gekregen heeft, uiterst conservatief in zaken van kerkbestuur, en daarbij voor radicale besluiten niet terugdeinzende waar het gold de bestaande leervrijheid als een wettig recht van een Protestantsch kerkgenootschap te erkennen, te handhaven en te waarborgen. Heb ik de laatste besluiten van harte toegejuicht en er naar vermogen toe meêgewerkt, ik had wel gewenscht, dat de Synode ook in zake de reorganisatie wat meer had doorgetast.
Maar ik moet opkomen tegen de gevolgtrekking, die Dr. Cramer uit het resultaat der beraadslagingen aangaande dit punt afleidt. Gaat de stelling op: omdat de (meerderheid der) Synode in 1872 voor eene ingrijpende reorganisatie teruggedeinsd is, daarom zal het in '73 en volgende jaren eveneens zijn? Wat toen 't gevoelen der minderheid was, kan immers bij de wijze van samenstelling der Synode, bij het telkens afwisselend personeel, een volgend maal licht dat der meerderheid worden, vooral wanneer de wensch naar eene betere vertegenwoordiging van alle zijden met aandrang wordt geuit. Ook op de Synode van 1872 was de zucht tot behoud van het bestaande lang niet algemeen. Dit is o.a. gebleken uit de verschillende voorstellen, die door enkele leden gedaan zijn, om tot eene betere vertegenwoordiging te geraken. Er is voorgeslagen, door den een: dat die vertegenwoordiging zou plaats hebben naar het aantal der classen; door een ander: meer in overeenstemming met het democratische beginsel; door een derde: naar de provinciën, in evenredigheid van het getal harer leden; door een vierde eindelijk: naar de provinciën in evenredigheid van hare predikantsplaatsen. Er is een poging gedaan om het veto der Provinciale kerkbesturen (Art. 62 Alg. Regl.) op te heffen, om het lidmaatschap van een hooger bestuur toegankelijk te stellen ook voor hen die in het lagere geen zitting gehad hebben, om het examineeren der Candidaten tot de H.D. aan ééne Commissie uit gedelegeerden van alle Prov. kerkbesturen samengesteld optedragen enz. 't Is waar, al die voorstellen zijn verworpen, onder de voorstanders eener reorganisatie werd de noodige eenstemmigheid omtrent den te volgen weg gemist, maar in allen gevalle blijkt er uit, dat behoud quand même volstrekt niet door allen werd voorgestaan. Wie zich de moeite getroosten wil, de Synodale Handelingen op dat punt te raadplegen, zal daaruit ontwaren, dat het

{==172==} {>>pagina-aanduiding<<}
allerminst de moderne leden der Synode waren, die uit vermeend partijbelang, uit voorliefde voor ‘eene organisatie die, naar Dr. Cramer schrijft bl. 12. hen beschermt, waaraan zij tot ‘dusverre de handhaving van hunne positie te danken hebben’ eene verandering in ons kerkbestuur hebben tegengehouden. Ja de president der Synode, de heer R.J. Koning, afgevaardigde voor Noord-Holland, wiens richting en denkwijze voor de Amsterdamsche heeren geen geheim is, wilde daarom juist de voorstellen der Synodale Commissie betrekkelijk de reorganisatie aan die Commissie opnieuw in handen gegeven hebben, omdat ze slechts tot partieële verbetering konden leiden, omdat daaraan geen leidend beginsel ten grondslag gelegd was, omdat in één woord naar zijn oordeel de Synodale Commissie daarmeê niet voldaan had aan het mandaat, haar door de Synode van 1871 gegeven, om ‘van advies te dienen omtrent de beginselen die bij eene eventuëele reorganisatie behooren gevolgd te worden.’ Wel een bewijs, dat men niet algemeen zoo afkeerig was van eene reorganisatie als men dat, de brochure van Cramer lezende, zou vermoeden. Ik voor mij twijfel geen oogenblik, of diezelfde kwestie zal dit jaar weder bij de Synode aanhangig gemaakt worden, en al zal het dan zeker op nieuw aan oppositie niet ontbreken, ik wanhoop daarom niet aan beteren uitslag. Zulke doortastende hervormingen plegen niet in eens tot stand te komen; er is daarbij eenig geduld en vooral volharding noodig; de overtuiging van hare noodzakelijkheid moet zich van lieverlede vestigen ook bij hen die er eerst afkeerig van waren; en daartoe moet de zaak van alle zijden bekeken, in verschillende kringen besproken worden.
Het voorstel van Dr. Cramer c.s. zal daartoe ongetwijfeld het zijne bijdragen. Hij heeft de zaak op nieuw aan de orde gebracht, en wij zeggen hem daarvoor dank, al kunnen wij zijn wensch naar een Constituante niet deelen. Reorganisatie, hervorming van ons kerkbestuur is de quaestion brulante geworden, aan wier behandeling de Synode van 1873 zich niet zal kunnen onttrekken. Mocht het haar gelukken een eersten stap te doen tot eene bevredigende oplossing!

Den Bosch, 26 Febr.
J.K. Koch.


{==173==} {>>pagina-aanduiding<<}

III. Varia.

Frederik Kaiser. - Een woord van herinnering, door Dr. P. van Geer. - Leiden, A.W. Sijthoff. 1872.
Het was een weemoedige maar tevens een schoone taak, die professor v. Geer op zich nam bij de heropening van zijnen academischen cursus. Weemoedig, want het gold hier het leggen van een papierbloemen krans op het graf van een leermeester en vriend, op het nog mulle zand dat het stoffelijk overschot bedekte van een man aan wien hij, aan wien de geheele wetenschappelijke wereld zooveel verplichting had. Schoon was die taak, want wat is schooner dan het in herinnering brengen van de waarheid dat de waarlijk groote man niet sterft, dat de wetenschap geen dood kent? O! We begrijpen het dat het den oud-leerling een behoefte was zijn hart voor zijne discipelen uit te spreken, en in den tempel der wetenschap te gewagen van het heengaan des mans, die daar zoo menig jaar als priester een eerste plaats had bekleed. En of zulk een ure wel besteed was, wie zou er aan twijfelen? De oogenblikken die de leeraar bestemt om eerbied en liefde voor de wetenschap op te wekken behooren tot de best gebruikte.
Juist daarom kan het geen verwondering baren als we in dit woord van herinnering geen eigenlijke levensschets aantreffen van den overleden hoogleeraar. Noch de aandrift om aan de behoefte van zijn hart te voldoen, noch de wensch een waarlijk bezielend woord tot zijne leerlingen te richten gaf daartoe aanleiding. Het moest voor v.G. genoeg zijn den grooten man herdacht en zijn beeld, als arbeider in den wijngaard der wetenschap, voor de oogen der studeerende jongelingschap geplaatst te hebben. Zij dus, die een eigenlijke biographie verwachten, zullen zich bij de lezing dezer brochure teleurgesteld zien. Bijna niets omtrent de afkomst, opleiding en verdere levenservaringen van Kaiser wordt hier gevonden; niet meer dan noodig was om het beeld van den man van genie en onafgebrokene werkzaamheid te doen uitkomen.
Zoo lezen wij dat Kaiser op 18-jarigen leeftijd tot observator werd aangesteld, bij wat men toen met den naam der Leidsche

{==174==} {>>pagina-aanduiding<<}
sterrewacht bestempelde; tegelijk wordt dan aan den hoogst gebrekkigen toestand herinnerd waarin toen die inrichting verkeerde: alles blijkbaar met het doel om het wetenschappelijk streven van den jeugdigen Kaiser te doen zien, en van zijne onvermoeide werkzaamheid te getuigen. Later wordt Kaiser zelf door v.G. sprekende ingevoerd. Telkens weer treffen we aanhalingen uit de geschriften des overledenen aan, waaruit blijkt welke geest hem bezielde. Vooral komt Kaiser daarbij uit als de heraut der wetenschap, bestemd om haar voor de ooren der menigte uit te roepen. Waar domheid en vooroordeel den scepter zwaaiden, en wel voornamelijk op het gebied der sterrekunde, daar moest hij te voorschijn treden om door helderheid van betoogtrant en kracht van taal die afgoden ter neer te werpen. Waar een ondoordringbaar floers de wetenschap voor het oog van zoovelen verborg, daar was het zijne taak dien voorhang te verscheuren, opdat elk zich in het gezicht van het vroeger verborgene schoone en goede mocht verheugen. Waar de vruchten van den boom der wetenschap te hoog hingen om onder het bereik van de meesten te vallen, daar was hij het die door zijn echt populairen schrijf- en spreektrant de anders onbereikbare denkbeelden algemeen bevattelijk, de ingewikkelde theoriën eenvoudig wist te maken.
De strenge eischen die Kaiser zich en anderen stelde die de wetenschap populair wilde maken, worden vervolgens door v.G. onder de aandacht gebracht, en daarbij wordt gewezen op de meesterlijke wijze waarop Kaiser de vraag beantwoorde die zoo dikwijls wordt gedaan, en die van onkunde en bekrompenheid getuigt: ‘wat is toch het nut van de populaire voorstelling der wetenschap?’ Kaiser wordt hier zelf sprekend ingevoerd, en ik kan niet nalaten zijn antwoord op die vraag over te schrijven, zooals v.G. het meedeelt.
‘Ongaarne geef ik antwoord op deze vraag, want nu eens verraadt zij dat men de wetenschap des noods om bijoogmerken maar niet om haar zelve wil beoefenen, en dan weder is zij een uitvloeisel der traagheid, die zich gaarne met voorwendsels verontschuldigt. Met het nut van eene zaak bedoelt men gewoonlijk haren invloed op eene andere, die men voor noodwendig houdt, en sommigen die niets dan eten en drinken noodig achten, zullen zich reeds van alle wetenschappelijke kennis afkeerig betoonen, zoo zij slechts vernemen dat men door haar niet beter eten en drinken kan. Men behoeft waarlijk niet verlegen te zijn, als

{==175==} {>>pagina-aanduiding<<}
men den weldadigen invloed van de beoefening der wetenschappen op hoogere belangen dan eten en drinken heeft aan te wijzen, maar die aanwijzing sluit in zich het denkbeeld van een nut, waardoor te kort wordt gedaan aan de waarde der wetenschap. Wij zijn gewoon verhandelingen over het nut van allerlei dingen te hooren en te lezen, doch wij zouden zekerlijk verbaasd opzien, indien eens iemand met een verhandeling over het nut der zaligheid te voorschijn trad, omdat wij het denkbeeld van nut wel aan een middel, maar niet aan een doel verbinden, en in de zaligheid een doel erkennen en wel het hoogste doel dat de mensch bereiken kan. Een middel kan tevens doel, een doel kan tevens middel wezen, en zoo is het in het algemeen ook met de wetenschap. Heeft zij het menschelijk geslacht ontelbare weldaden bewezen, hare beoefening, op zich zelve, is voor velen eene ware zaligheid die opweegt ook tegen de zwaarste moeielijkheden van het leven. Wie in de beoefening der natuur zulk een zaligheid niet kan vinden, wie in haar geen zoo groot behagen schept, dat hij haar als een doel kan beschouwen, maar angstvallig naar haar nut moet vragen, behoeft zich met haar niet in te laten. De wetenschap kan zijne hulp ontberen, en de natuur die zoovele ondankbaren beweldadigt, zal, ook zonder zijne bemoeijing, haren loop behouden en hem zelfs niet uitsluiten van de liefderijke zorgen, die zij, op last van haren Heer, voor allen heeft te dragen.’
Vervolgens worden door v.G. de vruchten van den gezegden arbeid ter sprake gebracht en komt hij tot het resultaat, dat, daargelaten eenige onbeduidende aanmerkingen van hen die zich niet voldaan toonden, omdat de werken van Kaiser minder voor lectuur aan de theetafel geschikt waren, op zijn werken en streven de voldoening geoogst werd, dat zijn naam zoowel in ons land als ver daar buiten, een klank van beteekenis werd voor ieder die zich eenigszins met de wetenschap inliet. Tegenover die voldoening wordt echter niet gezwegen van de latere teleurstelling die Kaiser ondervond, toen bij het daarstellen van de wet op het middelbaar onderwijs de sterrekunde genegeerd werd.
Daarna wordt Kaiser als hartstochtelijk vereerder der zuivere wetenschap voorgesteld, en wordt er met nadruk op gewezen hoe hij als zoodanig alle ketterij op het gevierd terrein en alle half-wetenschap ten strengste veroordeelde en bestrafte: ook hier laat v.G. Kaiser zelf spreken. Tegelijk wordt dan de valsche aantijging weerlegd, als zou Kaiser wel berekend voor het populariseeren der wetenschap, maar minder diepzinnig geleerde geweest zijn.
Het eigenaardige dat de lessen van den geachten meester

{==176==} {>>pagina-aanduiding<<}
kenmerkte wordt daarop in het licht gesteld. Die lessen droegen steeds blijken dat Kaiser doordrongen was van het denkbeeld dat een student een zelf-denkend. zelf-werkend wezen behoorde te zijn, dat slechts leiding op de baan der kennis behoefde, zonder dat er een aaneengeschakeld geheel als een bepaald quantum werd ingepompt, waaraan hij voor het examen juist genoeg had. Sprekende over die lessen wordt v.G. er toe gebracht van enkele een korte schets mee te deelen, en daar het hora est van het collegie-uur nabij was, moest die vermelding gereedelijk aanleiding geven, om daardoor aan het ontworpen beeld een laatsten trek mee te deelen. Hierin ligt ongetwijfeld de reden dat meer in het bijzonder over die lessen van Kaiser gesproken wordt, welke door hem gegeven werden toen zijn lichamelijke tempel aan het vervallen was, terwijl nog de inwonende geest even helder en krachtig als weleer door de bouwvallen heen schitterde. Treffend en volkomen naar waarheid is de schildering die hier gegeven wordt. Wat het treffende aangaat oordeele men; ik lees:
Soms kwam hij uitgeput de collegiekamer binnen, gehuld in jassen en doeken, krank naar het lichaam, oppervlakkig zou men zeggen ook uitgedoofd naar den geest. Met zachte en afgebroken stem begon hij te klagen over lichaams- en zielslijden, over tegenspoeden en onaangenaamheden, en zette zich dan voor de tafel. ‘Mijne heeren, waar zijn wij gebleven, wat moeten wij behandelen?’ Na een korte wijfelende aanwijzing van een der toehoorders. ‘O ja, ik herinner het mij reeds, maar heb geen tijd kunnen vinden om er verder over na te denken, en geen lust er veel over te spreken.’ De nieuweling gevoelde geneigdheid na deze veelbelovende inleiding maar stil weg te sluipen, en liever te gaan wandelen dan de jammerklachten van den ouden man aan te hooren. Maar de getrouwe volgers wisten wel beter. Even als de arend, die zijn prooi uit de verte ziet, eerst groote cirkelbogen door de lucht beschrijft om dan plotseling maar zeker neer te dalen op het punt waar hij wezen wil, - zoo ook begon de meester met eenige onzekere en flauwe omschrijvingen van het te behandelen onderwerp, als zocht hij nog in den geest waar hij eigenlijk heen moest. Eenmaal daar gekomen was het of hem plotseling de zaak helder voor den geest kwam, of het licht der wetenschap drong door de nevelen en wolken, die zijn denkvermogen omgaven. Dan richtte hij zich op, het oog begon weer te fonkelen en de stem nam toe in kracht. Zijne oude welsprekenheid kwam te voorschijn, een jengdige geest voer in hem, en niemand zou den man van zooeven herkend hebben.

{==177==} {>>pagina-aanduiding<<}

Dat die schilderij niet opgesmukt maar volkomen waar is, daarvan kan ik zelf getuigenis afleggen, wien het vergund was de laatste lessen van den gevierden en beminden leermeester in persoon te volgen. De gelegenheid is mij te machtig om hier niet met een enkel woord melding te maken van een tooneel waarbij Kaiser de hoofdrol vervulde, en dat niet op een der laatste collegies maar bij gelegenheid van een der weinige laatste promoties voorviel, die door Kaiser werden bijgewoond.
Ineen gebogen en schijnbaar gedachteloos zit daar de groote man in de bank der professoren. Het is of hij weinig deel neemt aan de plechtigheid, of ze hem geen belang inboezemt. Daar waart zijn helder oog over de opponenten-bank, hoe! Ze is ledig. Reeds hebben een paar zijner ambtgenooten een spiegelgevecht met den defendens gehouden, maar het uur is nog lang niet verstreken en.....de defendens is een zijner geliefde leerlingen. Hier mag geen stagnatie, hier geen vacuum intreden: hij gevoelt dat het zijne taak is niet langer bloot toeschouwer te blijven. De dissertatie die voor hem ligt wordt opengeslagen. In een oogwenk ontdekt zijn blik onder de stellingen er eene, waarover hij den doctorandus moet toespreken. Die stelling bevat een beweering waardoor hij persoonlijk vereerd wordt: de leerling had gelegenheid gevonden den meester iets vleiends te zeggen. Maar zijne nederigheid belet hem niet in het openbaar daartegen op te komen. Hij opent den mond: het auditorium dat zich eenigszins op den achtergrond bevindt dringt voorwaarts, een oogenblikkelijk geschuifel, en toen doodsche stilte, ingehouden adem. - Wat zal hij te zeggen hebben, men is niet gewoon hem hier te hooren spreken: niemand herinnert zich hem bij dergelijke gelegenheden ooit gehoord te hebben. - Daar vangt hij aan eerst met een zwakke nauwelijks hoorbare, daarna met een meer en meer helder klinkende stem: ‘Er is een oud spreekwoord dat zegt: spreken is als zilver maar zwijgen als goud, en aangezien ik in mijne betrekking het laatste meer heb leeren waardeeren dan het eerste, heb ik hier dan ook altijd gezwegen. Dertig jaren heb ik in deze bank gezeten maar nog nooit heb ik gesproken.’ Daarop volgde de wederlegging der gezegde stelling met een juistheid en keurigheid, maar tegelijk met een humaniteit en blijk van toegenegenheid, zooals alleen van hem verwacht konden worden.
Doch ik moet erkennen, dat ik uit mijne rol gevallen

{==178==} {>>pagina-aanduiding<<}
ben: ik haast mij terug te keeren en mijne taak te hervatten.
In korte trekken heb ik getracht verslag te geven van de wijze waarop v.G. zich van de taak kweet die hij zich had opgelegd. Iedereen heeft hieruit tot op zekere hoogte kunnen zien, dat zijne poging als vrij wel geslaagd beschouwd mag worden. Trouwens moeielijk was het niet om in een hof vol bloemen een kleinen ruiker te garen. Ik onthoud mij van enkele aanmerkingen die hier en daar te maken zouden zijn; omdat ik van gevoelen ben dat men hier meer met een ontboezeming dan met een doordacht model van rhetorica te doen heeft. Een aanmerking, die betrekking heeft op den minder gelukkig gekozen aanvang der brochure, mag ik echter niet achterwege laten.
Tweedracht, onderlinge miskenning en tegenwerking zijn helaas vrij algemeen voorkomende gebreken, die der menschenmaatschappij tot schande strekken. Als dochteren der zelfzucht staan ze op den weg van hen die hun geheele zijn in de materie zoeken, bij wie het zuiver dierlijke instinct de betere aandriften onderdrukt. Mocht er voor dezulken in dit opzicht verschooning wegens gebrek aan opleiding en ontwikkeling te vinden zijn, anders is het wanneer die booze engelen zich tusschen twee geleerden, twee groote mannen van den echten stempel vermogen te plaatsen: de onbevooroordeelde aanschouwer gevoelt zich dan met droefheid en afkeer vervuld. Het niet in alle opzichten eens zijn ligt bij de mannen der wetenschap voor de hand; maar oneenigheden, vooral die welke tot hatelijkheden aanleiding geven, behooren niet bij hen te huis. En toch zijn het juist die donkere stippen in het leven van twee zulke groote mannen, Kaiser en Thorbecke, waarop bij den aanhef der brochure door v.G. gewezen wordt. De kunstenaar die een schoon beeld wil te voorschijn roepen, tracht er niet naar een ontsierende vlek in het oog te doen vallen. Wanneer het den schrijver te doen geweest ware een afgewerkt levensbericht van den overledene te leveren, dan zouden we het als een trek van prijzenswaardige onpartijdigheid aanmerken, als ook het minder schoone en vereerende niet verzwegen werd. Maar nu hiervan geen sprake kan zijn, is het bijna onverklaarbaar dat een oogenblikkelijke inval v.G. zoozeer heeft kunnen bekoren, dat hij hem blind maakte voor het min voegzame dat er in gelegen was daarvan gebruik te maken.

{==179==} {>>pagina-aanduiding<<}

Afgezien van deze aanmerking heeft de lezing der brochure bij mij een zeer aangenamen indruk achtergelaten. Het doel, waarvoor zij aanvankelijk bestemd was, het verwekken van eerbied en liefde voor de wetenschap bij de studeerende jongelingschap, kan niet geheel gemist zijn. Men hoort er Kaiser spreken, en waar dit het geval is, daar is het niet mogelijk koud of onverschillig te blijven. Daarom zou ik het als een gelukkig verschijnsel begroeten indien de brochure in veler handen kwam. Evenals ik het denkbeeld toejuich, dat in de laatste dagen door enkele mannen van wetenschap is opgevat, om een gedenkteeken voor den meester op te richten, waardoor hij voor de oogen van het tegenwoordige en het toekomende geslacht zou te voorschijn treden, acht ik het van belang hem zelven, zooals hij zich op het terrein der wijsbegeerte vertoonde, onder de aandacht van tijdgenoot en naneef te brengen. - Mocht het een tot stand komen en het ander niet achterwege blijven.

Nieuwediep, Februari '73.
Dr. O.
Feestrede, uitgesproken te Koevorden op het tweede eeuwfeest van het ontzet dier stad, den 7 Augustus 1872, door A.L. Lesturgeon. (Te) Assen, (bij) van Gorkum en Comp. 1872.
Geen beschaafd Nederlander, die 't wèl meent met zijn land en vorst, heeft ooit, hoe oud hij ook moge zijn, een nationaal gedenkjaar mogen beleven, zoo rijk aan herrinneringen als dat van 1872.
Van den eersten April 1872 tot den laatsten December d.a.v. was 't in Nederland schier ééne feestviering. Steden en dorpen, buurtschappen en gehuchten, jongen en ouden, menschen van allerlei stand en beroep tooiden zich in feestgewaad, om beurtelings deeltenemen aan de algemeene feestvreugde. Bloemen en planten, heesters en boomen, leverden het keurigste wat ze bezaten, om de openbare gebouwen en particuliere woningen in feestdosch te tooijen. De nationale vlag in vereeniging met de geliefkoosde Oranje-kleur, wapperde vrolijk van torenspits en tinne, van mast en stengen. Van den Briel tot Coevorden, van Vlissingen tot Groningen, ja overal, naar alle hemelstreken,

{==180==} {>>pagina-aanduiding<<}
klonk het vreugdelied eener beweldadigde en dankbare natie. En geen wonder! want die natie herdacht: hoe vóór drie eeuwen de hoeksteen van Neêrlands Volksbestaan werd gelegd in een cement van bloed en volharding; hoe vóór twee eeuwen hare vrijheid belaagd, maar tevens schitterend gehandhaafd werd. Het dank- en vreugde-lied, dat er toen in den lande opging, verstomde de enkele dissonanten, die zich hier en elders lieten hooren, terwijl het zwarte nachtgebroedsel door de toen ontstokene feestvuren terugweek in de holen, die 't bewoonde. Optogten en publieke volksvermakelijkheden wisselden elkander af met een geestdrift en orde, zoo als hier zelden werd gezien. Redenaars en dichters gaven de uitgelezenste vruchten van hunnen geest ten beste, om der van overal toegevloeide menigte de groote zegeningen te doen gevoelen, die 't Nederlandsche volk toen herdacht.
Ook de provincie Drenthe bragt daaraan het hare toe en niet het minst 't kleine, thans half ontmantelde Coevorden. Daar herdacht men op den 7den Augustus en den 30 December *) den wakkeren schoolmeester Meindert van der Thijnen, door wiens beleid en moed het destijds sterke Coevorden uit de klauwen van den bekenden Bisschop van Munster, Bernard van Galen, werd verlost; eene verlossing voor de toenmalige Nederlandsche republiek van onschatbare waarde.
De feestvreugde, op dien eersten dag te Coevorden, werd ingeleid en aan haar eene zekere wijding gegeven door 't houden eener feestrede, uitgesproken in 't protestantsche kerkgebouw aldaar, door onzen begaafden landgenoot en bekwamen belletrist Ds. A.L. Lesturgeon te Zweelo, welke feestrede, op 't verlangen van zeer velen, door den auteur in druk is gegeven.
Een exemplaar er van ligt thans voor ons; 't werd ons toegezonden door de redactie van dit maandschrift, met verzoek, om de bedoelde feestrede in een der nummers van haar maandwerk aantekondigen. Wij doen dit met genoegen, want wij hebben haar niet alleen gelezen, maar ook hooren uitspreken en wij voegen er bij: met ingenomenheid.
Wanneer men vroeg of laat een gedenkboek zal willen schrijven van onze feestvieringen in 1872, dan zal deze feestrede daarvan eene hoogst belangrijke bijdrage zijn; vooral ook door

{==181==} {>>pagina-aanduiding<<}
de geschiedkundige aanteekeningen en den platten grond der vesting, die daaraan toegevoegd zijn.
Plaatsruimte belet ons om in bijzonderheden te treden; wij kunnen slechts aankondigen en dat doen we met alle warmte. Wij wenschen die feestrede in veler handen, overtuigd als we zijn, dat men haar met genoegen zal lezen, terwijl we tevens zeer ter lezing aanbevelen: 't werk van denzelfden auteur getiteld; Meindert van der Thijnen of: de verrassing van Koevorden in 1672. Historisch-dramatische schets in drie bedrijven, *) welk stuk op den eersten feestavond, door eenige dames en heeren uit Coevorden met veel talent werd opgevoerd.
Onze aanmerkingen op het door ons aangekondigde geschrift zijn niet noemenswaardig. Ééne echter kunnen we niet terughouden, hoe weinig beteekenend zij ook schijne: 't is het spellen van Coevorden met een K. De officiëele spelling, als we haar zoo eens mogen noemen, is immers met eene C. Men zou evengoed kunnen schrijven Noorbrabant met d, Drenthe, zonder h en de geslachts- of familie-namen Quintus en Quarles met Kw, in plaats van met eene Q. Zou dat aantebevelen zijn? wij betwijfelen 't zeer.
Verdient de schrijver lof wegens zijn werk, de uitgevers verdienen dien evenzeer voor de zorg aan de nette uitvoering van 't werkje besteed.
De Noord-Amerikaansche staat Minnesota, beschreven door Dr. S.R.J. van Schevichaven. Met eene kaart. Amsterdam. C.F. Stemler 1872. In gr. 8o. 95 bl. Prijs f 0.90.
Aan Michigan, eenen Staat der Noord-Amerikaansche Unie waar zich zeer vele Nederlandsche landverhuizers als kolonisten hebben gevestigd, grenst vrij dicht het landschap Minnesota, sedert 1858 als Staat in de Unie opgenomen. Klimaat, grondgesteldheid enz. maken het tot een oord, boven vele aanbevelenswaardig aan landverhuizers, inzonderheid van den landbouwenden stand, gelijk het dan ook in de laatste twintig jaren tot eenen verbazenden trap van ontwikkeling, ook door stoomvaart

{==182==} {>>pagina-aanduiding<<}
en spoorwegen, gestegen is. Dat in dit door de natuur zoo rijk gezegende land ‘het vet nog niet uit den ketel’ is, blijkt wel daaruit, dat Minnesota, hoewel bijna zevenmaal grooter dan Nederland, nog geen zesde deel der inwoners van ons vaderland telt. Werk, ook in allerlei fabrieken, is er in overvloed.
Dit een en ander wordt nauwkeurig uiteengezet in het voor mij liggende boekje van Dr. van Schevichaven, die zich veel moeite geeft om hun, die in de Nieuwe wereld door arbeid vooruit wenschen te komen, Minnesota aan te prijzen, waartoe hij ook sedert November 1.1. een Maandblaadje uitgeeft, waarin wenken aangaande de landverhuizing derwaarts zullen gegeven worden. In het eerste nommer wordt o.a. besproken ‘welke personen met reden verwachten mogen, door landverhuizing hun lot te zullen verbeteren’; aangewezen dat Minnesota ‘den Nederlandschen landverhuizer de beste vooruitzichten aanbiedt’; ontwikkeld hoe men ‘de emigratie in Nederland zal leiden en bevorderen.’
Tot eene nauwkeurige beoordeeling van dat alles zullen wel slechts enkelen bevoegd zijn en deze aankondiging 1) strekt alleen om de opmerkzaamheid van belanghebbenden op dit onderwerp te vestigen. Dr. van Schevichaven is blijkbaar geheel op de hoogte der zaak en behartigt haar ook blijkbaar, niet uit speculatie, maar uit overtuiging. Bovendien hebben sedert de uitgave van dit stukje belangstellenden gelegenheid gekregen om zich te Amsterdam door mondelinge mededeelingen te laten onderrichten, terwijl de naam van den hoofdagent voor Nederland, den heer G.P. Ittmann Jr. te Rotterdam, goeden dunk geeft van de soliditeit der zaak.

H. Jan. 1873.
v.O.

{==183==} {>>pagina-aanduiding<<}

Allerlei, door J.A. Kool, M.D. Ten voordeele van iemand...die den schrijver bekend is en verdient krachtig geholpen te worden. (Gedrukt voor rekening van den schrijver.) te Amsterdam, bij J.H. Héman, Anjeliersstraat over de Violettenstraat, boven O.O. 374. In post 8o. 31 bl. Prijs f 0.30.
Wij hebben den titel volledig afgeschreven, ook met de zeer nauwkeurige aanduiding van het adres des drukkers. Dat wij het weldadig doel der uitgave niet nader kunnen opgeven is buiten onze schuld. Naar den inhoud te oordeelen zou men het eerst aan dierenbescherming denken. Hoe het zij: die het boekske gekocht heeft ziet zich in 't bezit van een dozijn rijmpjes, van gehalte....dat hem een kool gestoofd is.

H.
v.O.
Uit vreemde landen. Keur van de meest belangrijke reisbeschrijvingen van den nieuweren tijd. Eerste jaargang. 1872 No. 1. C.F. Appun. Reis door Venezuela. No. 2. A.D. Carlisle. Reis rondom de Wereld. Voor Nederland bewerkt, door J.B. Rietstap, bewerker van de Wereldbol. Arnhem, J. Voltelen. In post 8vo, 526 bl. Prijs per No. f 1

Hildegonde. Een verhaal van het einde der XVde eeuw, door Sleeckx. Antwerpen, L. de Cost. In post 8vo, 118 bl. Prijs f 1.25.
Wij kondigen deze boekjes, als ieder tot eene verzameling behoorende, slechts met een paar woorden aan.
Met Appun's reis door Venezuela en die van Carlisle om de Wereld wordt eene reeks geopend van reisbeschrijvingen, drie deelen, ieder van f 1, in het jaar. Die prijs is zeer matig, daar deze boekdeeltjes zich zeer goed voordoen. Afzonderlijke deelen, en dus afzonderlijke reisbeschrijvingen zijn niet verkrijgbaar. Men moet zich dus voor eenen jaargang van 3 deelen verbinden. De reis door Venezuela laat zich met veel genoegen lezen, ook omdat deze republiek voor eenigen tijd hier te lande de bijzondere aandacht der politiek wekte; nooit zoo ver van honk geweest zijnde moet ik bekennen niet te kunnen beoordeelen of alles juist is. Dit laatste zij ook gezegd van het tweede nommer: eene ‘reis om de wereld’, d.i. uit Engeland per landmail naar Calcutta; voorts door Britsch Indië naar China, Japan, den Grooten Oceaan over naar San Francisco, naar Panama, de Westkust van Zuid-Amerika langs, door de straat van Magelhaen naar Brazilië en

{==184==} {>>pagina-aanduiding<<}
over den Atlanlischen Oceaan huiswaarts. En dat alles in één jaar en eenige dagen! Dit pleit meer voor de snelheid der tegenwoordige vervoermiddelen dan voor grondige studie van bezochte landen en volken. Doch voor een vluchtig overzicht biedt het boekdeeltje eene zeer onderhoudende lectuur. De geheele onderneming prijs ik gaarne aan, doch betwijfel eenigzins of reisbeschrijvingen wel zoo goed als de Prospectus onderstelt, tot de geliefkoosde lectuur onzer dagen behooren.
De historische novelle van Sleeckx is de laatste van een tweede zestal, behoorende tot eene ‘Bibliotheek van fraaie letteren’. Het aankondigen van zulk een brokstuk is van een beoordeelend tijdschrift nauwelijks te vergen. Toch wil ik wel zeggen dit verhaal zeer aangenaam te vinden, zoo wegens de levendige beschrijvingen, zooals van de thans geheel verouderde batementen, als wegens den loffelijken vooruitgang van het Vlaamsch.

H. Dec. 1872.
v.O.
Een zesdaagsch internationaal debat. Wat er in de eerste Septemberweek van dit jaar in de Haagsche Lombardstraat voorviel. Door S.M.N. Calisch. Dordrecht, J.P. Revers. 1872.
Dit boekske is bestemd, en ook zeer geschikt, voor hen die een aaneengeschakeld verslag wenschen te bezitten van hetgeen in de openbare vergaderingen der ‘Internationale’, Sept l.l. is voorgevallen. Uit de couranten is dat reeds bekend, maar wie zal er couranten voor bewaren? De vergadering zelve is gebleken weinig om het lijf te hebben; zij is zelfs voor de toekomst der Internationale niet machtig voordeelig geweest. Maar men zou zich vergissen met daarom het verschijnsel zelf dat men ‘de Internationale’ noemt, te onbeduidend te schatten; het is een zeer ernstig teeken des tijds, dat wij echter hier niet te beoordeelen hebben.
Zooveel wij ons uit andere berichten herinneren is het verslag getrouw. Of de persoonsbeschrijvingen der voornaamste leden gelijken, kunnen we niet beoordeelen.

H. Dec. 1872.
v.O.

{==185==} {>>pagina-aanduiding<<}

Een lentedag. Liederen voor kinderkoor met begeleiding van Piano door J. Worp. Te Groningen, bij J.B. Wolters 1871.



Idem. Partituur zonder begeleiding.



12 liederen voor gemengd koor (Sopraan, Alt, Tenor en Bas). Ter dienste van zangvereenigingen en als bijdrage ter bevordering van het meerstemmig gezang in den gezelligen kring, door M. Boon. Alkmaar. - P. Kluitman. Prijs f 0.60, per 12 stuks f 6.



Tien tweestemmige kinderliederen. Woorden van Dr. J.P. Heye, door H.M. Deegenaar. Amsterdam. - P.N. van Kampen. 1872.
Eene collectie liefelijke melodiën en schoone woorden. Zeer aanbevelenswaardig voor zangvereenigingen en gezelligen kring. Het is hier de plaats niet, om in technische bijzonderheden te treden. Daarom moge een enkel algemeen woord van aanbeveling volstaan, ten einde de aandacht van het publiek er op te vestigen. Natuurlijk is in dit lied aan de melodie, in een ander aan de woorden de voorkeur te geven.
In den ‘Lentedag’ van den heer Worp speelt de piano-begeleiding eene vrij belangrijke rol en strekt daarbij om een geleidelijken overgang van het eene tot het andere lied te verkrijgen. De inleiding voor piano is allerliefst. Het geheele stuk eindigt zeer opgewekt met een goed uitgewerkt ‘te Deum’.
Zonder in bijzonderheden te treden, geloof ik te kunnen zeggen, dat de compositie van de ‘12 liederen’ van den heer Boon goed geslaagd is. Hetzelfde geldt in het algemeen ook voor den tekst in het algemeen. Alleen kwam de gedachte bij mij op, of hier en daar niet wat veel getheologiseerd is, een gebrek ook van sommige gezangen bij de Nederlandsche hervormde kerk in gebruik.
In alle opzigten uitmuntend, acht ik de ‘tien tweestemmige kinderliederen.’ Prettige melodiën met een tekst, zooals de heer Heye dien zoo meesterlijk weet te geven. Als de liederen van den heer Heye maar meer gezongen werden in school, zangvereeniging en gezelligen kring, wij zouden ze onze jongens ook wel meer hoeren zingen. Een nog spoediger werkend middel ware welligt het voorgaan van draaiorgel en kermismuziek. Dan zou men ongetwijfeld de muziek van den heer Worp en anderen met de woorden van den heer Heye meer hooren. Of dit spoedig werkend middel nu tevens het beste is, is eene andere vraag.

{==186==} {>>pagina-aanduiding<<}
Maar om eene goede zaak te bevorderen, ware het welligt wenschelijk te roeijen met de riemen, welke ons het snelst brengen waar wij zijn moeten.

Deventer.
C. Duymaer van Twist.
Luttenberg's chronologische verzameling der wetten en besluiten betrekkelijk het openbaar bestuur in de Nederlanden sedert, de herstelde orde van zaken in 1813, enz., bewerkt door L.N. Schuurman, Secretaris der gemeente Zwolle, en G.D. Swanenburg de Veye, commies ter provinciale griffie van Overijssel. Tweede, geheel omgewerkte druk 1e aflevering. Zwolle, 1872. W.E.J. Tjeenk Willink. Prijs f 0.90.
Wie, zoo als de schijver der aankondiging van Luttenberg's chronologische verzameling, dit werk in de praktijk heeft leeren gebruiken, zal deze tweede omgewerkte druk met ingenomenheid begroet hebben. Luttenberg's verzameling geeft meer en is goedkooper dan het ‘Staatsblad.’ De omwerking, tevens verbeterde uitgave, is aan uitmuntende handen toevertrouwd. De heer Schuurman heeft ons reeds een tal van wetten in bruikbaar formaat bezorgd en hij wordt in de uitgave van bovengenoemd werk ondersteund door een man, die ten gevolge zijner verschillende betrekkingen en werkzaamheden aan de provinciale griffie van Overijssel in de gelegenheid was en nog is, met een tal van wetten kennis te maken. De heer de Veye heeft als ambtenaar ter provinciale griffie gedurende een tal van jaren getoond die wetten te kennen - een waarborg, dunkt mij, dat hij den heer Schuurman bij het bewerken van ‘Luttenberg's chronologische verzameling’ een uitmuntende steun zal zijn.

Deventer.
C. Duymaer van Twist.


{==187==} {>>pagina-aanduiding<<}

IV. Bibliographisch Nieuws.

Ten derde male ziet het Jaarboekje voor de Ned. Herv. Kerk het licht. Voor onze lezers is het eenvoudig, doelmatig boeksken een oud bekende. Bij zijne vroegere verschijningen mochten wij het met een vrijmoedig woord van aanbeveling inleiden. Deze taak wordt ons door den bekwamen redacteur gaande weg gemakkelijker gemaakt. In klimmende mate trouwens neemt het in belangrijkheid toe. Wel geeft de Heer van Oosterzee ook nu dezelfde overzichten als vroeger; - hoe kan het ook anders, waar hij zijne lezers wil op de hoogte houden van de Statistiek, de algemeene fondsen der kerk, de handelingen der Synode en de belangrijke kwestiën, die ter Synodale tafel afgedaan zijn of op afdoening wachten?.....Maar hij geeft dit alles met zijne eigene woorden - kort en klaar - ja! met zijne eigen opmerkingen en vingerwijzingen. En...deze beteekenen wat, als zij komen uit de pen van een man, die in den dienst der kerk grijs geworden is en op 't gebied van 't kerkrecht de dingen van alle zijden bekeken - neen! bestudeerd heeft. Hier en daar moge men van hem in gevoelen verschillen - doch dit neemt niet weg, dat zijne gedachten, bedenkingen, wenschen, uit een helder hoofd en uit een hart, dat voor den bloei der N.H. kerk warm klopt, voortvloeien. Sommige opmerkingen verdienen zeer de behartiging van hen, aan wie zij geadresseerd werden. Men zie b.v. bl. 26, 35, 62, 66, 68, 82, 83 en 85. -
In een ander opzicht bovendien is dit boekje blijkbaar op den weg van den vooruitgang. Niet langer staat de ijverige redacteur zoo alleen of genoegzaam zoo alleen als in vroeger jaren. Behalve door den heer H. Steenberg werden hem nu ook door de H.H. Prof. P. Hofstede de Groot en Dr. A.W. Bronsveld bijdragen verstrekt. Een nekrologie als die van Dr. R. Bennink Janssonius, beschreven door een man, als den oud-Hoogleeraar, mag een aanwinst heeten voor deze uitgave. Wij hebben het stuk nog eens met aandacht gelezen, maar onbeslist is het bij ons gebleven, wie door zulk een opstel hooger rijst in waardeering: de hoogleeraar-auteur, die zijn discipel herdenkt òf de leerling en vriend, die door zijn hooggeschatten leermeester zóó herdacht wordt, als hier geschied is. In elk geval hebben wij reden, om

{==188==} {>>pagina-aanduiding<<}
ons over zulk een verschijnsel zeer te verheugen. - Het woord ter nagedachtenis van J.H. Merle d' Aubigné, door Dr. A.W. Bronsveld grootendeels aan een Fransch blad ontleend, moge sommigen welkom zijn; doch behoort o.i. niet thuis in een Jaarb. v.d. Nederlandsche Herv. Kerk. De geachte redacteur bespare ons voortaan soortgelijke vertalingen van oppervlakkige en weinig beteekenende couranten-artikelen. Wil hij ons ‘de levensberichten’ geven van bekwame godgeleerden (gelijk ten verleden jare van Prof. W.A. van Hengel) of van verdienstelijke predikanten gelijk nu van Dr. Benn. Janssonius, aan Hoogeschool of kerk ontvallen, wij zullen hem daarvoor dankbaar zijn. Maar hij verlate dan dezen weg en bepale zich liefst bij oorspronkelijke mededeelingen over degenen, die zich in òns vaderland zoodanige eer der onderscheiding hebben waardig gemaakt. Zulk een rubriek zal aan zijn ‘Jaarboekje’ hooger waardij bijzetten, dan het aan een bladvulling, zooals die van Dr. Bronsveld, ontleent.
Het verstrekt ons intusschen tot een groot genoegen, dat wij hiermee niet behoeven te besluiten. Immers de redacteur heeft in den Amsterdamschen pred. den Heer H. Steenberg een bekwaam en ijverig medewerker voor zijn boeksken gewonnen. Reeds ten verleden' jare werd door dezen een hoogst-helangrijk artikel geleverd over het beheer der kerkelijke goederen van de Hervormde gemeenten in ons vaderland. In dit artikel gaf hij een geschiedkundig overzicht van de administratie der gemeente-fondsen, eigendommen en goederen, tot op ónze dagen, dat getuigde van eene grondige studie der meer en meer brandende kwestie. In weinige woorden hebben wij getracht, die kwestie (zie ons tijdschrift Juli 1872 bl. 338, 339) te formuleeren en onze lezers opgewekt, kennis te nemen van 't opstel zelf, terwijl wij den uitgever van 't Jaarboekje in overweging gaven, dit afzonderlijk en goedkoop verkrijgbaar te stellen. Vooral den leden der (toen a.s.) Synode, bevalen wij de kennisneming van dit stuk dringend aan. Het was althans te wachten, dat 't Hoogste kerkbestuur in zijne zittingen van j.l. zomer omtrent deze zaak, die genoegzaam voorbereid was, eene afdoende beslissing zou nemen. De tijd drong en 't belang der kerk riep tegelijk om spoedige voorziening. Bovendien kwam er een tal van adressen ter Synodale tafel, die op 't noodzakelijke eener regeling wezen. Wat was éér te verwachten, dan dat de Hoogste kerkvergadering deze zaak zou afdoen en moderatis moderandis het aangeboden concept op

{==189==} {>>pagina-aanduiding<<}
het Beheer voorloopig aannemen en het der kerk zou aanbieden?
Onbegrijpelijker wijs heeft zij dit niet gedaan - maar aan hare Commissie opgedragen, om eene reeds mislukte poging nog eens te beproeven - d.w.z. met 't Algemeen Collegie in overleg te treden. Wat haar hiertoe bewogen heeft kan men desverkiezende in de Handelingen van 1872 nagaan. Intusschen: dat zij door dit besluit niets winnen, maar veel tijd, zooal niet méér, - verliezen zou, lag voor de hand en is door de uitkomst bewezen. - Hoe dit zij: met 't oog op dezen stand van zaken schreef de heer Steenberg zijn 2e artikel voor het Jaarboekje, waarin hij dezen retro-gressieven stap der Synode aan den toets der kritiek onderwerpt (bl. 92-94), de denkbeeldige bezwaren, waardoor de Synode zich van een doortastend besluit liet terughouden, in de weegschaal werpt - en eindelijk al de bedenkingen, die zijn ingebracht tegen 't recht en de bevoegdheid der Synode in dezen, zegevierend ontruimt. Kortom: wij bezitten in dit stuk een pleidooi, met grondige kennis van zaken en met een meesterhand geschreven. En wij meenen, niet krachtiger tot de kennisneming van dit degelijk en deugdelijk pleidooi te kunnen opwekken, dan door eene woordelijke mededeeling van de slotsom, waartoe de heer Steenberg komt.
‘Vatten wij alles te samen (zegt hij bl. 111 en 112) wat voor en tegen de bevoegdheid der Synode, om het beheer der kerkelijke goederen te regelen, aangevoerd wordt, dan meenen wij, dat er grond te over aanwezig is, om den aangevangen arbeid niet te staken. Dat men met bezwaren te kampen zou hebben, wist men, - dat men de gemeenten tegen de pogingen der Synode innemen zou, kon men vermoeden, en dat er van de zijde van het Alg. Collegie op geene medewerking gerekend kan worden, was gemakkelijk te voorspellen. Naar mijn inzien betreedt de Synode een gevaarlijken weg, wanneer zij te rechterof linkerzijde gaat afdwalen, hetzij door de organisatie van het Alg. Coll. v. Toezicht te sanctionneeren, waartoe haar evenzeer de macht en het recht betwist zullen worden, en waardoor zij zich met gebonden handen aan dit collegie overgeeft; hetzij door eene constituante in het leven te roepen, die de gansche kerk aan verscheuring zou blootstellen. Zij late zich, van haar goed recht bewust, niet afschrikken door bedreiging en groote woorden. Handelt zij in het welbegrepen belang der gemeenten, en toont zij in hare regeling, dat het haar niet te doen is om medebe-
{==190==} {>>pagina-aanduiding<<}
heer, maar om een zuiver kerkelijk toezicht op het beheer; - dat zij geene machtsuitbreiding bedoelt noch verkorting van het recht der gemeente, maar orde en eendrachtig samenwerken van bestuur en beheer; - dat zij niet het werk der centralisatie voltooien, maar aan den verwarden en ontredderden toestand een einde maken wil, - zij wachtte kalm de toekomst af in 't bewustzijn van naar roeping en plicht gearbeid te hebben. Is zij alleen de bevoegde autoriteit, om den diepgeschokten vrede tusschen bestuur en beheer te herstellen en de kerk voor dreigende gevaren te behoeden, zij laten de handen dan niet slap hangen, maar trede moedig en krachtig voort. De uitkomst zal haar niet beschamen.’
Ziedaar de slotsom, waartoe de heer Steenberg, eene specialiteit op dit gebied van kerkrecht, na langdurig, onpartijdig en wel gegrond onderzoek gekomen is. Zonder twijfel zeer behartigens waard! Het is de roeping en plicht van het Hoogste kerkbestuur om niet langer te dwalen en zich door allerlei bezwaren, redenen van convenientie of andere omstandigheden te laten weerhouden, de zaak tot een goed einde te brengen. Lang genoeg vertraagd! Er is hierdoor sinds 1866 reeds te veel bedorven! 't Wordt méér dan tijd, dat hieraan paal en perk gesteld worde. De Synode mag hierbij niet langer toeven en toezien, maar is volgens de grondwet der kerk verplicht, om krachtig handelend op te treden. De Synode van 1871 heeft haar hiertoe den weg gewezen. De Synodale Commissie heeft hiertoe in 1872 de noodige bescheiden ter Synodale tafel gebracht. De Hoogste Kerkvergadering zelve heeft zoowel in 1871 als in 1872 hare bevoegdheid tot regelen uitgesproken - en de beginselen in 't concept-reglement neergelegd, goedgekeurd. Op nieuw is het zonneklaar gebleken, dat overleg met 't Alg. Coll. slechts met tijdverlies betaald wordt en tot de onmogelijkheden behoort. Welnu! Zij ga zelfstandig haren weg, den weg van roeping en plicht - en vermeerdere de tallooze grieven, die men tegen haar pleegt in te brengen, niet met één nieuwe beschuldiging van inertie en indolentie, die o.i. in casu niet onverdiend wezen zou.
Wij hopen dus en vertrouwen zelfs, dat zij den moed zal bezitten om van hare wettige bevoegdheid gebruik te maken en dat zij een open oor heeft voor Steenberg's waarschuwend woord: ‘Hoe langer vertraagd wordt des te bezwaarlijker zal de uitvoering vallen. Bij den toenemenden tegenstand der anti-
{==191==} {>>pagina-aanduiding<<}
synodalen zal het kerkbestuur meer en meer onmachtig blijken te zijn tegenover de aanmatiging en willekeur van sommige kerkvoogdijen, en zal hetgeen oorspronkelijk bestemd is tot den opbouw der kerk, tot vermeerdering van onrust en wanorde binnen hare muren worden aangewend.’
Waar zulke gevolgen voor de deur staan - en wie de kerkelijke toestanden onzer dagen slechts oppervlakkig kent, zal de waarheid dezer voorspelling ten volle beämen - daar mag elke noodelooze vertraging als onverschoonlijke zwakheid worden aangemerkt. De tijd zal leeren, welk advies door de de Syn. Commissie aan de Synode van dit jaar gegeven wordt. Doch nadat het Alg. Coll. v. Toezicht voor de tweede maal kategorisch en officieel verklaard heeft, dat zij mèt de Synode niet wil meegaan, blijft er onzes inziens niets anders over, dan zonder het Alg. Coll. te doen wat met dit collegie niet geschieden kan. Tertium non datur. Zij zoeke dus niet langer dien middelweg in te slaan. Bovendien komt het ons voor, dat al die tusschenwegen slechts halve maatregelen zijn, die de zaak méér bederven dan bevorderen.
Doch genoeg over eene kerkelijke kwestie, die, van hoeveel gewicht ook, niet voor àl onze lezers van zóó groote beteekenis wezen kan. Het gezegde zij nochtans voldoende, om belangstellenden eenigzins op de hoogte te brengen van het gewicht der zaak en hen uittenoodigen kennis te maken met het verdienstelijk, ja voortreffelijk opstel van den Heer Steenberg. Een ding doet ons leed, dat het namelijk verscholen blijft tusschen de bladen van een Jaarboekje, hetwelk in zijn jeugdig bestaan en en om zijn eigenaardig karakter uit den aard der zaak een beperkten kring van lezers bezit. Dat het althans reeds bij zijne derde verschijning een tweeden uitgever bezit, geeft grond voor 't vermoeden, dat het debiet niet zoo bijzonder groot is, als het verdient. Intusschen zal het voor den heer I. de Haan geen bezwaar opleveren om van zijn voorganger, den uitgever H.A.M. Roelants, vergunning te erlangen tot een hernieuwden druk van Steenberg's eerste artikel. Gepaard aan dit tweede: ‘de Synode en het Beheer’ vormen deze beide opstellen een goed geheel en zullen zij als eene studie over dit speciale onderwerp zonder twijfel ruimen aftrek vinden. - Maar ook afgezien van het voordeel, dat zij als uitgevers-speculatie zullen afwerpen, houden wij het er voor, dat een ruimere verspreiding van de denkbeelden en beschouwingen des heeren Steenberg zéér ge-
{==192==} {>>pagina-aanduiding<<}
wenscht is, om de vooroordeelen of bezwaren, die er bij sommigen bestaan tegen eene regeling van het Beheer door de Synode, weg te nemen. Dit zou de grootste voldoening zijn, die voor den bekwamen, humanen, onvermoeiden kampioen dezer zaak ware weggelegd. En waar wij hem, zeker uit naam van velen, den dank brengen voor zijn doorwrochten arbeid, wenschen wij hem geen mindere belooning op zijn eerlijk en ijverig, onpartijdig en lofwaardig streven toe, dan deze: dat zijne overtuiging zich in telkens ruimer kring
vestige, opdat spoedig de dag aanbreke, waarop hij zich met zijne medestanders verheugen moge, dat de gewenschte beheers-regeling is tot stand gekomen en tot rijken zegen zoowel der stoffelijke als geestelijke aangelegenheden der Ned. Herv. kerk een krachtig hulpmiddel is.
Hiermee nemen wij van het Jaarboekje onder een hartelijk ‘tot weerziens!’ afscheid - en wenschen den grijzen redacteur bestendiging van frissche werkkrachten, ruimer personeel van wakkere medewerkers, steeds grooter kring van belangstellende lezers en....geen nieuwe verandering van uitgevers toe.

v.E.


















{==193==} {>>pagina-aanduiding<<}

Binnenlandsche letterkunde.

I. Fraaie Letteren.

Vertaalde romans.

No. 1. Mijne ervaringen in een Londensche Achterbuurt. Naar het Engelsch (Episodes of an obscure life) door Mevr. van Westrheene. Amsterdam, P.N. van Kampen. 1872. Twee Deelen, gr. 8o.

No. 2. De Spaansche Broeders. Een verhaal uit de 16de eeuw. Uit het Engelsch. Uitgegeven door het Evangelisch Verbond. Amsterdam, H. de Hoogh & Co., 1872. Een Deel, kl. 8o.

No. 3. Hanna. Naar het Engelsch, van de Schrijfster van John Halifax, door Mevr. Koorders-Boeke. Amsterdam, W.H. Kirberger. 1872. Twee Deelen, gr. 8o.
No. 1. Klagers over den geest dezer eeuw, pruttelaars over den tegenwoordigen toestand der maatschappij, pessimisten, die niets dan zwarte stippen, duistere vlekken of donkeren nacht willen zien daar, waar altijd nog licht overblijft, zouden ons wel willen wijs maken dat het ‘onbekwaam tot eenig goed, geneigd tot alle kwaad,’ in de volle beteekenis van toepassing is op de lagere standen der maatschappij. Veel kwaads is er zeker van te zeggen; het lage peil van zedelijke ontwikkeling en de daarmede onvermijdelijk gepaard gaande diepe ellende van eene talrijke schare onzer medemenschen in de beschaafde zich Christelijk noemende landen van Europa zijn zeker niet te ontkennen. In de groote steden vooral is de toestand, moreel en materieel, van duizenden en tienduizenden allerellendigst. Om van andere hoofd-
{==194==} {>>pagina-aanduiding<<}
steden niet te spreken, wie weet niet mede te praten van de afschuwelijke zedeloosheid, de afgrijselijke boosheid en de afzichtelijke armoede der bewoners van de achterbuurten van Londen? Als men hen moest gelooven, die alles bekijken door het donkere glas van hun pessimisme, zou men moeten aannemen, dat daar althans al het menschelijke is verdwenen en heeft plaats gemaakt voor de akeligste dierlijkheid. Gelukkig zijn er echter ook nog optimisten in de wereld, idealisten, die gelooven aan het onverstoorbare van het menschelijke in den mensch, en die ons komen verkwikken met de aanwijzing van de sporen hiervan, of m.a.w. ons opmerkzaam maken op het wezenlijk goede dat, ondanks het meest betreurenswaardige zedebederf, onder die in lompen gehulde menigte nog te vinden is. Zulk een geloovige, zulk een optimist met een open oog voor ‘geestkracht en edelmoedigheid, liefde en’ (godsdienstig) ‘geloof’ bij die schamelijke Londensche bevolking, is de schrijver van het hier aangekondigde boek. Hij is een predikant in de armenwijken van Engelands hoofdstad en behoort (volgens het
Athenaeum) ‘tot die achtenswaardige menschen, die, met verzaking van eigen gemak en levensgenot, zich opofferen voor den strijd tusschen rijkdom en armoede.’ Aan een vriend liet hij over van zijne in een dagboek opgeteekende ‘ervaringen’ uittreksels te maken en ze in letterkundigen vorm in 't licht te geven. Wij hebben dus hier geen eigenlijk gezegden roman, geen doorloopend, geheel verdicht of op waarheid gegrond verhaal van eenige bepaalde personen, maar schetsen ‘uit het nederige leven van hen, aan wie hij zijne liefde heeft gewijd.’
Hoogst eenvoudig zijn deze schetsen, de eene meer, de andere minder uitgewerkt. Op bloemrijken stijl, dichterlijke persoons- of natuurbeschrijving, of dramatisch effect maken zij geen jacht. Maar juist dat natuurlijke, dat ongekunstelde drukt er den stempel der waarheid op, of bewijst, dat zij aan de werkelijkheid zijn ontleend, en geeft er te grooter waarde aan. Vermoedt men hier en daar inventie of althans schikking van kleine gebeurtenissen; de handelende personen zijn uit het leven gegrepen en de schrijver zelf moet op gemeenzamen voet met zijne ‘armen’ hebben omgegaan, om ze zoo goed in hun zedelijk goed en kwaad te kunnen kennen. Hij verzwijgt het ellendige van hun toestand niet, en al geeft hij geen uitvoerige beschrijving van die steegjes en slopjes, van die kitten en krotten, waarin zij hun armzalig leven voortslepen, hij laat er genoeg van zien om te doen

{==195==} {>>pagina-aanduiding<<}
gevoelen, dat hij als ooggetuige spreekt. Van ergerlijke zonde en allerbetreurenswaardige onzedelijkheid is hier genoeg te vinden; maar de schrijver verwijlt hier niet opzettelijk bij. Hij volgt niet het voorbeeld van die romanschrijvers, die bij voorkeur tafereelen uit de achterbuurt kiezen, om, met weglating van al het licht, alleen het donkere, het afschuwelijke er van te doen uitkomen. Neen, die duistere achtergrond dient bij hem slechts, om de lichtpartijen in het oog te doen vallen, om, zooals het Athenaeum dit uitdrukt, opmerkzaam te maken op ‘de almacht van het goede, dat zelfs door het treurigste lot op aarde niet wordt verstikt.’ Aandoenlijk, aangrijpend dikwijls zijn deze tafereelen, juist omdat zij aantoonen, hoe bij de heffe des volks, in casu der bevolking van Londensche achterbuurten, het menschelijke in den mensch onverstoorbaar is, en hoe in den modder en het slijk dier vuile verblijfplaatsen der diepste armoede nog genoeg goudkorrels te vinden zijn, die verdienen, maar ook behooren te worden opgezocht. Zulke boeken als dit verzoenen ons weder met de menschheid, als wij ons, door de treurige ondervinding van onnoemelijk veel zedebederf, een oogenblik hebben laten meeslepen tot instemming met boven bedoelde pessimistische klagers over de bedorvenheid van ons geslacht.
Wat de waarde van dit werk verhoogt is, om nog eens met het Athenaeum te spreken, dat wij in de geschiedenis dezer armen ‘nergens sporen vinden eener ziekelijke sentimentaliteit.’ De schrijver verbloemt niets, al duidt hij dikwijls het slechte, het verachtelijke meer aan dan dat hij het uitvoerig beschrijft; zelfs hier en daar geeft hij nuttige wenken voor hen, die zich door ‘ziekelijke sentimentaliteit’ tot ‘goedgeefschheid’ laten verleiden en door hunne onverstandige liefdadigheid meer kwaad dan goed doen; voor hen is de XVIIIde schets, Een Bedelaar van beroep, Deel I, bl. 203, als met opzet geschreven, en het is vooral deze onpartijdigheid, of laat ik liever zeggen, deze objectiviteit, die zijn werk tot groote aanbeveling strekt. Met de reeds lang gunstig bekende vertaalster, die zich ook in de overbrenging van dit boek zoo uitstekend van hare taak heeft gekweten, ben ik het eens, als zij in hare Voorrede zegt: ‘Dat de Engelsche predikant in zijne edelste, rechtschapenste personen gaarne trouwe lidmaten zijner kerk wil zien, ligt in den aard der zaak. Wij kunnen ons echte menschenwaarde denken onafhankelijk van een of ander kerkgenootschap.’ Ik voeg er

{==196==} {>>pagina-aanduiding<<}
echter bij, dat de ‘predikant’ wel degelijk onderscheid kent tusschen kerkgeloof of leerstellig geloof en wezenlijke godsdienst, zelfs, dat hij meer op laatstgenoemde aandringt, dan op vormelijkheid of kerkelijke rechtzinnigheid, eene reden te meer om het boek gunstig aan te bevelen. Het is al heel veel als een Engelschman, over godsdienst sprekende, zulke vrijzinnige denkbeelden toont te bezitten en zoo weinig puriteinsch of methodistisch is als deze armen-dominé! Laat ons ook hier het goede opmerken en niet vergeten, dat ook bij den Episcopaal de natuur vaak boven de leer gaat. Ik, voor mij, wensch deze ‘ervaringen’ onder veler oogen; en al is het geen roman, toch acht ik ze boogst geschikt voor rondzending in allerlei Leesgezelschappen. Ik hoop zelfs, dat het boek reeds in veler handen is geweest en de uitgever voldoening mag hebben van zijne uitgaaf. Het spijt mij dat hij de ‘Inhoudsgave’ vergat; nu is het lastig, als men eene enkele schets nog eens lezen wil, die spoedig terug te vinden.
No. 2 is een roman geheel van godsdienstige strekking. De vervolgingen om het geloof, de afschuwelijke wreedheid der Spaansche Inquisitie met hare autos-da-fé en de verstikking in hare geboorte der kerkhervorming in Spanje in de zestiende eeuw worden hier geschilderd. Gelukkig worden niet de ligchamelijke folteringen der ketters met schrille kleuren op het doek gebracht, maar is het de worsteling om het verkrijgen en standvastig belijden van het nieuwe geloof, of het zielelijden der verdachten, vervolgden en gekerkerden, die aanschouwelijk wordt voorgesteld. Het boek maakt een treurigen indruk; er ligt een sombere tint over verspreid en zijne lezing verhoogt zeker bij ieder, die eenig besef heeft van die godsdienst, wier grondtoon liefde is, den afschuw van alles, wat maar in de verte naar veroordeeling van andersdenkenden, verkettering of onverdraagzaamheid zweemt. Verwondering wekt het daarom, dat deze roman uitgegeven werd door het Evangelisch Verbond en wel bij de firma H. de Hoogh & Co. De richting, waarin dat Verbond werkt, is de Gereformeerd orthodoxe, de boeken die in den regel van die firma komen zijn voor kerkelijk rechtzinnige lezers bestemd; en nu weten wij wel dat men met Protestantsche of Katholieke rechtzinnigheid in het hoofd verdraagzaam van hart wezen kan, alle ijveren voor leer of kerk overlatende aan drijvers en partijmannen; maar de voorvechters dier richting, de mannen die zich op den voorgrond

{==197==} {>>pagina-aanduiding<<}
drmgen en niets liever doen dan anderen ‘dwingen om in te gaan,’ uit innerlijke overtuiging dat hunne godsdienstige beginselen de zuiver Christelijke zijn en hunne waarheid de waarheid is, - die mannen kunnen onmogelijk Christelijk geloof zien in wat zij ongeloof noemen, noch Christelijke godsdienst in hetgeen lijnrecht met hunne begrippen in strijd is; en hierdoor is hunne orthodoxie reeds eene veroordeeling van wie anders denken dan zij. Vruchteloos beroepen zij zich op de stelling, dat zij wel meeningen en begrippen veroordeelen en bestrijden, maar niet de personen door wie deze worden beleden. Als zij bijv. een moderne voor een ‘ongeloovige’ of een ‘ongodist’ uitmaken, - om niet te spreken van een ‘godloochenaar’ of ‘goddelooze’, - als zij van kwalijk begrepen resultaten der historische kritiek beweren dat deze rechtstreeks tot onzedelijkheid leiden, en hunne voorstanders onder afhrekers van alle godsdienst rangschikken, ja, hen met ‘materialisten’, ‘communisten’ en allerlei in hun oog leelijke - isten gelijkstellen, riekt dit toch zeer sterk naar verketteren van personen, terwijl juist hun geest van uitsluiting van allen, die niet hunne waarheid huldigen, het tegenovergestelde is van verdraagzaamheid. Ook de Spaansche Inquisitie en elk Roomsch kettergericht beriep zich (en beroept zich nog) op bedoelde stelling; ook de oude vervolgende kerk beweende met heete tranen het wangeloof en het ongeloof harer afvallige kinderen en gaf niet dan met het diepste medelijden de veroordeelde ketters en scheurmakers over aan het wereldlijk gezag om ze te verbranden.......Dit laatste nu willen onze Protestantsche voorstanders van eene alleen zaligmakende waarheid wel niet; zij zouden reeds tevreden zijn als allen die zich niet meer houden aan hunne confessie, voor de kerk onschadelijk
werden gemaakt door hen uit te bannen; maar verbranden of uitbannen, het beginsel is hetzelfde: waken voor de zuiverheid der leer, omdat eene onzuivere leer tot ongodsdienstigheid, tot godsdienstloosheid en zoo tot goddeloosheid vervoert. Men verbrandde de ketters om hunne ketterij, men wil de modernen uttdrijven om hun modernisme, en ieder weet wat een confessioneel onder deze woorden verstaat. Ik herhaal daarom mijne betuiging van verwondering, dat door het Evangelisch Verbond bij den heer De Hoogh een boek is uitgegeven, dat zoo kras als mogelijk is het liefdelooze, het hatelijke, het onmenschelijke van geloofsvervolging in het licht stelt. Menige bladzijde kan men niet lezen zonder

{==198==} {>>pagina-aanduiding<<}
innig medelijden met de vervolgden, zonder diepe verontwaardiging over de vervolgers, bij gevolg dus, met verhoogden afkeer van welk godsdienstig beginsel ook, dat tot vervolging leiden moet als het consequent wordt toegepast.
Ik zoude deze Spaansche Broeders daarom bij voorkeur in handen zien van die lezers, die van de richting der HH. Uitgevers zijn; en van harte wenschen, dat die lezers inderdaad de leering er uit trokken, die uit dit boek te trekken is. Ik vrees echter, dat dit niet geschieden zal; dat zij veeleer door de lezing zullen bevestigd worden in de overtuiging aangaande het alleen ware van hunne opvatting van het Christendom, en bij voorbeeld, den hier geschilderden Don Carlos zullen aanhalen als bewijs, dat hun geloofsbegrip alleen in staat is zulk een Christen-martelaar te vormen. Het eigenaardige namelijk van dezen roman is, dat hij geschreven werd door iemand die volkomen instemt met de denkbeelden der Hervormers van de zestiende eeuw; met name is het ‘de rechtvaardiging uit geloof van Luther,’ die, evenals bij den grooten Hervormer zelven, hier voorgesteld wordt als het krachtigste middel tot afval van de Roomsche Kerk. Het gezag der Heilige Schrift als Gods Woord, de Godheid van Christus, zelfs de praedestinatieleer van Calvijn enz. enz., de schrijver houdt dat alles kennelijk voor objectief waar en dus voor uitsluitend Christelijk. Hij sympathiseert hierdoor geheel en al met de personen in zijn verhaal en bezit bij gevolg alles wat noodig is, om hen naar waarheid en als aan de werkelijkheid ontleend te beschrijven. Een kind van onzen tijd, bijv. een modern geloovige, zou met geen mogelijkheid zoo natuurlijk het beeld van een toenmaligen Christenmartelaar hebben kunnen schilderen, tenzij hij een groot kunstenaar, een genie ware. De onbekende Engelsche auteur van dezen roman mag kunst- vaardigheid bezitten, talent van schrijven zelfs, een genie is hij niet; en toch doet hij, wat een andersdenkende de grootste moeite zou hebben gekost, met de meeste gemakkelijkheid: hij schetst met volkomen objectiviteit het zieleleven en zielelijden van om hun geloof vervolgden
van voor drie eeuwen, hoewel die objectiviteit geheel schijnbaar is, omdat hij hen laat denken en gevoelen zooals hij zelf denkt en gevoelt. Blijkbaar is hij eene echt religieuse natuur, een godsdienstig mensch, en zijn zijne geloofshelden dit ook. Zijne en hunne godsvrucht is die van duizenden en tienduizenden van vroeger en later tijd, en laat

{==199==} {>>pagina-aanduiding<<}
niet toe, dat men éen oogenblik denkt aan schijnvroomheid of huichelarij. Zij bezigt de taal der Psalmen zoowel als die van Jezus of Paulus m.a.w. de taal des Bijbels. Zij is volstrekt geen zaak van het hoofd maar wel degelijk van het hart, even ver van koud dogmatisme als van onredelijk bijgeloof; mystiek mag men haar noemen, maar dan in den goeden zin van dit woord, noch dweepzucht, noch geestdrijverij! Bezigen de meer ontwikkelden de taal der Hervormers, als zij redeneeren over hun geloof; zoodra hun gevoel spreekt, of hun hart in beweging is, kiezen zij uitdrukkingen (legt de schrijver, wil dit zeggen, hen die in den mond) die ieder Christen, van welke theologische richting ook, kan gebruiken; en ten bewijze, dat hij weet, wat echte godsdienst is zonder dogmatiek, laat hij eene eenvoudige voedster, eene vrouw van zeer weinig ontwikkeling, zeggen: ‘zijne’ (Don Carlos) ‘gansche misdaad bestaat hierin, dat hij ontdekt heeft, dat God hem lief heeft en dat hij om die reden gelukkig was. Zoo dat (dit) ook uwe godsdienst is, heer Don Juan’, (zijn broeder) ‘dan heb ik er niets tegen in te brengen’......Die zelfde Dolores - zoo heet zij - is de dienende liefde zelve, al noemt zij zich ‘eene Christin van den ouden stempel en eene goede Katholieke daarenboven’. Wat doet het er dan toe of de vorm, waarin de godsdienst zich openbaart, aan eenige Kerk, de taal, die zij spreekt, aan eenig geloofsformulier is ontleend?
Afgezien nu van de strekking van het geheele boek, - naar de meening van schrijver en Hollandsche uitgevers: de verheerlijking der opvatting van het Christendom volgens de dogmatiek der Hervormers; naar mijne overtuiging: de veroordeeling van alle ketterjagerij en vervolging om des geloofs wil; - de kunstwaarde als roman is niet bijzonder groot. De romanvorm is blijkbaar alleen gekozen om de denkbeelden aanschouwelijk te maken, en een akelig stuk geschiedenis met eenig romantisch vernis in herinnering te brengen. Al is de schrijver tot zekere boogte kunstenaar, al weet hij personen en toestanden plastisch voor te stellen, toch is de kunst bij hem het slachtoffer der strekking en verwaarloost hij te veel, wat een romantisch verhaal tot een eigenlijken roman verheft. Maken de romanschrijvers in den regel veel werk van de liefde, als hartstocht, en van haar invloed vooral op jeugdige gemoederen, van den auteur van De Spaansche Broeders geldt het tegenovergestelde; en het is zeker hieraan toe te schrijven, dat

{==200==} {>>pagina-aanduiding<<}
het boek zoo somber is. Waarlijk, de geschiedenis zelve geeft ons genoeg akelige bladzljden te lezen, vol gruwelen uit godsdiensthaat en dogmatische vooroordeelen voortgevloeid; - de tegenwoordige tijd levert, helaas, stof te over, om zich te ergeren en te bedroeven over de vervolgzucht van Protestantsche zoowel als Roomsche clericalen; - als wij een boek tot uitspanning ter hand nemen, willen wij liefst niet bezig gehouden worden met dergelijke akeligheden, tenzij zij ons worden voorgedragen in een vorm, waarin het rein menschelijke in den mensch tot zijn recht komt. Het is niet genoeg, dat ons de geloofsmoed van den waarachtig godsdienstigen mensch naar waarheid wordt afgeschilderd, of dat zij die dien moed op de zwaarste proef stellen naar het leven worden geteekend; wij willen op diezelfde schilderij ook andere beelden, of in eene reeks van verschillende tafereelen ook die, waarop de lichtzijde van het leven, het geluk bijv. der reine liefde van verloofden en gehuwden, ons met de schaduwzijde verzoent. Het is daarom een grief tegen dezen roman, althans voor mij, die hiermede bloot mijn subjectief oordeel uitspreek, dat van de liefde van Don Juan zoo weinig partij getrokken en te veel uit het oog verloren wordt, hoe hartstochtelijk juist op dit punt de Spanjaard der zestiende eeuw is geweest. Al het licht moest, volgens de strekking, op zijn broeder Don Carlos vallen, en hierdoor wordt hij, Juan, wel in zijne worsteling om het geloof breed genoeg geteekend, maar zijne liefde, of zijn meisje heeft weinig of geen invloed hierop. Het geheele vrouwelijke personeel, dat in het boek optreedt, speelt dan ook eene ondergeschikte rol; en behalve de meer genoemde Dolores, de voedster der beide broeders, is er geene onder, die eenigen invloed uitoefent op den loop van het verhaal. Zelfs van eene der martelaressen verneemt men niet veel meer, dan dat een neef der broeders heimelijk op
haar verliefd is en dat zij mede ter strafplaats trekt om - levend verbrand te worden! Alle vrouwenfiguren blijven meer of min op den achtergrond en brengen weinig of niets bij om het op zich zelf zoo treurige tafereel te veraangenamen.
Om al deze redenen raad ik de lectuur van De Spaansche Broeders alleen aan hen aan, die iets aangrijpends willen lezen over den tijd van Philips II, toen de Spaansche Inquisitie in vollen bloei stond; of aan hen, die nog noodig hebben gewaarschuwd te worden voor alle godsdienstige begrippen, die tot

{==201==} {>>pagina-aanduiding<<}
verkettering en onverdraagzaamheid leiden, hetzij ze voorkomen in pseudo-protestantsche of Roomsch-Katholieke geschriften, geloofsformulieren of kerkelijke voorschriften.
No. 3. Ieder jaar komt in het Engelsche Parlement een wetsvoorstel tot afschaffing der bespottelijke bepaling, dat geen man mag trouwen met de zuster zijner overleden vrouw. Ook op dit oogenblik is het weder aanhangig, en al wordt het door het Lagerhuis, zooals vroeger reeds meer geschiedde, aangenomen, welligt stemt het Hoogerhuis het weder af. *) Het zijn vooral de clericale Pairs, die sedert jaren dit verouderde wetje, in weerwil van al de ellende die het veroorzaakt, krampachtig vasthouden. Waarom zij dit doen mag Joost weten! Tenzij men hier denken wil aan ingekankerde, redelooze vasthoudendheid aan het van ouds bestaande, - conservativisme dus van de domste en belagchelijkste soort. Hoe het ooit mogelijk geweest is deze verordening tot wet te maken, mogen de Wet- en Schriftgeleerden verantwoorden, die het in hun code opnamen; voor hunne schriftgeleerdheid getuigt het zeker niet: want ‘Gods Woord’ of ‘Gods Wet,’ waarop zij zich beroepen, schrijft deze absurditeit nergens voor. Uitvoerig zeker worden de graden van bloedverwantschap opgegeven, bij welke het huwelijk in Israël verboden was; die van schoonbroeder tot schoonzuster is er echter niet
onder begrepen, natuurlijk niet, omdat tusschen hen geen bloedverwantschap bestaat. Het eenige artikeltje, waarin gesproken wordt van de zuster eener vrouw, is dat, waarin den man verboden wordt twee zusters (te gelijk) tot vrouw te nemen of te hebben. De Joodsche wetgever wist wel waarom hij dit deed. Hij wilde de huiselijke onaangenaamheden voorkomen die vader Jacob van het zusterenpaar Lea en Rachel ondervond. Aan de dwaasheid,

{==202==} {>>pagina-aanduiding<<}
te verbieden dat men Lea trouwde als Rachel dood was, dacht de man volstrekt niet; hiertoe was hij te verstandig. Neen, het is aan zich noemende Christelijke Theologen en Juristen voorbehouden geweest, zulk eene ongerijmheid, niet alleen tot eene wet te maken, maar zelfs van God zelven afkomstig te wanen, al staat er geen letter van noch in de Joodsche noch in de Christelijke Heilige Schrift! 't Is haast net zoo erg, als dat zij de doodstraf eene goddelijke wet noemen, maar hiervoor hebben zij dan toch nog het bewijs in de letter der Schrift. Arme Engelsche Officieele Theologie! Arme Engelsche op zulk eene Theologie gebazeerde Wetgeving!.....
Om nu eene proeve te geven, hoe noodlottig het koppig vasthouden van dit wetsartikeltje werkt en welk eene onzedelijkheid niet alleen, maar ook en vooral welk eene jammerzaligheid de handhaving er van bij vrome en goede menschen veroorzaakt, schrijft Miss Mulock een roman. Een echte tendenzroman dus; en ik zoude hiermede vrede hebben, - dit denkbeeld is even goed in beeld te brengen als menig ander - als zij hetzelfde, wat zij tot twee deelen uitspint, in eene novelle van een derde dezer uitgebreidheid had samengevat. Tous les genres etc......ieder kent deze spreuk; en nu vind ik de schrijfster in dit haar boek vervelender d.i. langdradiger, dan in welk ander van hare hand, dat ik las. Het plan van het verhaal, de personen die geschilderd worden, hunne karakters, meer dan een der tafereelen, waarin zij handelende optreden, o, 't is alles mooi en lief, aandoenlijk vaak, treffend soms, maar zij spaart ons niets! Al wat hare personen denken, gevoelen, willen, van stukje tot beetje wordt het u voorgek....voorgelegd. Zoodoende laat zij voor hare lezers niets te denken, te gissen, te vermoeden, te raden over. Bijvoorbeeld, al dadelijk bij het begin, waar Hanna den brief van haar zwager ontvangt met verzoek om bij hem te komen en de zorg voor het halfjarige kind harer overleden zuster op zich te nemen. Zestien bladzijden worden besteed aan de overweging, of zij dit verzoek zal inwilligen of niet en wat zij zal antwoorden; zestien bladzijden vol overleggingen van allerlei aard, behalve de eene overweging, die bij een Engelsch meisje het eerst en van zelf moest opkomen, of zij wel goed zou doen met te gaan inwonen bij een zwager, dus bij een huwbaren jongen man, die haar in geen graad van bloedverwantschap bestaat, maar met wien zij toch nooit in het huwelijk

{==203==} {>>pagina-aanduiding<<}
zou mogen treden. Het doet er niet toe dat Hanna, als een echt ‘gansje’, hiervan niets begrijpt, zelfs niet als Lady Dunsmore met ronde woorden haar opmerkzaam maakt op het onvoegzame hiervan, in Engeland nl., waar die boven bedoelde belagchelijke wet bestaat; de schrijfster heeft ons alles reeds gezegd, wat er bij haar omging, en dus weten wij van den beginne af, dat zij zoo geheel argeloos is; maar zestien bladzijden en dan nog daarna zoo veel onder en na het gesprek met die Lady! - Hoe de verdienstelijke vertaalster na het lezen dezer ‘eerste Aflevering’ - de roman kwam dus in afleveringen uit - met den uitgever zich ‘vleien’ kon, ‘dat de onbekende rest daaraan’ (aan dat breed uitgespannen overleggen, wel te weten!) ‘geëvenredigd zou zijn’, en toch de vertaling op zich nemen wilde, vat ik niet, maar is zeker een bewijs, dat het haar niet verveeld had. Het zij zoo! In de waardeering der romans van de schrijfster van John Halifax ben ik het wel eens meer oneens geweest met hen, die gunstiger over hare pennevruchten oordeelden. De lezer die deze Hanna ter hand neemt, na inzage mijner aankondiging, wijte het daarom niet aan mij, als hij tusschenbeide eens geeuwt. Het is mijne opinie en daarvoor geef ik ze, dat hier juist stof genoeg was voor eene novelle van een kl. 8o-deeltje of een paar nommers in een tijdschrift, niet voor twee deelen gr. 8o; wat men, dunkt mij, beamen zal als men gezien heeft, dat het tweedeelig boek niets bevat dan eene episode uit het leven van twee menschen.
Dat de auteur belangstellïng weet in te boezemen voor hare Hanna, veel meer dan voor haar zwager, pleit voor hare juiste en diepe opvatting van het vrouwelijke karakter; dat die zwager een beetje een flauwe vent moest wezen, kwam zoo in 't rijm te pas, - een flinke man denkt eerst na voordat hij een huwbaar meisje, dat hij niet huwen mag, bij zich in huis neemt en hare reputatie op 't spel zet. Maar Miss Mulock doet slechts wat vele schrijvende dames doen, zij verheerlijkt het zwakke geslacht ten koste van het sterke. Zij praat soms over het gevoel van ons mannen alsof ze zelve een tijd lang man was geweest, terwijl zij, juist in hare waardeering van ons, toont dat dit niet het geval is, en zij ons niet genoeg kent of alleen zulke flauwhartige en niet fijn of diep gevoelende exemplaren van het genus ontmoet heeft als zij schildert. Zij mag gerust beweren, dat wij niet altijd naar ons ‘gevoel’ te werk gaan, maar niet, dat wij

{==204==} {>>pagina-aanduiding<<}
dit of dat gevoel niet of in minderen graad hebben dan de vrouw; ik bedoel natuurlijk ‘gevoel’ des harten, niet wat uitsluitend tot het zinnelijke of sexueele leven behoort. Wat eene vrouw bijv. ‘gevoelt’ die haar eigen kind aan de borst heeft, kan haar heer gemaal zich zeker niet volkomen juist voorstellen....maar de kracht der liefde, maar gevoel voor al wat kwetsend of beleedigend is, maar gevoel voor het teedere, fijn en diep gevoel zelfs voor al wat beminnelijk maakt, zielenadel openbaart, zelfbeheersching of zelfverloochening verraadt?....Enfin! Menschkunde is eene mooije, maar zeer moeijelijke wetenschap en menschenkennis iets, waarin zelfs Miss Mulock zeker nog niet is uitgestudeerd, hoewel zij ze in eene groote mate reeds bezit.
Voor de bewonderaars van haar talent behoef ik zeker dit haar werk niet aan te bevelen, en voor hen, die minder smaak hebben in hare een weinig te omslachtige manier van schrijven, heb ik genoeg gezegd. Al ben ik het met Mevr. Koorders-Boeke eens, dat ‘dit boek in Holland niet bepaald voorziet “in eene lang gevoelde behoefte,”’ dit is voor mij evenmin eene reden om het ongelezen, als voor haar om het onvertaald te laten. Haar gunstig oordeel onderschrijf ik echter slechts onder boven bedoelde reserves.
De vertaling is zoo goed gelukt, dat men met het grootste plezier voortleest. Zij helpt dikwijls gemakkelijk door die lang gerekte bevindingen, gemoedsaandoeningen, planlooze besluiten en besluitelooze plannen heen, die onuitstaanbaar zouden worden, als de stijl van het oorspronkelijke stroef en de vertaling minder vloeijend waren. Eene enkele opmerking veroorlove mij de begaafde bewerkster van den Hollandschen tekst. Ik zou haar aanradèn niet mede toe te geven aan de zucht om woorden aaneen te koppelen, - zooals heden ten dage bij sommige schrijvers in zwang komt - die best verstaan worden als zij naast elkander staan. Haar aesthetisch gevoel moet, dunkt mij, opkomen tegen ‘huwelijk-uit-liefde’, ‘vier-weken-oud-dochtertje’, ‘altijdweer-aan’ en dergelijke schijnbaar tot éen woord gemaakte uitdrukkingen, die toch nooit een woord kunnen zijn. Woorden als ‘ombummelen’, ‘glunder’ en ‘snetteren’ behooren zoomin tot de beschaafde spreektaal als tot de schrijftaal; zij rieken te veel naar provincialismen en voldoen alleen als zij personen uit de lagere volksklasse in den mond worden gelegd; zoo ook ‘ophalen’ voor ‘opluiken’ of ‘weder bijkomen’. In de hoop van niet voor

{==205==} {>>pagina-aanduiding<<}
een vitter, maar voor een welgemeenden raadgever aangemerkt te worden, zou ik hier nog bij willen voegen den raad om de drukproeven òf zelve beter na te zien, òf door een letterkundigen corrector te laten revideeren. Wij hebben nu eenmaal de gewoonte van sommige woorden altijd vrouwelijk te gebruiken, zooals ‘zorg’, ‘stem’, ‘ontvangst’, ‘pijn’, ‘vriendschap’, ‘voorkeur’; anderen altijd mannelijk, zooals ‘troost’; en nu geeft het allen schijn van slordigheid als men zich hieraan niet houdt. Dit is echter meer aan het adres van den Heer Kirberger, dan aan dat van Mevrouw Koorders, want het ontsiert zijne overigens zeer nette uitgaaf.

Kampen, Maart 1873.
J. Hoek.
Het leven een droom. Tooneelspel van Calderon de la Barca. Uit het Spaansch vertaald door A.S. Kok. Voorafgegaan door eene verhandeling over Calderon en het Spaansche drama. Amsterdam, G.L. Funke, 1871.
Dat dit boekske, reeds in 't laatst van 1870 uitgegeven, eerst volle twee jaren later den steller dezer aankondiging werd toegezonden, verontschuldige haar laat verschijnen in dit Tijdschrift. Doch de proeve om het Spaansche drama in het algemeen en Calderon in het bijzonder te onzent meer te doen bekend worden is ook geen ‘stukje van den dag’, maar heeft eene blijvende waarde. Die proeve is niet overtollig. De rijke letterkunde van Spanje is, gelijk de taal zelve, hier te lande een nog weinig ontgonnen veld. Sedert meer dan twee eeuwen bleef dit alzoo. Afkeer van de natie tegen welke een tachtigjarige strijd was volgehouden, gepaard met weerzin tegen het Roomsch-kerkelijke karakter der meeste voortbrengselen van de Spaansche letterkunde, zal daaraan wel het grootste deel hebben. Na den tijd van Huygens en Cats week dan ook de kennis der taal en letterkunde meer en meer naar den achtergrond, en gelijk nog in het eerste derdedeel onzer eeuw de taal van Shakspeare en Milton slechts door zeer weinige letterkundigen beoefend werd, zoo is dit nog tegenwoordig het geval met die van Cervantes en Lope de Vega. Daarom verdient elke poging tot opwakkering van den letterkundigen geest te haren aanzien warme toejuiching.

{==206==} {>>pagina-aanduiding<<}

De studie over Calderon en het Spaansche drama getuigt van grondige kennis, die het aanhalen van oordeelvellingen van Montégut, Schlegel en anderen niet noodig had. De schrijver acht zijn doel bereikt, indien zijne lezers tot de overtuiging komen, dat het karakteristieke Spaansche drama, hetwelk in Calderon's genie tot zijn toppunt van ontwikkeling gekomen is, eene meer dan oppervlakkige kennis waardig is. De ‘verhandeling’ is daartoe o.i. uitnemend geschikt en wij vinden niet noodig te harer aanprijzing in nadere bizonderheden te treden. Alleen zij gezegd, dat men, tenzij met de allerzonderlingste oeconomie van het Spaansche drama zeer bekend, niet moet nalaten, het lezen der vertaling van La vida es sue
{== afbeelding 	==} {>>afbeelding<<}
    
o door dat van de inleidende verhandeling te doen voorafgaan. Zonder dat stuit men ieder oogenblik op..hoe het best gezegd? wonderlijkheden.
De vertaling is, naar mij uit vergelijking van een goed gedeelte met het oorspronkelijke bleek, meer dan goed. Enkele ietwat harde uitdrukkingen, zooals meermalen ‘dat 't’ houdt men lichtelijk ten goede, daar in 't algemeen zich het vloeiende aan het getrouwe paart. Opzettelijke vergelijking van de overzetting met het oorspronkelijke, b.v. van een enkel tooneel, zou zich voor de meeste lezers van dit Tijdschrift gewis weinig beloonen. Voor hen aan wie het besteed is, reken ik gepaster de slot-clause van de tweede Jornada in de beide talen af te schrijven. Ik kies dat tooneel omdat het de zoo te noemen moraal van het geheele stuk bevat. Sigismundo, de hoofdpersoon van het stuk, een ongelukkige, ongeveer op zijn Kaspar Hausers in het leven gehouden prins spreekt.

Es verdad; puls reprimanos 
Esta fiera condicion, 
Esta furia, esta ambicion, 
Por si alguna vez so
{== afbeelding 	==} {>>afbeelding<<}
    
amos: 
Y si haremos; pucs estamos 
En mundo tan singular, 
Que el vivir solo es so
{== afbeelding 	==} {>>afbeelding<<}
    
as; 
Y la esperiencia me ense
{== afbeelding 	==} {>>afbeelding<<}
    
a, 
Que el hombre que vive su
{== afbeelding 	==} {>>afbeelding<<}
    
ea, 
Lo que es, hasta dispertar. 
Sue
{== afbeelding 	==} {>>afbeelding<<}
    
a el rey, que es rey, y vive 
Con este enga
{== afbeelding 	==} {>>afbeelding<<}
    
o mandando, 

{==207==} {>>pagina-aanduiding<<}

Disponiendo y gohernando; 
Y este aplauso, que recibe 
Prestado, en el viento escribe, 
Y en cenizas le convieste 
La muerte; (; desdocha fuerte!) 
§ Qué hay quien intente reinas, 
Viendo quo ha de dispertas 
En el sue
{== afbeelding 	==} {>>afbeelding<<}
    
o de la muerte? 
Sue
{== afbeelding 	==} {>>afbeelding<<}
    
a el rico en su riqueza, 
Que mas cuidados le ofrece, 
Sue
{== afbeelding 	==} {>>afbeelding<<}
    
 el pobre que padece, 
Su miseria y su pobreza, 
Sue
{== afbeelding 	==} {>>afbeelding<<}
    
a el que a medras empieza 
Sue
{== afbeelding 	==} {>>afbeelding<<}
    
a el que afana y pretende, 
Suena el que agravia y ofende; 
Y en el mundo, en conclusion, 
Todos sue
{== afbeelding 	==} {>>afbeelding<<}
    
n lo que son, 
Aunque ninguno lo entiende. 
Yo sue
{== afbeelding 	==} {>>afbeelding<<}
    
o, que en otro estado 
Mas lisonjero me vi. 
§ Que es la vida? Un frenesi: 
§ Que es la vida? una ilusion, 
Una sombra, una ficcion, 
Y el major bien es peque
{== afbeelding 	==} {>>afbeelding<<}
    
; 
Que toda la vida es sue
{== afbeelding 	==} {>>afbeelding<<}
    
, 
Y loz sue
{== afbeelding 	==} {>>afbeelding<<}
    
s sue
{== afbeelding 	==} {>>afbeelding<<}
    
 son. 


't Is waar, 't is waar! Nu dan betoomen 
We ons in die vloekbre hoovaardij, 
Die woeste drift en razernij. 
Zoo 't zij, dat we eenmaal weder droomen. 
Wat toch kan ons niet overkomen 
Op zulk een wereld, waar ik leer, 
Dat leven, droomen is - niet meer! 
En ik te duidlijk moet ervaren, 
Dat heel het menschelijk bestaan 
De schepping is van ijdlen waan, 
Den (dien) slechts 't ontwaken op doet klaren. 
De Koning droomt van majesteit, 
En in dien waan beheerscht hij allen, 

{==208==} {>>pagina-aanduiding<<}

En loont en straft naar welgevallen, 
Tot zijn geleende heerlijkheid 
Verdwijnt, wanneer de dood hem beidt, 
Die aan zijn macht een eind zal maken, 
En (droevig lot!) hem 't stof ontvangt. 
Waartoe die heerschappij verlangd, 
Wanneer wij denken aan 't ontwaken, 
Als 't sluimeruur des doods zal naken? 
De rijkaard droomt in d' overvloed, 
Die hem berooft van rust en vrede; 
En d' arme droomt in 't lijden mede, 
Dat hem 't gebrek verduren doet. 
Al droomend wil men hooger stijgen; 
Al droomend zwoegt en slaaft men voort; 
Al droomend dreigt men wraak en moord! 
Of wij 't ontkennen of verzwijgen, 
Al droomend treden we op en af, 
Aan 't eind van 't aardsch tooneel is 't graf. - 
Zoo ook, zoo droom ik zelf nog heden 
Van 't knellend juk der dwinglandij; 
En zoo ook droomde ik gistren mij 
Van elk gevierd en aangebeden. 
Wat dan is 't leven? Waanzin is 't, 
Wat dan is 't leven? Zelfmisleiding, 
Een schaduwbeeld, dat waarheid mist! 
Een moeitevolle voorbereiding 
Tot wreede ontgoochling aan den zoom 
Van d' eeuwigheid, met nacht omgeven. 
Nog eens, een droom is heel het leven, 
En droomen zelf - zijn slechts een droom! 

Mij dunkt deze vertaling uitmuntend te zijn. Slechts enkele aanmerkingen kunnen er op vallen; b.v.

De koning droomt van majesteit 

drukt niet juist uit:

Su
{== afbeelding 	==} {>>afbeelding<<}
    
a el rey, que es rey, 

letterlijk: de koning droomt het dat hij koning is; dat wil zeggen: hij denkt dat hij koning is - 't gelijkt er niet naar: hij

{==209==} {>>pagina-aanduiding<<}
droomt het slechts. ‘De koning droomt van majesteit’ staat naar het spraakgebruik in onze taal gelijk met: ‘de jeugdige schoonheid droomt van aanbidders en bals’, hetwelk gansch iets anders is.
De vertaler verklaart zich bereid ‘om, indien de eene of andere tooneeldirectie besluiten mocht het stuk op te voeren, die bekortingen aan te wijzen, welke ook bij de voorstelling er van in Duitschland noodzakelijk worden geacht’. Groot is echter daaromtrent zijne verwachting niet; de onze evenmin. Het eigenlijk dramatische van het Spaansche tooneel is zoo geheel anders dan helgeen men hier te lande wil en verwacht. Doch 't ware ook best mogelijk dat juist dit vreemde furore maakte; maar dan zou de uitvoering ook uitstekend moeten wezen.

Haarlem.
v.O.


{==210==} {>>pagina-aanduiding<<}

II. Godgeleerdheid.

Herinneringen van een predikant na één en veertigjarigen dienst, tevens afscheidswoord aan de Hervormde Gemeente van Gorinchem, door Dr. J.H. Holwerda, Emerit. Pred. - Gorinchem, C. Schook, 1872. - 48 blz.
Den 23sten Juni 1872 heeft Dr. J.H. Holwerda, als predikant der hervormde gemeente te Gorinchem, zijn dienstwerk ‘plechtig’ besloten. Het woord bij die gelegenheid gesproken, werd, aanmerkelijk uitgebreid, eenige maanden later in druk gegeven. Ziedaar de geboortegeschiedenis der Herinneringen van een Predikant na één en veertigjarigen dienst. De uitgave is geschied ten voordeele van het Burgerkinder-Weeshuis te Gorinchem.
Wat de aankondiging van dit stuk moeielijk maakt, is het tweeslachtige van den inhoud. Het zou echter onredelijk zijn, den geachten redenaar-schrijver daarvan een verwijt te maken, na de gulle verklaring, afgelegd in het voorbericht: ‘Den hybridischen vorm van mijn geschrift - preek of verhandeling? verhandeling of preek? - wil ik niet verontschuldigen.’
Een warm stichtelijk woord van den scheidenden evangeliedienaar mag niemand hier verwachten, althans niet uitsluitend. Of het van den kansel werd vernomen, kan ik niet beoordeelen. Zooveel is zeker: bijzondere ingenomenheid met het 41 jaren lang volgehouden werk, spreekt allerminst uit dit ‘opstel’, waarvan een ‘gedeelte’ tot afscheid werd gebruikt. De wijze, waarop het voorbericht gewaagt van ‘de plaats, waar hij (Dr. H.) spreken moest’, doet dit reeds verwachten. Zij stemt volkomen overeen met de stille vreugde, die tot ons spreekt uit de beschrijving, in den aanhef, van het voorrecht, den talentvollen grijsaard ‘vergund, het overschot zijner krachten geheel en onverdeeld aan die studiën te wijden, die hem altijd het meest hebben aangetrokken.’
Dat klinkt wel niet vriendelijk; het doet ons wel wat pijnlijk aan, iemand die 41 jaren predikant was, zoo te hooren spreken.

{==211==} {>>pagina-aanduiding<<}
Maar het is openhartig. De rector van het gymnasium te Gorinchem is blijde, dat hij niet meer behoeft te preeken, catechiseeren, enz.
Heeft de profeten-mantel hem ooit goed om de schouders gehangen? Zoo ja, dan was hij den 23en Juni '72 toch reeds ter zijde gelegd. Hier spreekt de docent. Geen ander dan deze. Tenzij men mocht meenen, dat een docent nooit opzettelijk van de christelijke liefde mag gewagen. Aan de beschrijving dier kern onzer religie zijn een paar gevoelvolle bladzijden gewijd.
Doch onbillijk zou het wezen, dit opstel als een model van Dr. Holwerda's kanselredenen aan te merken. Hij verzekert immers aan het slot: ‘Wij voor ons hebben er ons steeds van onthouden dergelijke onderwerpen (zuiver wetenschappelijke vraagstukken) voor u te behandelen. (Dat ik heden van deze gewoonte ben afgeweken, laat zich gereedelijk verklaren, en zal mij door niemand ten kwade geduid worden.)’
Wij hebben hier dus, naar de bedoeling van den auteur, een wetenschappelijk geschrift voor ons. Daarom wensch ik niet meer dan aan te stippen, wat Dr. Holwerda, bl. 26, zegt over de kloof, ontstaan tusschen hem en het ambt, waartoe hij was geroepen; en over de stichtelijke redenen, waardoor velen, ‘zoo het heet, opgebouwd worden’, maar die in zijne schatting ‘doorgaans zonder eenige beteekenis, niet zelden ergerlijk en stuitend’ waren.
Voor den toekomstigen biograaf van den emeritus predikant, verdienen deze opmerkingen ernstige overweging. En deze niet alleen. De schrijver gunt ons, in zijne Herinneringen, meermalen een diepen blik in zijn gemoedsleven. Hij maakt ons bekend met zijn lijden en zijn strijd, ik geloof meer dan hijzelf bedoelde, doch daarom juist zijn zijne mededeelingen dienaangaande te belangrijker voor wie ze weet te waardeeren en prijs stelt op psychologische studiën.
Het ‘kort overzicht van den strijd, welke op theologisch gebied gedurende de laatste vijftig jaren vooral in ons vaderland is gevoerd’, dat den voornamen inhoud der Herinneringen vormt, lost zich ten deele op in een autobiographie. Doch ook afgezien daarvan, is dat overzicht zeer leerrijk en waardig gelezen en herlezen te worden. Ik zeg dat met het oog op geestverwanten en andersdenkenden. Allen, die belang stellen in de geschiedenis der geestelijke ontwikkeling of verbastering - de keus tusschen

{==212==} {>>pagina-aanduiding<<}
beide woorden zij den lezer voorbehouden! - onzer hervormde landgenooten, doch geen tijd of gelegenheid hebben, haar grondig te bestudeeren, raad ik ten dringendste aan, deze weinige bladzijden te lezen. Wie in theologicis geheel of ten deele tot de evenknieën van den auteur behooren, zullen zich evenmin de lektuur beklagen. Aanmerkingen zullen dezen maken; zeker. Van een enkele voorstelling zullen zij de juistheid in twijfel trekken, of rondweg weerspreken. Misschien achten zij zich zelfs geroepen den meer dan eens niet altijd even vriendelijk toegeworpen handschoen op te nemen en den tartenten ridder toe te voegen: laat zien uwe wapenen, uwe bewijzen! Zij zullen daarmede, naar het schijnt, allerminst den schrijver een ondienst doen en het publiek in staat stellen, nog eens van Dr. Holwerda's geleerdheid te genieten.
Dat de historicus evenwel altijd zegevierend uit den strijd te voorschijn zal komen, zou ik niet durven voorspellen. Om iets te noemen, het zal hem moeielijk vallen de stelling te handhaven, bl. 27: ‘Zoo niet alle, dan toch de meeste verschijnselen op het gebied der godgeleerdheid laten zich slechts daaruit verklaren, dat de een op deze, de andere op gene wijze zijn geloof met zijn weten in overeenstemming zoekt te brengen, om zich binnen den kring der kerk gemakkelijker te kunnen bewegen.’
Daargelaten het onedele dezer insinuatie, meen ik hier een bepaalde hulde op te merken aan een kwaal, bl. 8 zoo terecht afgekeurd, als ‘verkeerde en eenzijdige beoordeeling van personen en zaken.’ Ik vrees dat Dr. Holwerda, die blijkens dit geschrift, voor zich zelf meermalen veel moeite had, zijne kerkeijke positie te handhaven, te veel zichzelf tot maatstaf ter beoordeeling van anderen heeft genomen. Het verkeerde en eenzijdige dier methode, hoe geliefd ook bij vele schrijvers der histoire comtemporaine, behoeft geen betoog. Het is opmerkelijk dat Dr. H. bij geen enkele inconsequentie, waar of bij wien ook aangetroffen, van onbewuste voortwerking van den ouden zuurdeesem rept. Toch speelt deze een zeer groote rol in de geschiedenis der elkander opvolgende meeningen en stelsels.
Voor een persoonlijk feit moet ik, als voorstander der zoogenaamde nieuwe richting, nog even het woord vragen. Meer dan eenige andere mag deze richting zich in de sympathie van Dr. Holwerda verheugen. Het wordt in ronde woorden verklaard en

{==213==} {>>pagina-aanduiding<<}
met enkele aanwijzingen nader gestaafd. Het laatst heeft Prof. Kuenen zijn bescheiden deel van schrijvers lof ontvangen. Maar dan heet het onmiddellijk: ‘Niettegenstaande dit alles kon en kan de eigenlijke theologie der modernen mij niet bevredigen. Ook zij lijdt aan de algemeene kwaal der nieuwere theologie, d.i. zij poogt aan datgene in het christendom, wat haar niet aanstaat, wat zij niet verduwen kan, eene andere wending te geven. Somtijds ook nemen de modernen daartoe verkeerde uitleggingen te hulp, en verloochenen of vergeten dan hunne eigene beginselen. Waarom, bijv.: willen zij het niet erkennen, dat Paulus, zoo hij al niet den Christus rechtstreeks God genoemd heeft, er toch niet ver af was het te doen? Omdat zij, zou ik zeggen, gevoelen, al bekennen zij het zelven niet, dat zij dan min of meer genoodzaakt zouden zijn, het leerstuk van de godheid des Zoons aan te nemen. Maar waarom kunnen zij op dat punt, gelijk zij en zoo velen met hen in andere gevallen doen, niet van den Apostel verschillen? Is er bij hen, zonder dat zij er erg in hebben, toch nog iets van het zoogenaamde autoriteitsgeloof blijven hangen?’
Wel mogelijk, antwoord ik op de laatste vraag. Een mensch kan moeielijk beslissen wat er al dan niet bij hem is blijven hangen, zonder dat hij er erg van heeft. Doch overigens: ik kon mijne oogen nauwelijks gelooven. Ik heb de aangehaalde zinsneden gelezen, herlezen en wederom gelezen. Het staat er toch, wat ik afschreef. Hoe kan een man als Dr. Holwerda zóó onjuist oordeelen, zoovele valsche beschuldigingen op elkander stapelen?
Zeker, er zijn mannen, bijzonder geleerde, streng wetenschappelijk gevormde mannen geweest en er zijn er nog, die zich modern noemen en nog meer door anderen als modernen, zelfs als de woordvoerders der modernen worden beschouwd, ook reeds ten dage, toen zij nog ver van ‘modern’ waren, op wie het gezegde ten volle van toepassing is. Een enkele van die mannen heeft zelfs wel eens den ongelukkigen inval gehad, zijne zienswijze als de opvatting der modernen en de veranderingen in zijne gedachten en voorstellingen als de nieuwste resultaten der theologie of philosophie aan het publiek voor te dragen, als ware zijn hoofd en zijne pen het hoofd en de pen der modernen. Zoo iemand dan moest Dr. Holwerda deze methode op hare waarde - of volstrekte onwaarde - weten te

{==214==} {>>pagina-aanduiding<<}
schatten en althans zich niet blind houden voor haar bepaald anti-modern karakter.
‘De modernen’ kunnen mistasten en verkeerde uitleggingen als goede aanprijzen; ongetwijfeld. Maar dat zij dit opzettelijk zouden doen, om eenig verschil tusschen hunne meeningen en die van anderen, Paulus b.v., te bedekken, is parlementair gesproken, een onwaarheid. Ik meen veilig op den bijval der modernen te mogen rekenen, wanneer ik verklaar: bij ons is de exegese eerst waarlijk vrij, omdat onze godsdienstige overtuiging onafhankelijk is van de resultaten, die het onderzoek der schrift aan de hand geeft en wij volstrekt niet schromen van de onze afwijkende meeningen te erkennen bij Paulus, Jezus of wien ook.
Dr. Holwerda staaft zijne hoofdbeschuldiging met één voorbeeld. Ware hij in de gelegenheid, de best ontwikkelden mijner catechisanten te ondervragen, hij zou spoedig inzien, hoe hij ten onrechte aan de modernen verwijt, wat hem misschien heeft gehinderd in dezen of genen ‘modernen’, die in dat opzicht stellig zijn beginsel had verloochend. Wij zouden niet toegeven dat Paulus den eersten krachtigen stoot heeft gegeven om Jezus buiten den kring der menschheid te plaatsen! Die ons hooren, weten beter, en die ons lezen, waren insgelijks sedert jaren in staat ons juister te begrijpen.
Wat het laatste, de geschriften der modernen betreft, één voorbeeld slechts. Al maakt hij zich dezer dagen voor den terugkeer naar zijn vaderland reisvaardig, Dr. A. Réville zal toch wel mogen genoemd worden onder onze ‘moderne theologen.’ Welnu, in diens Leer van de godheid van Christus - de hollandsche vertaling verscheen in 1869 - lees ik o.a. bl. 36 vv.: ‘Zijn (Paulus) misslag was wellicht deze, dat hij aan den persoon van Jezus als voorwerp des geloofs een zoo volstrekt, zoo uitsluitend gewicht heeft toegekend, dat het Christendom, in plaats van het geloof van Jezus Christus te blijven, met hem bepaaldelijk het geloof in Christus geworden is. Het is dus niet te verwonderen, dat de Christus, dien hij aan het geloof te aanschouwen gaf, meer dan ooit “de hemelmensch” was, dien de eerste discipelen na zijn wreeden dood hadden zien verschijnen, en die ook voor het zielsoog van Paulus in al zijne heerlijkheid zich openbaarde........De Christus naar den geest nu is dezelfde, die in de Openbaring en in de eerste Evangeliën hemelmensch geworden is; maar dat bijvoegsel geworden wordt

{==215==} {>>pagina-aanduiding<<}
weggelaten, en er blijft alleen de Mensch uit den hemel........Nu eens heet de Christus uitdrukkelijk mensch, dan weder schijnt hij te nauwernood iets met ons gemeen te hebben, en zijn lichaam, zijn vleesch is enkel eene “gelijkenis” van het onze........Volgens eene andere plaats stond hij, reeds eeuwen vóór zijne komst op aarde, zoo hoog, dat men niet inziet, hoe hij tot nog grooter heerlijkheid heeft kunnen stijgen, tenzij dan dat men hem met God gelijk wou stellen.’
Mij dunkt, de proeve is duidelijk.
In het voorbijgaan zij het mij vergund, nog even aan Dr. Holwerda te vragen: wat beteekent uw welsprekend beroep op het oordeel van den apostel Paulus over onze hedendaagsche rechtzinnige ketterjagers? Indien zij ‘op de goedkeuring van Paulus’ (bl. 45) eens wel konden ‘rekenen’, zoudt gij dan een vrijbrief aan hunne onverdraagzaamheid willen geven?
‘Is er bij hen (lees: hem) zonder dat zij (lees: hij) er erg in hebben (heeft) toch nog iets van het zoogenaamde autoriteitsgeloof blijven hangen?’
Met kwalijk verholen vreugdebetuiging deelt Dr. Holwerda ons mede, dat hij eerder dan één zijner tijdgenooten in Nederland, de verdiensten van D.F. Strauss en Baur heeft weten te waardeeren. Zouden sommigen wellicht die confessie liever van een andere zijde hebben vernomen, zij strekt den scherpzinnigen geleerde, die haar aan een volgend geslacht in herinnering brengt, tot eer. Dubbel jammer daarom voor hem, dat Der alte und der neue Glaube niet een paar maanden vroeger is verschenen. De grootsche verwachtingen van Strauss, als hersteller van het besnoeide en verminkte christendom der vaderen, in de Herinneringen wereldkundig gemaakt, zouden daar nu niet voor ons liggen als een onomstootelijk bewijs, dat ook Dr. Holwerda in de waardeering van tijdgenooten kan mistasten. Hij zelf zal thans niet meer van dien kant een ‘bevredigende oplossing’ verbeiden van ‘de verschillende vragen, welke ons thans in onzekerheid houden.’

Winkel, 7 April '73.
W.C. van Manen.

{==216==} {>>pagina-aanduiding<<}

Leven na sterven. Het toekomstig leven volgens de wetenschap beschouwd. Naar de derde fransche uitgave van L. Figuier. - Leiden, van den Heuvel & van Santen. 1873. - 253 blz.
De mensch bestaat uit drie bestanddeelen: het lichaam, het leven of de levenskracht, en de ziel of hetgeen men kan noemen inwendigen zin. Anders omschreven, zijt gij, o mensch: een aanvankelijk ontwikkelde ziel, huisvestende in een levend lichaam.
Bij den dood wordt het lichaam ontbonden en het leven vernietigd, terwijl de ziel in een nieuw lichaam overgaat. Zij zetelt zich in een ander organisme, om een bestanddeel uit te maken van een wezen, ver boven den mensch verheven in zedelijke kracht; van een wezen dat een trap hooger staat dan het menschdom in de algemeene huishouding der natuur. Men noeme dien ‘engel’ der christenen, bij gebrek aan beter: ‘bovenaardsch wezen.’ Zijn verblijfplaats is de ether buiten onzen dampkring.
Niet alle menschen zullen zoo gelukkig zijn, onmiddellijk na hun sterven in den reinen wereld-ether te worden toegelaten. Dit voorrecht is slechts geschonken aan hen, die in dit leven een hoogen trap van zedelijke volmaking hebben bereikt. De onzedelijken, de zondaren en die zich niet ontwikkelden, moeten een tweede leven op aarde leiden; evenwel, zonder eenige herinnering van hun vroeger bestaan.
Het bovenaardsche wezen hebben wij ons voor te stellen als een door leven bezield dun stoffelijk weefsel, een doorschijnend en ijl omkleedsel van levende stof. Voeding heeft dat lichaam niet noodig; het moet onderhouden worden door inademing van de vloeistof, waarin het zich beweegt, den ether. Het bovenaardsche wezen is nooit moede of ziek. De gewone zintuigen zullen bij hem uitermate verfijnd en veredeld zijn; zoodat hij b.v. met het ongewapend oog de mikroskopische voorwerpen ziet, en zich met de snelheid der electriciteit of des lichts verplaatst.
Die hier elkander liefhadden, zullen in de ethergewesten elkander wederzien.
De ziel heeft in het bovenaardsche wezen een aanmerkelijk overwicht. Dienovereenkomstig zijn de geestvermogens uiterst

{==217==} {>>pagina-aanduiding<<}
werkzaam en krachtig, terwijl zij zich voortdurend snel ontwikkelen. Het geheugen b.v. wordt de bewaarplaats van ontelbare bijzonderheden, die het zonder feil of faal naar welgevallen terugroept voor de aandacht. Het bovenaardsche wezen zal b.v. een uitstap maken naar Mars of Venus, gelijk wij, ter uitbreiding onzer kennis, een reis doen naar Amerika of Australië.
De algemeene wet der sterfelijkheid geldt in den ether evenzeer als op de aarde. De dood van het bovenaardsche wezen zal, gelijk die van den mensch, vergezeld gaan van smartelijke gewaarwordingen, zoo naar den geest als naar het lichaam. Maar ook die dood is geen vernietiging De ‘engel’ wordt ‘aartsengel’. Een hooger zedelijk wezen treedt in de plaats van het bovenaardsche. Zoo gaat het voort, ontelbare malen steeds van hooger tot hooger, met telkens toenemende verstandelijke ontwikkeling en zedelijke volmaking. De eindpaal der lange reeks van overgangen, die de ziel aldus moet doorloopen, is de zon.
Het bovenaardsche wezen is nu geheel onstoffelijke geest geworden. Naarmate het zich, onder herhaald afsterven en herleven in de reeks der etherbewoners verhief, is het afgenomen in stoffelijke natuur. Het besluit in de zon met een zuiver geestelijk bestaan. Daar, in de zon, worden alle geesten, die, van de overige planeten afkomstig, de onderscheiden opklimmende levenstoestanden hebben doorloopen, insgelijks verzameld.
De stralen der zon zijn slechts uitvloeiingen der zielen. Er bestaat alzoo een voortdurende uitwisseling' tusschen de zon en de planeten, een onafgebroken kringloop, een onophoudelijk komen en gaan. De zon schiet hare stralen-uitvloeisels van de gelouterde zielen die haar bewonen; die stralen verspreiden leven en beweging. Maar de hoogste openbaring van dat leven: de redelijke geest des menschen, keert na een onafzienbare reeks van gedaantewisselingen en louteringen naar die zon, die levensbron, terug, om leven en beweging te onderhouden op den wereldbol waar hij zijn bestaan aanving.
Een verlicht en nadenkend mensch wijst de kunstenarijen van het spiritisme af, maar het gronddenkbeeld daarvan is waar en eerbiedwaardig. De bovenaardsche wezens stellen zich in betrekking met de aardbewoners, en wel gedurende den slaap door middel van droomen. Het geweten is niets anders dan de indruk op ons uitgeoefend door een ontslapen wezen dat ons liefhad, een vader, of moeder, of vriend, die deze aarde verlaten heeft

{==218==} {>>pagina-aanduiding<<}
en zich verwaardigt gemeenschap met ons te oefenen, ten einde ons in onze handelingen te besturen, ons den rechten weg te wijzen en te arbeiden aan ons geluk.
Gelijk het bestaan der ziel niet eindigt met het leven van den mensch, valt hare wording niet samen met onze geboorte op aarde. De overgang der zielen, of der kiemen van zielen, begint reeds van de laagste dieren af. Die ziel, die in het planten het weekdier haren aanvang nam, gaat bij den dood van dit schepsel over in het lichaam van een dier, dat tot de gelede behoort. Op dat eerste overgangspunt ontwikkelt zich die kiem; zij begint eenige, schoon nog zeer onvolkomen hoedanigheden aan te nemen. Met deze gaat zij voorts over in de hoogere dierklassen, van trap tot trap, gelijk wij reeds hebben vermeld, totdat zij in een der zoogdieren tot genoegzame ontwikkeling is gekomen om over te gaan in het lichaam van een mensch. Deze ontvangt aldus zijne ziel van een der hoogere dieren.
Maar grenzen aan te wijzen tusschen de planten- en dierenwereld, gaat niet aan. Ook de planten hebben het gevoelvermogen. Zij ontvangen van de zon de bezielde kiemen, die later in het weekdier en zoo vervolgens overgaan. De zielkiem doorloopt een langen weg door de planten- en dierenwereld, steeds zich ontwikkelende, totdat zij in den mensch komt en al hare eigenschappen bezit, vooral het geheugen, dat in hare vroegere toestanden nog duister en onbepaald was.
Dewijl de aarde niets heeft, waardoor zij verschilt van de andere planeten in ons zonnestelsel, moet men op dezen aantreffen hetgeen men op onzen bol waarneemt. Op die andere planeetbollen moet een lucht bestaan, water, een vaste grond, rivieren en zeeën, bergen en valleien. Men moet er insgelijks plantengroei en bosschen aantreffen, alsmede vruchtbare en beschaduwde streken. Eindelijk ook dieren en zelfs menschen, of ten minste wezens, verheven boven de dieren, overeenkomende met de kenmerken van ons geslacht.
Die zoogenaamde planetarische mensch is, evenzeer als wij, voor ontwikkeling vatbaar, onsterfelijk en wordt, na den dood, een bovenaardsch wezen, zoodat deze bovenaardsche wezens niet enkel ontstaan uit de redelijke bewoners der aarde, maar ook uit die van de andere planeten.

Ziedaar in groote omtrekken, meest met des schrijvers eigen

{==219==} {>>pagina-aanduiding<<}
woorden, het stelsel geschetst, dat Louis Figuier, in het bovengenoemde werk, tracht te ontwikkelen, toe te lichten, te verdedigen. De hoofdstellingen zijn als 't ware bedolven onder een vloed van natuurkundige opmerkingen, mededeelingen, hypothesen. Ik neem hier het woord natuurkunde in den ruimsten omvang. Het zijn inzonderheid de plant-, dieren-, mensch-, en sterrekunde, die hare schatkameren voor den pleitbezorger van leven nà sterven hebben geopend.
Van kritiek kan hier geen sprake zijn. De schrijver zelf heeft haar bij voorbaat ontwapend, door wat hij geeft, een stelsel te noemen en rond en open te verklaren: ‘dit stelsel kan dwalen; men kan er een ander voor in de plaats stellen, dat meer aanspraak heeft op wetenschappelijkheid;’ bl. 199.
't Is waar, tegenover deze en soortgelijke verklaringen, waarin zich het bewustzijn van des schrijvers onmacht duidelijk uitspreekt, staan de herhaalde verzekeringen, dat hij dit en dat heeft ‘bewezen’, ja zelfs, bl. 3, dat hij in dit geschrift een proef ter wetenschappelijke oplossing van het raadsel des toekomenden levens geeft. Maar men mag het met een man, als Figuier zich hier doet kennen, zoo nauw niet nemen. Hem late men de vrijheid, de alledaagsche beteekenis der woorden, naar de omstandigheden eenigszins te wijzigen.
Bewijzen wil nu en dan bij hem zeggen: meer of minder onlogisch redeneeren. Een gevolgtrekking gelijkt, naar zijne opvatting, soms sprekend op wat men elders een salto mortale pleegt te heeten. De wetenschap, die hij lief heeft en krachtens wier resultaten hij de geheimen van het leven nà sterven ontsluiert, bestaat uit een wonderlijk brouwsel van kennis en vrucht eener opgeschroefde verbeelding.
Wanneer men dit eenmaal weet, kan men zeker eenige bedenking maken tegen de juistheid van den titel, die ons licht doet vermoeden, dat wij in dit geschrift een wetenschappelijk pleidooi voor de hoop der onsterfelijkheid zullen vinden. Maar van een wetenschappelijke beoordeeling van den inhoud is men tegelijkertijd ontslagen. Met het oog daarop, heeft men slechts te vragen: wat dunkt u van dit fantasietje?
Ongetwijfeld zullen velen antwoorden: hoogst belangrijk! Of men het bekennen wil of niet: de hoop der onsterfelijkheid zit allen diep in het hart. De meesten dergenen die zich gewend hebben, te lachen om de onderstelling van een voortleven na

{==220==} {>>pagina-aanduiding<<}
den dood, geven zich daaraan over om mee te doen. ‘Men kan immers niet bewijzen dat 's menschen geest onsterfelijk is?!’ Daar komt Figuier, bekend als man van wetenschap. Groot zijn zijne beloften; schoon is zijn stijl; omvangrijk de kennis die hij ten toon spreidt. Ja waarlijk, het is geen wonder, dat zijn boek binnen weinige weken was uitverkocht. Men moet al een zeer vluchtigen blik in het hart der ‘ongeloovigen’ hebben geslagen, om niet aanstonds te begrijpen, dat Figuier er de rechte man voor is om hen in uiterst korten tijd te bekeeren. Voor hoelang?
Laat ons hopen, dat de kennisneming van het ‘stelsel’ hen tot ernstig nadenken leidt. Op die wijze kan het boek veel goeds tot stand brengen.
De ‘geloovigen,’ wier hopen op een onsterfelijk leven voor hen bijkans het karakter der meest stellige wetenschap draagt, verdiepen zich gaarne in de toekomst. Wie hun hare geheimen ontsluiert, kan als profeet op hunne bewondering rekenen.
Het getal dier geloovigen is, ondanks de triomfkreten uit het kamp der tegenpartij, nog altijd ontzaglijk groot. Geen wonder, nog eens dus, dat Figuier's fantasiën grooten opgang in Frankrijk hebben gemaakt en ook elders veel bijval zullen vinden.
Maar de ernstige man, wiens twijfel op overtuiging is gegrond; - zal hij heul vinden bij dezen dichter?
Maar de vrome, die zijne blijde verwachting eener betere toekomst niet wil misbruiken om de wetenschap in het aangezicht te slaan en een loopje te nemen met eigen vurige begeerten naar kennis van het onbekende, zal hij in Figuier een reddenden engel aanschouwen?
Mij dunkt, een met redenen omkleede beantwoording dier vragen, zou na het medegedeelde van den inhoud, vrij overbodig wezen. Liever geef ik nog een enkele opmerking, die dezen of genen kan helpen in het doen eener keus: zal ik dit boek eens lezen of niet?
De schrijver is een geleerd man. Dat wil zeggen: hij draagt kennis van alles en nog wat. In dat ‘nog wat’ ziet hier zijne kracht, hoewel daaraan slechts betrekkelijk weinige bladzijden zijn gewijd.
Gedurende het grootste gedeelte van zijn leven heeft hij gemeend, dat het vraagstuk aangaande het wezen des toekomenden levens buiten ons bereik ligt en men niet wijzer kan doen dan

{==221==} {>>pagina-aanduiding<<}
er zijn geest niet mede te vermoeien. Maar één dag, een dag van smart, heeft hem als een donderslag gewekt. Hij verloor een zoon, op wien al de verwachting zijns levens gevestigd was. Toen begon hij na te denken over het leven aan de andere zijde van het graf. Hij zocht de eenzaamheid en raadpleegde de wetenschap. Naast deze bronnen ontsloot hij zich den toegang tot min ontwikkelde, eenvoudige lieden, zoo in de afzondering des landlevens als in de drukte der steden. Die ongeletterden waren hem een zuivere bron der natuur, noch bezoedeld door de vooroordeelen der opvoeding, noch misvormd door de machtspreuken eener drieste wijsbegeerte.
De bronnenstudie is geëindigd....en door haar de meening. dat de ziel met het leven wordt vernietigd ten dage harer uitvaart, vervormd tot een waan. De stof is gegeven: kennis, deugdelijke en gebrekkige kennis, van den mensch, de planten, dieren en verdere natuur om hem heen, van den hemel daarboven met zijn dampkring en bollen, van vertellingen, sagen, legenden. Naast die kennis hebben zich geplaatst: een rijke verbeelding en een krachtig geloof aan een onsterfelijk leven. Fiant capita XX. De pen vliegt over het papier. Leven nà sterven is gereed, wordt verkocht en verslonden, opnieuw aan de zorg der zetters en drukkers toevertrouwd. Een derde uitgaaf komt van de pers......
Hier wordt het verloop der geschiedenis kalmer. De agitatie begint plaats te maken voor ernst. De bedachtzame Hollander trekt zich het lot van een deel zijner landgenooten aan. Hij begrijpt dat zij Figuier willen genieten. Maar moeten zij dan de dupe worden van den spoed, waarmede de fransche schrijver zijne denkbeelden in den schoot van het publiek heeft geworpen? Dat oordeelt hij, met reden, niet volstrekt noodig en voor zoover het aan hem ligt, zal hij fouten en grove zonden tegen de historie, de natuur- en sterrenkunde verbeteren, voor een hollandsche bewerking van het oorspronkelijke.
Die gedachte was uitnemend. Zij maakte de taak van den vertaler wel zwaarder, maar tevens schooner. Het hollandsche werk munt nu zeer zeker boven het fransche in degelijkheid en juistheid uit. Het ware te wenschen, dat meer vertolkers het voorbeeld van dezen onbekende volgden. Al is men niet aansprakelijk voor wat men uit den vreemde in de landstaal overbrengt; men mag toch wel het oog houden op de belangen zijner

{==222==} {>>pagina-aanduiding<<}
lezers. Al wil men conscientieus zijn in het weergeven van de hoofdgedachten des schrijvers, wiens naam als die van den auteur op het titelblad prijkt; men behoeft daarom nog geen kwartier te verleenen aan klaarblijkelijke misstellingen, die uit onwetendheid voortvloeien.
Intusschen heeft ook deze correctie hare grenzen en daarom wensch ik er den vertaler geen verwijt van te maken, dat hij niet alles veranderd heeft, wat juister en beter uitgedrukt had kunnen worden. Wij mogen dankbaar zijn voor den moed en den takt, door hem aan den dag gelegd in het beschaven van den arbeid eens mans, die als populair wetenschappelijk schrijver vrij wat naam heeft. De dikke boeken, die Figuier over verschillende natuurkundige onderwerpen in het licht heeft gezonden, hebben den vertaler, terecht, geen onvoorwaardelijk vertrouwen op dezen priester der wetenschap ingeboezemd, noch waar hij als natuurkundige, noch waar hij als historicus of kenner van het leven en denken zijner tijdgenooten spreekt.
Zoowel in de aanteekeningen als in den tekst, doch dáár zonder ze opzettelijk als zoodanig aan te wijzen, heeft de vertaler getoond, wat hij vermocht ter veredeling van Figuier's Leven nà sterven, weshalve de Hollandsche bewerking inderdaad boven het oorspronkelijke boek aanbeveling verdient.

W., 10. 2. 73.
W.C. van Manen.





{==223==} {>>pagina-aanduiding<<}

III. Wis- en Natuurkunde.

Logarithmentafels met vijf decimalen, door A.J. van Pesch, Hoogleeraar te Delft. - Leiden, A.W. Sijthoff. 1873.
Alweer een logarithmentafel, zegt misschien iemand die den bovenstaanden titel leest, alsof we nog niet genoeg van die boeken hadden, er zijn er immers van allerhande inrichting en slag. Dit oordeel, waardoor de overbodigheid van een uitgaaf als de onderhavige eens en voor altijd geconstateerd zou zijn, is echter niet geheel juist. Wel stem ik gaarne toe dat het aantal logarithmentafels dat we bezitten groot genoeg is; wel houd ik het er voor dat de nieuwe tafel in quaestie niet absoluut onmisbaar was; maar dit neemt toch niet weg dat ik hare verschijning welkom heet. Het zij mij vergund met een paar woorden dit gevoelen te motiveeren, ze mogen tot inleiding en aanbeveling van den arbeid van Dr. van Pesch strekken.
Het werkje dat we voor ons hebben bevat vooreerst de logarithmen van alle geheele getallen van een tot tienduizend, tot in vijf decimalen nauwkeurig. Ten tweede de logarithmen tot in vijf decimalen der sinussen, cosinussen, tangenten en cotangenten van alle hoeken, van nul tot negentig graden, opklimmende met een minuut. Ten derde de Gaussische logarithmen mede tot in vijf decimalen en van nul tot tienduizend. Ten vierde een kleine tafel waarin eenige opgaven voorkomen die men bij berekeningen vaak noodig heeft, zooals daar zijn: de waarde der sinussen en tangenten en dus ook der cosinussen en cotangenten met een graad opklimmende tot in vier decimalen, de lengte van bogen van 1 graad, van 1 minuut en van 1 secunde benevens hare veelvouden, de waarde van het getal π, zijner onderdeelen en hunner logarithmen, benevens enkele opgaven meer. Daarenboven vindt men er een tafeltje met behulp waarvan men, bij het gebruik der goniometrische tafels, de waarden der hoeken tot in secunden nauwkeurig berekenen kan, voor het geval dat die hoeken kleiner dan twee graden zijn; welke berekening, wat het gebruik van de logarithmen der sinussen en tangenten betreft, alsdan niet geschieden kan door zich te bedienen van de onderstelling dat de aangroeiingen der bogen of hoeken evenredig zijn aan die der overeenkomstige logaritmen

{==224==} {>>pagina-aanduiding<<}
der goniometrische waarden. Eindelijk is nog door een vooraan geplaatste toelichting gezorgd dat zelfs de ongeoefende gemakkelijk op de hoogte komen kan van de inrichting en het gebruik der tafels.
Uit deze korte opgaaf blijkt al dadelijk, dat er hier voldoende voorkomt wat er voor het gebruik op de scholen van meer uitgebreid lager en middelbaar onderwijs gevorderd kan worden, en tegelijk weinig meer dan hoog noodzakelijk is. Op dit laatste punt vooral wil de schrijver dat gelet zal worden. Immers waar het slechts te doen is om zich in het gebruik der logarithmen door middel der tafels te oefenen, is een nauwkeurigheid tot vijf decimalen en een opklimming met een minuut toereikend. Berekeningen met groote getallen behoeven den leerling aanvankelijk volstrekt niet opgegeven te worden, en waar zij voorkomen heeft toch de meerdere of mindere nauwkeurigheid der uitkomst, voor zoover die aan het gehalte der gebruikte tafel toegeschreven moet worden, weinig of geen gewicht. Wel staat daar tegenover dat bij het gebruik van kleine getallen vaak het nut der tafels weinig ja zelfs in het geheel niet in het oog valt, iets dat voor den leerling, vooral voor den eerstbeginnenden, niet wenschelijk is; maar het meerdere gemak aan het gebruik eener kleine tafel verbonden zal bijna bij alle leerlingen verreweg tegen dit geringe nadeel opwegen. Denken we ons een jongen van den leeftijd dat hij pas iets omtrent het gebruik der logarithmen geleerd heeft, en die beginnen zal het geleerde in toepassing te brengen, voorzien van een groote logarithmentafel: met welk een onhandelbaar groot boek, met welk een zee van cijfers, met welke onoverzienbare getallenreeksen krijgt hij op eenmaal te doen. Duizend tegen een dat hij die toepassing vervelend zal vinden; wat zou er in zijne geheele studie meer tegen zijne natuur strijden dan zulk een tafel?.....Ongetwijfeld was het de herinnering hieraan die er aanleiding toe gaf dat een geacht schrijver een droog onaangenaam mensch bij een logarithmentafel vergeleek. Dit zou hij zeker niet gedaan hebben als hem bij zijne aanvankelijke studien de tafels die we voor ons hebben waren ter hand gesteld. Tegen deze overweging dunkt mij mag geene
andere van ondergeschikt belang overgesteld worden, ook niet de meening, welke ik eens hoorde opperen, dat de leerling zoo hij zijne studie voortzet toch een groote tafel moet gaan gebruiken, en dat het dus maar beter is hem daar dadelijk aan te gewennen. Het daareven aan-
{==225==} {>>pagina-aanduiding<<}
gevoerde maakt het duidelijk dat zulk een wennen, alle kans heeft om in nooit wennen over te gaan.
De toevoeging der Gaussische logarithmen had strikt genomen achterwege gelaten kunnen worden. Het gebruik daarvan is tot bijzondere omstandigheden beperkt, waarmee de eerstbeginnende nog niet te maken heeft. Immers alleen wanneer L (a + 1) en L (a - 1), bij het bekend zijn van La, gevraagd worden, zal men er met voordeel gebruik van maken, en evenzoo als men, La en Lb gegeven zijnde, L (a + b) en L(a - b) wenscht te kennen. Zonder die aanvankelijke gegevens, die, bij de vraagstukken welke den leerling zelfs bij meer gevorderde studie voorkomen, bijna nimmer aanwezig zijn, zal het gebruik der logarithmen van Gauss minder praktisch zijn, meer omslag en moeite veroorzaken dan bij gewone tafels het geval is. Toch mogen we die toevoeging niet geheel afkeuren: de leerling wordt er op een gemakkelijke manier door in kennis gebracht met den gezegden werkensvorm, en de omvang van het boekje wordt er slechts met tien bladzijden, dus niet noemenswaard, door vermeerderd.
Wat hoofdzakelijk de geschiktheid voor het gebruik eener tafel bepaalt is ongetwijfeld de mate van duidelijkheid en het meer of minder gemakkelijke overzicht waardoor zij zich kenmerkt: de tafels in quaestie voldoen in beide opzichten uitmuntend. Vooreerst draagt daartoe bij de inrichting die zoodanig is dat in een kleine ruimte een betrekkelijk groot aantal getallen met bijbehoorende logarithmen geplaatst zijn, zonder dat daardoor het oog vermoeid en de leesbaarheid geschaad wordt. De tafels, en hierbij heb ik in de eerste plaats het oog op de logarithmentafel, is daartoe met dubbelen ingang. In de uiterste verticale rei links staan de drie eerste cijfers der getallen, door horizontale streepjes in groepen van vijf verdeeld. Bovenaan de bladzijde staan in horizontale rei de cijfers 0, 1, 2, enz. tot en met 9. In de tweede verticale rei onder het cijfer 0 vindt men de vijf decimalen van de logarithmen die bij elk der nevensstaande getallen in de genoemde eerste verticale rei behooren; de wijzer is hierbij sous entendu, zoodat de gezegde logaritmen, onder de 0 der horizontale rei, zoowel voor de getallen van drie cijfers, als voor de tienmaal grootere dienen. In de derde verticale rei, onder de 1 der horizontale, staan telkens slechts drie cijfers welke men achter de twee cijfers van hoogsten rang van den naaststaanden

{==226==} {>>pagina-aanduiding<<}
logarithmus, onder de rubriek 0, voegen moet om den logarithmus onder 1 te verkrijgen. Evenzoo is bij de volgende verticale kolommen onder 2, 3 enz. tot en met 9 gehandeld. Hierbij is, zooals men zal opmerken, gebruik gemaakt van de waarheid dat de twee eerste cijfers der decimale breuk meestal onveranderd blijven, wanneer men achter de drie eerste cijfers van het getal beurtelings de verschillende getallen van een cijfer plaatst. Waar deze regel niet doorgaat is het verschil nooit meer dan een eenheid die men bij het achterste der twee standvastige cijfers voegen moet, en waar dit voorkomt is het door een bijgeplaatst sterretje aangewezen. Door deze inrichting verkrijgt men telkens de logaritmen van tien opvolgende getallen in een enkele horizontale rei, waardoor het gemakkelijke overzicht zeer bevorderd wordt zonder dat de leesbaarheid er onder lijdt. Daar er nu vijftig zulke horizontale reien op iedere bladzijde voorkomen, overziet men zonder moeite op ééne pagina vijfhonderd getallen met hunne bijbehoorende logarithmen. Het formaat van het boekje is dien ten gevolge niet onevenredig groot geworden, het is groot octaaf. Onder aan elke bladzijde komen gemakshalve nog eens de cijfers van O tot en met 9 in een horizontale rei voor; terwijl de laatste verticale kolom rechts de evenredige deelen aanwijst waarvan men zich bij interpolatie bedienen moet. Eindelijk is, tot meerdere nauwkeurigheid bij de berekeningen, bij het laatste cijfer der decimale breuk de eenheid gevoegd, wanneer het zesde niet voorkomende cijfer gelijk of grooter dan vijf is, en om aan te wijzen waar die vermeerdering heeft plaats gegrepen is achter die logarithmen een min-teeken gedrukt, ten bewijze dat van het laatste cijfer eigenlijk iets afgetrokken behoort te worden, dat gemiddeld op ¼ mag gesteld worden; terwijl men die logarithmen waar de min-teekens niet voorkomen zoo noodig met ¼ van de eenheid van laagsten rang, dien der honderdduizendste deelen,
moet vermeerderen.
Ziedaar in het kort een denkbeeld van de inrichting der logarithmentafel. De overige tafels bieden overeenkomstige voordeelen aan. Het zou overbodig zijn, en het zou voor den lezer vervelend worden, zoo ik hieromtrent verder uitweidde.
Niet alleen echter de inrichting ook de uitvoering der tafels verdient onze opmerking. Om weer bij de logarithmentafel te blijven: de cijfers in de eerste verticale rei, zoowel als die welke aan het hoofd en aan den voet van iedere bladzijde in horizontale

{==227==} {>>pagina-aanduiding<<}
rei geplaatst zijn, door wier combinatie de getallen aangeduid worden zooals daareven gezegd is, zijn betrekkelijk groot en zwaar gedrukt; zoodat zij dadelijk in het oog vallen en op tamelijken afstand gelezen kunnen worden. In de tweede verticale rei, de eerste der logarithmen, zijn de twee cijfers van hoogsten rang, die voor de logarithmen der zelfde horizontale rei onveranderd blijven en die zooals aangegeven werd slechts eenmaal voorkomen, mede grooter dan de overige cijfers gedrukt, ofschoon kleiner en minder zwaar dan de cijfers der getallen. Daarenboven verschilt de vorm der tot nu toe genoemde cijfers van dien der overige: gene zijn gewone ronde, deze zijn staartcijfers. Hierdoor zijn deze laatste gemakkelijk leesbaar, al zijn zij ook kleiner dan de eerstgenoemde, beter dan het geval zijn zou Indien zij den zelfden vorm als deze hadden. Voor kleine cijfers toch zijn staartcijfers wegens hunne meerdere duidelijkheid te verkiezen boven ronde, vooral bij eenigszins aanhoudend gebruik; daar zij het oog minder vermoeien.
Nog meen ik te moeten wijzen op de geschikte keus van het papier waarop de tafels gedrnkt zijn. Dit toch is niet het gewone witte papier, maar een zeer flauw geel gekleurde soort. Bij den eersten oogopslag schijnt hierdoor de helderheid benadeeld, daar het contrast tusschen wit en zwart ongetwijfeld sterker is dan tusschen de gezegde kleur en gewone drukinkt. Maar juist de mindere sterkte van dit contrast, maakt het voortdurend turen op de cijfers minder vermoeiend: het weinige dat men bij den eersten aanblik mist wordt bij voortgezet gebruik ruimschoots vergoed.
Ik geloof nu mijn gunstige opinie omtrent de tafels in quaestie voldoende gemotiveerd te hebben. Bedrieg ik mij niet geheel dan zullen ze weldra in de handen van vele leerlingen gevonden worden, en zullen zij die zich van andere kleine tafels bedienden de meerdere voortreffelijkheid van de besprokene erkennen. Misschien zal bij het gebruik door dezen of genen de aanmerking gemaakt worden dat de papieren omslag wel wat dun en dus wat slap uitgevallen is, en dat het aanbrengen van bordjes hier wenschelijk geweest ware. Die aanmerking zal naar mijn inzien volkomen gewettigd zijn, en de uitgever zal er denkelijk gebruik van maken zoodra hij daartoe in de gelegenheid is.

Nieuwediep, Februari 73.


{==228==} {>>pagina-aanduiding<<}

IV. Onderwijs.

Geschiedenis van de Nederlandsche Oost-Indische Bezittingen, door J.J. Meinsma, Directeur van de Instelling voor onderwijs in de taal- land- en volkenkunde van Nederlandsch Indië te Delft. Eerste deel. Delft, Joh. IJkema. 1872.
De beroemde geschiedschrijver Macaulay ging uit van den stelregel, verkondigd in de eerste bladzijde zijner ‘History of England’, dat een volksgeschiedenis niet behoort te zijn de geschiedenis alleen van de daden der regeering, van oorlogen en veldslagen, maar een geschiedenis van het volk zelf en van zijn ontwikkeling. Hij gevoelde dat, ten einde ons een recht begrip te kunnen vormen ten opzichte van de geschiedenis van een volk in een gegeven tijdvak, wij ons moeten kunnen voorstellen hoedanig toen de toestand was van land en volk, hoe het land er uitzag, welke de graad van ontwikkeling en beschaving, welke de leefwijze van het volk was, enz. Daaraan hebben wij zijne geschiedenis in haar geheel, daaraan hebben wij inzonderheid zijn voortreffelijk, zoo uiterst lezenswaardig derde hoofdstuk, ‘State of England in 1685’ te danken.
Motley, Prescott en meerdere der nieuwe geschiedschrijvers gaan van hetzelfde beginsel uit.
Buckle, in zijne te breed opgevatte, maar toch zoo belangwekkende ‘History of Civilisation in England’, betoogt dat om de geschiedenis van een land goed te beschrijven, zijne maatschappelijke, zedelijke, politieke, geestelijke ontwikkeling en beschaving goed gekend en voorgesteld en met die van andere landen vergeleken moet worden.
De heer Meinsma schijnt zoo iets minder noodig te achten. Aan de Delftsche instelling voor onderwijs in de taal-, land- en volkenkunde van Ned:-Indië met het onderwijs in de geschiedenis belast, gevoelde hij het gemis eener bruikbare handleiding voor de beoefening van dat vak. Hij schreef daarom de beknopte geschiedenis van de N.O.I. bezittingen, waarvan in het vorig jaar het eerste deel het licht zag, waarin die geschiedenis wordt behandeld tot op het jaar 1800, het tijdstip van den val der Oost-Indische Compagnie. In een tweede deel zal die geschiedenis tot op heden worden voorgezet.

{==229==} {>>pagina-aanduiding<<}

Die geschiedenis is echter grootendeels behandeld in den trant der ouderwetsche histoire-bataille. Het is eene geschiedenis van de handelingen der Oost-Indische Compagnie, van de oorlogen en twisten waarin zij voortdurend gewikkeld was. Het is geen geschiedenis, waardoor wij land en volk, de volksinstellingen, zeden en gebruiken, den toestand van het volk op onderscheidene tijdstippen, zijne zedelijke, verstandelijke en stoffelijke ontwikkeling nader leeren kennen. De inlandsche bevolking van den Indischen Archipel wordt bijna geheel geignoreerd. Het is alsof de heer Meinsma, door den titel te kiezen: Geschiedenis der Nederlandsche Oost-Indische bezittingen, heeft willen te kennen geven bijna uitsluitend de handelingen der Nederlanders in Indië te willen bespreken. Van het millioenen tal inlanders in den Archipel is bijna slechts sprake, wanneer die millioenen in aanraking kwamen met het handjevol Europeanen in den Archipel verspreid. Gaarne gelooven wij, gelijk de heer Meinsma n.f. ergens zegt, dat het vrij moeilijk is omtrent die inlanders en hunne instellingen vertrouwbare berichten mede te deelen. Met al zijn ijver is de heer J.K.J. de Jonge er blijkbaar tot nu toe niet in geslaagd daaromtrent veel uit het oud koloniaal archief op te delven. De mannen der Oost-Indische Compagnie dachten er zelden aan, aan ‘Heeren Zeventienen’ iets mede te deelen wat enkel op de inlanders en hun instellingen betrekking had. Zou het echter den schrijver bij ernstig zoeken niet mogelijk zijn geweest omtrent de oorspronkelijke bewoners van den Indischen Archipel, hunne instellingen, zeden en gebruiken, hunne ontwikkeling enz. iets meer mede te deelen dan het zeer weinige dat hij ons in zijn eerste hoofdstuk en nu en dan verder in zijn werk geeft? Antwoordt hij dat het niet noodig was, althans hem niet noodig voorkwam, voor het oogmerk dat hij had: het schrijven eener bruikbare handleiding, beter dan de tot nu toe bestaande, voor het vak der
geschiedenis bij het onderwijs in de taal- land- en volkenkunde van Ned.-Indië en bij het examen van aanstaande ambtenaren voor de burgerlijke dienst in Indië, zoo zouden wij ons de vraag veroorloven, of het niet juist voor die aanstaande ambtenaren, die tot het besturen der inlanders geroepen zullen worden, zeer nuttig zou zijn met hunne vroegere geschiedenis, instellingen enz. bekend te worden gemaakt? of in de uitdrukking, dat onderwijs gegeven wordt ‘in de taal-, land- en volkenkunde van Ned.-Indië’, niet opgesloten ligt dat bij het vak der geschiedenis niet bijna uitsluitend over

{==230==} {>>pagina-aanduiding<<}
de geschiedenis der regeerders maar wel degelijk ook over die der geregeerden zal worden gehandeld? Herinneren wij ons wel de discussiën over de wet van 10 Juni 1864 (Stsbl. no. 71) tot regeling van het onderwijs van rijkswege in Indische taal-, land- en volkenkunde, dan was daarbij wel degelijk sprake van het verspreiden van Indische kennis in het algemeen, niet enkel van hetgeen wij in Indië deden en van hetgeen de ambtenaar volstrekt behoort te weten. Wordt in art. 2 dier wet de geschiedenis van Ned.-Indië genoemd onder de vakken waarin onderwijs wordt gegeven, wij durven als zeker stellen dat daaronder evenzeer bedoeld is de geschiedenis der oorspronkelijke bewoners van N.I. als die der Europesche indringers die zich daar vestigden. Dit klemt te meer zoo wij in hetzelfde artikel lezen, dat het onderwijs ook omvat: de godsdienstige wetten, volksinstellingen en gebruiken in Ned.-Indië. Ten einde de bedendaagsche volksinstellingen, het tegenwoordig stelsel van bestuur goed te begrijpen, zal het toch wel noodig zijn dat men de vroegere leere kennen. En is het niet de taak van den geschiedschrijver, die zijne taak juist opvat, ons daarmede bekend te maken?
Dat de heer Meinsma daarvan eenig gevoel, eine Ahnung had, meenen wij uit enkele weinige plaatsen van zijn boek, vooral uit zijn 15de hoofdstuk, een der besten van het werk, te mogen opmaken. Tot dusverre was de heer Meinsma hoofdzakelijk slechts kroniekschrijver geweest. In dit hoofdstuk, bl. 166, geeft hij een overzicht van den ‘Toestand van de Oost-Indische Kompagnie en hare bezittingen in de eerste helft der 18de eeuw,’ waarin hij o.a. ook, bl. 176, over de administratie in Indië, de regeeringscollegien aldaar enz. spreekt. Ware het onmogelijk geweest althans iets soortgelijks omtrent de bestuursinrichtingen, het rechtswezen onder de inlanders, hunne opbrengsten aan hunne vorsten enz., mede te deelen? Wij weten wel dat Raffles eigenlijk de eerste is geweest die van dat een en ander meer eene bepaalde studie heeft gemaakt. Maar is daarvan inderdaad over het vroeger tijdvak zoo luttel te zeggen, als volgens deze zinsnede van den heer Meinsma het geval zou zijn (blz. 190): ‘Wat men van deze laatste (de inlandsche bevolking) wist, liet veel te wenschen over, of liever, de Kompagnie maakte hetgeen zij daaromtrent vernam, in het geheel niet bekend.’ Bleek den heer Meinsma, hetzij door eigen onderzoekingen in het koloniaal archief, hetzij door mededeelingen van den heer de Jonge be-
{==231==} {>>pagina-aanduiding<<}
treffende het tijdvak dat hij in zijne ‘Opkomst van het Nederl. gezag in Ned. Indie’ nog niet heeft kunnen behandelen (het in het vorig jaar verschenen 6de deel bracht ons eerst, wat Java betreft, tot 1676), dat het Rijksarchief daaromtrent tot nu toe onbekend gebleven stukken bevat, waarom daarvan dan geen gebruik gemaakt?
De heer Meinsma houde ons ten goede dat, tenzij uitgemaakt zij dat daaromtrent inderdaad niets te publiceeren zij, eene ‘geschiedenis der Nederl. Oost-Ind. bezittingen’, welke omtrent het inlandsch element, de millioenen die dat land bevolken, zoo uiterst weinig zegt als in zijn boek het geval is, naar onze bescheiden meening niet voldoet aan de eischen, welke tegenwoordig aan den geschiedschrijver worden gesteld.
Ten volle bewust van de groote gebreken die onzen eigen schrijftrant aankleven, aarzelen we bijna den heer Meinsma ook daaromtrent eene opmerking te maken. Maar toch - judex damnatur cum nocens absolvitur. Niet blind voor eigen gebreken, behoeven we soortgelijke, in anderen opgemerkt, niet onvermeld te laten. Het boek van den heer Meinsma mist onzes inziens alle kleur en gloed, die het lezen van zoo menig geschiedverhaal van den nieuweren tijd tot een waar genot maakt. Hij schijnt zich eer den kroniekstijl van Wagenaar dan den verhaaltrant van Macaulay of Motley ten voorbeeld te hebben gesteld. De uitroeiing der bevolking van Banda, de hongitochten, het vermoorden der Chineezen op Java, dat alles laat den heer Meinsma even koud als de minste onzer menigvuldige twisten met Bantam of Mataram. Wij weten zeer goed dat een geschiedschrijver onpartijdig behoort te zijn en dat het schilderen met te warme of te donkere tinten aan die onpartijdigheid schade zou kunnen doen. Wij beseffen ook dat in een leerboek, voornamelijk voor jongelieden bestemd, als de heer Meinsma zich voorstelde te schrijven, naar de meest onpartijdige voorstelling der feiten met bijzondere zorg moet worden gestreefd. Maar we gelooven ook dat de hr. M. heel wat meer kleur en gloed in zijn schilderij had kunnen aanbrengen, dan hij nu deed, zonder daarom nog bevreesd te behoeven te zijn dat de nauwkeurigheid zijner voorstelling daaronder zou lijden. Zijn boek zou er slechts te ‘genieszbarer’ om zijn geworden.
Leek in het vak van docent en examinator, kunnen wij niet beoordeelen of de beknoptheid van Dr. Meinsma's handleiding

{==232==} {>>pagina-aanduiding<<}
onder hare verdiensten zal worden gerekend. Zoo men bedenkt dat de geschiedenis der Ned. Oost-Ind. bezittingen in één deeltje van 254 blz. tot op het jaar 1800 wordt gebracht, zal begrepen worden dat veel zeer beknopt behandeld is. Dit is echter geen nadeel, zoo het voornaamste goed en duidelijk wordt voorgesteld en de lezer wete waar hij meer bijzonderheden zou aantreffen. Daartoe echter helpt M.'s boek hem niet. In het voorwoord wordt het werk van den heer de Jonge aangehaald. In het laatste hoofdstuk is sprake van de Memorien van Nederburgh, van der Oudermeulen, D. van Hogendorp enz. Maar anders wordt in het gansche werk, dat n.f. geen enkele noot bevat, wellicht eene zeldzame verdienste, geen enkele autoriteit, geen enkele schrijver aangehaald. Mogelijk is dat eene bepaalde verdienste in een handleiding bij het onderwijs. Maar ik geloof dat vele gewone lezers met mij gaarne des schrijvers bronnen hadden vermeld gezien.
Na dit een en ander in het midden gebracht te hebben over hetgeen in het boek wordt gemist, wenschen we nog enkele woorden aan den inhoud te wijden.
Reeds werd gezegd dat de heer Meinsma de geschiedenis der Nederl. Oost-Ind. bezittingen in twee groote afdeelingen splitst: 1o. Nederl.-Indië als bezitting van de Oost-Indische Kompagnie, 1605-1800; Nederl.-Indië als bezitting van den Staat, 1800-heden. ‘Ieder dezer afdeelingen, zegt hij, laat zich in drie tijdperken splitsen: in de eerste zien wij de vestiging (1605-1678), de uitbreiding (1678-1757) en het verval van de Nederlandsche macht (1757-1800). In de tweede den ondergang (1800-1816), het herstel (1816-1830) en de nieuwe uitbreiding (1830-heden).’ Zonder dat verder veel op die indeeling wordt gelet, wordt de eerste afdeeling in dit eerste deel in een twintigtal hoofdstukken afgehandeld, waarvan vele telkens aan het bewind van eenen Gouverneur-Generaal zijn gewijd, andere toch ook een meer algemeen overzicht geven. De laatsten, het reeds genoemde 15de hoofdstuk en enkele der volgenden, bevielen ons het best, omdat zij minder kroniekmatig behandeld zijn dan velen der voorafgaanden. Maar is dergelijke ongelijkmatige behandeling, vooral in een leerboek, te prijzen?
Aan de beschouwing van den ‘Indischen Archipel in het laatst der 16de eeuw’ wordt het eerste hoofdstuk gewijd. Dat in dat achttal bladzijden niet veel bijzonders daaromtrent kon worden

{==233==} {>>pagina-aanduiding<<}
medegedeeld, spreekt wel van zelf. We mochten evenwel niet meer verwachten na de woorden in het voorbericht: ‘Ik heb het niet gewaagd een uitvoerige geschiedenis van den Archipel vóór de komst der Nederlanders te leveren 1). De oude voorstelling bevredigde mij niet, toch waren verschillende punten mij niet helder genoeg om eene nieuwe te geven, zoodat ik heb gemeend mij met eene oppervlakkige schets te moeten vergenoegen.’ Nu de schrijver zelf die schets oppervlakkig noemt, zou het onheusch zijn er meer van te zeggen. - Het tweede hoofdstuk is getiteld: Voorbereiding voor de vaart op Oost-Indië.’ Daaraan worden - en meer was in een werk als dit ook niet bepaald noodig - een drietal bladzijden gewijd. 2) H. III: ‘De eerste tochten der Nederlanders naar de landen beoosten de Kaap de Goede Hoop,’ brengt ons tot aan ‘De oprichting van de Vereenigde Oost-Indische Compagnie,’ welke in H. IV wordt beschreven, wordende het geschiedverhaal in de volgende hoofdstukken geregeld voortgezet. - Over het geheel zijn de feiten kort, beknopt en duidelijk, gelijk het in een leerboek betaamt, uiteengezet. Bij de lezing treft het echter dat enkele gedeelten, b.v. het verhaal van den opstand van Troena Djaja en van den Chineesch-Javaanschen oorlog van 1741-1743, wat uitvoeriger behandeld zijn dan anderen. Daarbij moeten we ons uit het voorbericht herinneren dat dit geschied is, omdat den schrijver daarvoor nog onuitgegeven stukken ten dienste stonden. Wij meenen dat een gelijkmatige
behandeling een der vereischten is van een werk als dit geschiedkundig leerboek, en dat de omstandigheid dat den schrijver onuitgegeven stukken ten dienste stonden hem aanleiding had kunnen geven de eene of andere episode elders uitvoeriger te behandelen, maar dat, wierd in dit boek de eene gebeurtenis uitvoeriger behandeld dan de andere, dit alleen het geval zou mogen zijn, zoo haar belang van dien aard was dat eene uitvoeriger behandeling, ten einde haar en hare beteekenis goed te doen kennen, geboden scheen. Ook hierbij, evenals bij meerdere aanmerkingen, zullen wij ons evenwel te binnen moeten brengen hetgeen de schrijver, met gepaste nederigheid, in

{==234==} {>>pagina-aanduiding<<}
het voorbericht zegt, dat hij gaarne erkent, ‘dat het werk niet zoo is geworden als hij het had gewenscht.’ Sommigen doen echter wellicht de vraag: waarom dan met de uitgave niet tot later gewacht en intusschen uw arbeid voortdurend beschaafd en volmaakt?
Mogen meer bevoegde beoordeelaren dan schrijver dezes zich vermeet te zijn, mogen vooral de leeraren en de jongelieden, die het werk als leerboek, als handleiding bij de beoefening der geschiedenis onzer Oost-Indische bezittingen zullen gebruiken en voor wie het in de eerste plaats geschreven is, getuigen dat de heer Meinsma, gelijk hij terzelfder plaatse ook zegt te hopen, geen nutteloozen arbeid heeft verricht.
Meenden wij ons eenige aanmerkingen te mogen veroorlooven ten aanzien van de wijze waarop de stof verwerkt is, gaarne herhalen wij de verklaring dat, stelt men aan den geschiedschrijver, inzonderheid aan den zamensteller van een geschiedkundig leerboek, mindere eischen dan wij meenden te moeten doen, in de handleiding van den heer Meinsma, onzes inziens althans, een beknopt, duidelijk, onpartijdig overzicht van den loop der gebeurtenissen in Ned.-Indië tijdens het bestaan der Oost-Indische Compagnie wordt gegeven. Meent men dat het voor de jongelieden, die aan de instellingen voor onderwijs in de taal-, land- en volkenkunde van Ned.-Indië worden opgeleid, of die zich elders tot het afleggen van het Indisch ambtenaarsexamen bekwamen, voldoende is alleen met de om zoo te te zeggen uitwendige feiten dier geschiedenis bekend te worden, en dat de kennis van het meer inwendige, van de roerselen en beweegredenen der daden, bepaaldelijk van schier alles wat de eigenlijke bewoners van den Indischen Archipel, tot later kan worden uitgesteld (wij zouden meenen dat eenige kennis daaromtrent in de jeugd opgedaan groot nut zou kunnen hebben), dan zal de heer Meinsma, het gebrekkige der tot nu toe bestaande handleidingen in aanmerking nemende, geen nutteloozen arbeid hebben verricht.
Verbinderd om het eerste deel van Meinsma's geschiedenis spoedig na de verschijning in behandeling te nemen, wachtte ik daarmede later opzettelijk een tijd lang in de hoop tevens het tweede deel te kunnen bespreken. Nu de verschijning daarvan zich zoolang laat wachten, meende ik evenwel met het bespreken van het eerste, mij reeds voor lang ter beoordeeling toegezonden deel niet langer te moeten dralen.
J.K.W. Quarles van Ufford.

{==235==} {>>pagina-aanduiding<<}

Geschiedenis van Java, door I. Wolbers. Te Utrecht, bij Kemink en Zoon. 1868 en 1869. Twee deelen.
Wij hebben hier te doen met eene eigelijke geschiedenis van Java. De schrijver toch geeft in zijne inleiding als zijne wijze van behandeling op, dat ‘hij wenscht, meer dan dit in den regel geschiedt, op de verschillende lotgevallen van Java's bewoners de aandacht te vestigen: zijn plan is niet om eene geschiedenis van de uitbreiding van het gezag der Nederlanders in Oost-Indiën, maar om eene historie van Java te schrijven.’ Wij hebben van des schrijvers boek nog slechts de twee eerste deelen voor ons, maar kunnen daaruit reeds zien, dat hij zich zooveel mogelijk aan zijn plan gehouden heeft.
Zoover ik kan nagaan, heeft de heer Wolbers eene vrij volledige historie van Java gegeven. Zijne wijze van historie-beschrijving had anders kunnen zijn. Hij had meer de methode der nieuwere historici kunnen volgen en zijn boek had daardoor buiten twijfel aan aantrekkelijkheid gewonnen. Van Java's historie had zeker meer gemaakt kunnen worden. Men denke maar eens, hoe zij uitgevallen zou zijn, ware hare beschrijving geweest in handen van de teekenende en schilderende pennen van Gervinus, Momsen, Macaulay, Motley, om van deze mannen slechts te spreken. Intusschen, elk heeft zijne eigene wijze. Minder heeft mij voldaan dat aanhoudend theologiseren van den schrijver. Dit komt, dunkt mij, in een historisch boek volstrekt niet te pas.
De schrijver behoort, naar ik meen met grond te kunnen veronderstellen, tot de rigting des heeren Groen van Prinsterer, de christelijk-historische. Homogeen met de uitnemendste woordvoerders dezer rigting vroeger in de tweede kamer, de heeren Groen, Mackay en Elout, sluit hij zich aan bij de liberale koloniale politiek. Hij keurt de batig-slot-politiek af en meent dat eene Christelijke natie, die het beheer over de bewoners onzer Oost-Indische bezittingen in handen genomen heeft, daarmede groote verpligtingen op zich geladen heeft. En hij vraagt: voldoen wij aan die verpligtingen. ‘Wordt er niet meer gedacht en gesproken over het tijdelijk voordeel, dat Nederland van Java geniet; over de middelen om Java's vruchtbaren bodem voor Nederland te exploiteren en welke de beste wijze is om het batig slot, dat die kolonie voor de Nederlandsche schatkist af-
{==236==} {>>pagina-aanduiding<<}
werpt, te vermeerderen?’ Zulke taal heeft sprekende gelijkenis met die van de heeren Mackay en Elout. Het is dezelfde taal van den heer Wijnmalen in een artikel, geplaatst in het Tijds. van Ned. Indië. En de christelijk-his-torische rigting kan ook niet anders spreken. De heer Groen, die vroeger minder geprononceerd op dit punt was, schijnt nu ook meer naar dié politiek over te hellen. Dat zij, die in de tweede kamer meenen tot die rigting te behooren, eene andere taal laten hooren, bewijst niets tegen het gezegde. De christelijk-historische leden van de tweede kamer behooren volstrekt niet tot de christelijk-historische rigting. Zij zijn in de eerste plaats zoogenaamd conservatief en missen bovendien geheel het talent, de kracht en den invloed, welke de heeren Groen, Mackay en Elout vroeger in zoo ruime mate bezaten. De heer Groen plagt te zeggen: in mijn insolement ligt mijne kracht. Zoo was het. Alleen staande was hij buitengewoon krachtig.
De heer Wolbers spitst zijne geschiedenis van Java in drie groote hoofddeelen, te weten in: oude, midden, en nieuwe. De oude geschiedenis wordt in twee afdeelingen of tijdvakken verdeeld; de middengeschiedenis omvat insgelijks twee afdeelingen en de nieuwe geschiedenis wordt in vier tijdvakken afgedeeld. Het tweede deel eindigt met het tweede tijdvak der middengeschiedenis, zoodat het volgende zal moeten aanvangen met de nieuwe geschiedenis. De schrijver blijve in het vervolg van zijn boek consequent aan zijn eens ingenomen standpunt.

Deventer.
C. Duymaer van Twist.

V. Bibliographisch Nieuws.

‘Ik heb mij tot regel gesleld waar ik een verstandig en schrander man ontmoet, met aandacht naar hem te luisteren, en zijn woorden ter harte te nemen, als hij het eerlijk meent,’ zoo lezen wij op bl. 31 van de brochure door den oud-schoolopziener Mr. P. Romeyn onder den titel: Een slecht middel tot een goed doel, bij J.C. en W. Altorffer te Middelburg uitgegeven. (Prijs f 0.40.) Dit is een gulden voorschrift, 'twelk

{==237==} {>>pagina-aanduiding<<}
maar al te dikwijls uit het oog wordt verloren; laten wij dus allen, daar wij den heer Romeyn als een verstandig en schrander man die het eerlijk meent, hebben leeren kennen, ook met aandacht naar hem luisteren en zijne woorden ter harte nemen. Met dat ‘ter harte nemen’ behoeft echter het ‘instemmen’ nog niet gepaard te gaan; wat mij althans aangaat, niettegenstaande ik de brochure, van Mr. Romeyn met aandacht heb gelezen, ja zelfs sommige zijner argumenten, bij gebreke vooral aan statistische gegevens, niet zoo voetstoots kan ontzenuwen, ik ben niet door zijn schrijven bekeerd. Trouwens de schrijver heeft zich (zie bl. 6) daaromtrent geene illusiën gemaakt, doch wil slechts trachten te keeren dat onze dwaling zich niet ongehinderd verspreide. Maar wat is dan die dwaling? wat wordt er bedoeld door een slecht middel en een goed doel? zoo vraagt wellicht deze of gene, die uit den titel, in verband met den naam van den schrijver, nog niet heeft kunnen raden wat er aan de hand is. Welnu het slechte middel is volgens S. ‘dwing te leeren,’ het goede doel: ‘opdat uw volk beter onderwezen zij.’ De voorstanders van leerplicht (de tegenstanders zeggen liever leerdwang), zij zijn het tegen wie de heer R. ten strijde trekt, wie hij voor dwaalleeraars houdt, evenwel daarbij erkennende dat hun hart voor volksonderwijs warm klopt.
Zooals een ieder weet zijn er velen in den lande, die, ziende hoe gering de resultaten van ons lager onderwijs bij een groot deel van ons volk blijven, vooral ten gevolge van het ontzettende schoolverzuim, verlangen dat de wet aan ouders en voogden de verplichting zal opleggen aan hunne kinderen tot zekeren leeftijd onderwijs te doen genieten. Het aantal van hen die dit wenschen is in den laatsten tijd vooral zeer toegenomen, mede waarschijnlijk ten gevolge van de ondervinding dat het schoolverbond, waarvan men in den aanvang te hoog gespannen verwachtingen koesterde, niet bij machte is het schoolverzuim voldoende te bestrijden. Hoevele leden en afdeelingen dat Verbond ook tellen moge, juist in de meeste dier gemeenten waar het schoolverzuim het ergste is, zijn geene afdeelingen opgericht, ja zelfs in verreweg de meeste gemeenten van ons vaderland worden de scholen even ongeregeld bezocht als vroeger en zeggen de kinderen op even jeugdigen leeftijd, der school en daarmede alle onderwijs vaarwel.
De heer R. zegt dat niemand er meer aan twijfelt dat een

{==238==} {>>pagina-aanduiding<<}
beweren vroeger door hem geuit, t.w. dat 20 pCt. der kinderen tusschen 6-12 jaren niet school gaat, juist is. Hij erkent dat het schoolverzuim groot en verderfelijk is, doch meent dat het door zoo velen aangeprezen middel van den leerdwang (leerplicht) niet daartegen afdoende en niet goed is.
Tot staving van zijn gevoelen beroept hij zich op eenige officieele cijfers, om aan te toonen dat er in Zwitserland, niettegenstaande in bijna elk kanton leerplicht bestaat, toch ook nog veel schoolverzuim wordt aangetroffen. Wie heeft daar ooit aan getwijfeld? Zelfs de meest onvoorwaardelijke voorstander van leerplicht zal zich daaromtrent geene illusiën maken, of zich inbeelden dat, zoodra er maar eene wet wordt in 't leven geroepen, waarbij het in 't wilde laten opgroeien der kinderen met straf wordt bedreigd, terstond alle schoolverzuim zal ophouden. Ik beroep mij echter op allen die eenigen tijd in Zwitserland hebben vertoefd, met de vraag of niet lieden uit die klassen die hier te lande geheel onwetend zijn, die hier, zoo zij al een weinigje lezen en schrijven geleerd hebben, dat weinigje glad vergeten hebben, daar, althans in de protestantsche kantons, op een hoogeren trap van beschaving en ontwikkeling staan? Bij eene vergelijking van cijfers verlieze men ook niet uit het oog dat in Zwitserland - in vele Duitsche staten treft men hetzelfde aan - de leerplicht tot 14- à 16-jarigen leeftijd duurt, en dat, terwijl het bij ons ten platten lande tot de uitzonderingen mag gerekend worden indien een kind na zijn 12e jaar (dikwijls gaat het met zijn 10e of 11e jaar reeds van school) nog iets leert, de zwitsersche leerling na het afloopen der gewone lagere school, althans gedurende eenige jaren nog herhalingsonderwijs geniet.
Het middel is ook niet goed, zegt de heer Romeyn, omdat het dwang beveelt en wel een dwang die ongelijk drukt. Eilieve welke dwang drukt dan wel gelijk? Die om als soldaat te dienen? belasting te betalen? zich te laten vaccineeren? enz. enz.? Ontkennend beantwoordt hij de vraag: ‘Wordt tot behoud van den staat of handhaving van orde gebiedend gevorderd, dat de persoonlijke vrijheid zich de verkorting getrooste, die men leerdwang noemt?’ Ontkennend, nota bene op grond dat onze oude republiek een tijd lang een van Europa's machtige staten was, ‘ofschoon daarin heel wat minder lezen en schrijven geleerd werd dan thans.’ Ging deze redeneering op, dan zouden wij toch waarlijk wel dwaas zijn zooveel kosten aan 't onderwijs te be-
{==239==} {>>pagina-aanduiding<<}
teden en konden dan wel terstond beginnen met onze dure H.B. scholen in de allereerste plaats op te doeken, wellicht werd dan deze of gene directeur een de Ruyter of Tromp. Of zoude men ook, wanneer het getij verloopt, de bakens moeten verzetten? Dat begrijpt men ook in Engeland, - Engeland, dat volgens Mr. Romeyn, ‘machtig blijft in weerwil dat lager onderwijs daar veel minder algemeen is dan bij ons.’ Is de schrijver dan geheel onbekend met de beweging die in de laatste jaren in Engeland op het gebied van 't onderwijs is ontstaan? Weet hij dan niet dat wat de heer van Houten thans hier voorstelt, daar reeds wet is geworden; t.w. dat de gemeenten de bevoegdheid hebben de leerplicht in te voeren? Heeft hij nergens gelezen hoe Engeland's grootste mannen inzien, dat zoo in hun land het onderwijs niet ontzachlijk wordt uitgebreid, dat machtige Engeland groot gevaar loopt eene tweede plaats onder de beschaafde volkeren in te nemen? Ongelukkiger bladzijde dan deze bladzijde 11 heeft de schrijver wellicht nooit uit zijn pen laten vloeien; het weinig steekhoudende zijner daar aangevoerde argumenten is reeds in onderscheidene Weekbladen en tijdschriften aangetoond, ik kan mij dus de moeite sparen
daarover verder uitteweiden. Met al hetgeen op de volgende bladzijde over vrijheidszucht gezegd wordt, kan ik mij in abstracto opperbest vereenigen. De vrijheid om zijne kinderen lichamelijk groot te brengen, doch tot voortdurende verstandelijke onmondigheid te veroordeelen, om wezens in de maatschappij te zenden die voor haar een steeds dreigend gevaar zijn - of leert de statistiek ons niet hoe treurig het met het lezen en schrijven der bevolking onzer gevangenissen gesteld is - ziet! die vrijheid achten wij niet; wanneer wij die aan banden leggen bevinden wij ons niet alleen op het gebied van het nul, maar ook op dat van het recht.
Van eenig meerder gewicht zijn de argumenten ontleend aan de gemoedsbezwaren, al zijn ze m.i. niet overwegende. Daar over dit punt echter zoo oneindig veel geschreven en geredetwist wordt, wil ik den lezer van dit tijdschrijft niet met uitvoerige beschouwingen daarover vermoeien. Ééne vraag slechts: Zouden er in Nederland op dit oogenblik werkelijk kinderen zijn die geen onderricht ontvangen, alleen omdat hunne ouders in gemoede bezwaar hebben tegen de openbare school?
En ware er bier en daar een enkele, zou dan daaraan het algemeen belang moeten worden opgeofferd? Ten aanzien der

{==240==} {>>pagina-aanduiding<<}
vaccine heeft men dit in elk geval wel anders begrepen. Dat de uitvoering eener wet op de leerplicht eigenaardige bezwaren zal hebben, dat geef ik den heer R. grif toe, doch dat die bezwaren onoverkomelijk zullen blijken te zijn, dat kan ik niet aannemen.
In de tweede helft zijner brochure geeft de heer R. eenige hulpmiddelen aan de hand om belangstelling in 't volksonderwijs op te wekken, hoogst lezenswaard zijn die laatste achttien bladzijden, waaruit een geheel andere geest ademt dan die, welken wij op bl. 11 aantroffen. Wij reiken hier weder de hand aan den wakkeren oud-schoolopziener, wij hebben nu niet meer te doen met den heer Romeyn, die uit vrees voor het spook leerdwang, bijkans het lager onderwijs voor het welzijn van den staat overbodig ging verklaren, maar met den heer Romeyn, die naar middelen zoekt om een einde te maken aan ‘de deerniswaardige onkunde van onze jongens op 13-15 jarigen leeftijd;’ die van de kinderen bruikbare menschen wil maken, ‘geschikt om iets meer te doen dan den ruwsten handenarbeid,’ die voor meer algemeene waardeering van het onderwijs krachtig in de bres springt. Of de ‘openbare les’ waarop de heer R. het oog heeft al de schitterende resultaten zal opleveren die hij zich daarvan voorspiegelt? - Ik weet het niet. - Men neme de proef. - Hoe die proef in te richten? Ik bid u koop de brochure waarmede ik u thans eenigszins kennis heb doen maken. Niemand die waarlijk belang stelt in ons onderwijs late ze ongelezen.

D. 27 Maart 1873
Mr. R.C.N.















{==241==} {>>pagina-aanduiding<<}

Binnenlandsche letterkunde.

I. Fraaie Letteren.

Intimis. Mededeelingen van Dr. A. Pierson, Hoogleeraar te Heidelberg. I. Vierde druk. II Nieuwe Reeks.
Wees welkom! zeggen wij van ganscher harte tot dezen vierden druk van Intimis. Al kunnen wij den inhoud er van ons nog zeer levendig voor den geest roepen; wij willen het boekjen noch zeer gaarne eens doorloopen - neen, lezen en genieten. Schoone en vriendelijke herinneringen verbinden zich voor ons, vrienden en voorstanders der moderne richting, aan de beide vorige uitgaven van dit werk. Toen zij verschenen was onze richting in haar eersten bloei. Warm klopten voor haar onze jongelingsharten. Ouderen van dagen lieten zich door ons meesleepen en bezielen en werden met ons jong, vol frisschen en wakkeren moed. Levendige toejuichingen vonden wij bij de beschaafden, en ook onder de eenvoudigen in den lande ontbrak het ons niet aan warme vrienden. Geen twijfel aan ons goed recht op den christennaam en op onze plaats in de christelijke kerk was er nog in ons midden opgerezen. Wij hadden voorgangers, waarop wij fier waren; wier woord en werkzaamheid ons telkens bij vernieuwing aangrepen en het vuur van onze geestdrift gedurig nieuwe brandstof toevoerden. Pierson vooral was onze held. Het was altijd feest voor ons, wanneer wij kennis mochten maken met een nieuw tijdschrift-artikel of boekwerk van zijne hand. Niets van hetgeen hij in 't licht gaf lieten

{==242==} {>>pagina-aanduiding<<}
wij ongelezen. Telkens wanneer hij voor ons in het strijdperk trad, voelden wij onze positie sterker worden.
Het doet ons goed, deze dagen ons nog eens voor den geest te roepen. Zij waren zoo gelukkig. Thans zijn zij voor ons, wat de dagen van den jongelingsleeftijd voor den zwaar beproefden man zijn. Neen, hij wenscht dien leeftijd niet terug. Hij dankt zijn God voor de teleurstellingen en beproevingen, die hij ondervonden heeft en die hem zulke heilzame lessen hebben gegeven. Wat hij aan illusies verloren heeft is hem door zijne vermeerderde kracht en zelfstandigheid ruimschoots vergoed. Dankbaar gedenkt hij ook aan de vrienden, die hij behouden heeft; aan de nieuwe vrienden, die hem steun en hulp geboden hebben en die hem allen te samen dubbel dierbaar geworden zijn omdat zij, evenals hij, gehard zijn in het vuur der beproeving. En toch denkt hij zoo gaarne aan die jongelingsjaren. Zij waren zoo lachend en zoo zoet!
Van deze gedachten vervuld lezen wij Intimis nog eens door en genieten. Bij vernieuwing ondervinden wij ook den betooverenden invloed dien de meesterlijke schildering van een stuk menschenleven altijd op ons heeft. Doch ik mag hierbij niet langer stilstaan. Onze aandacht wordt gevraagd vooral voor de Nieuwe Reeks, waarmede deze vertrouwelijke mededeelingen verrijkt zijn. Voor velen zullen deze nieuwe mededeelingen uit den tijd, die verloopen is na '61, na '65, de voornaamste aantrekkelijkheid van het boek uitmaken. Pierson, eenmaal onze held, is na '65 ons en allen een vraagstuk geworden. Toen hij in dubbelen zin heenging uit ons midden en rekenschap aflegde van hetgeen hem dreef tot het vaarwel zeggen van zijne kerkelijke betrekking, verbaasden wij ons. Sommigen voorspelden ons, dat een man als P., zoozeer dorstend naar het ideale, niet zou blijven staan bij het naturalisme, dat hij omhelsd had. Anderen, met deze algemeene voorspelling niet tevreden, beweerden, dat eene geweldige reactie hem te Rome of te Genève zou doen aanlanden. Er waaiden geruchten naar het vaderland over, die ons vertelden, dat P. zich geworpen had in de armen der orthodoxie; dat hij te Heidelberg preekte en in zijne preeken aan Jezus eene hulde bracht, die alleen uit ingenomenheid met de orthodoxe leerbegrippen verklaard kon worden; ja, dat hij eene confessie onderteekend had, voordat hij het professoraat in de Theologie aanvaardde. Doch wij lieten ons met deze geruchten

{==243==} {>>pagina-aanduiding<<}
en voorspellingen niet in. Wij wachten tot dat P. zelf weer zou spreken. Want dat hij dit doen zoude, stond bij ons vast. Wij bedrogen ons niet. Wij werden weer vergast op de keurige vruchten zijner pen. Wij ontvingen zijn ‘Keerpunt’, zijne lezing over Vinet, zijne studie over da Costa. Van hetgeen wij zochten vonden wij evenwel in deze stukken bizonder weinig. Wij vermoedden dat Pierson van den afkeer ten aanzien van den godsdienst, dien hij in zijn afscheidswoord tot de rotterdamsche gemeente en in zijn Adriaan de Mérival aan den dag gelegd had, teruggekomen was; dat sommige verhevene godsdienstige waarheden, dat het christendom zijne sympathie teruggekregen hadden; maar welke die verhevene waarheden waren, welke opvatting van het Christendom hij toegedaan was, hoe hij dacht over de kerk en hare verschillende richtingen, dit alles bleef voor ons in 't schemerdonker.
Doch nu krijgen wij Nieuwe Mededeelingen, in één band, onder één titel met Intimis. Op grond hiervan dus reeds verwachten wij dat deze Nieuwe Mededeelingen, evenals de vroegere, een vertrouwelijken geest zullen ademen. Rond en ruiterlijk zal Pierson ons verhalen, gelijk een vriend aan zijne vrienden, welke zijne tegenwoordige verhouding is tot den godsdienst, tot het Christendom en de kerk. Hij zal ons die verhouding verklaren en rechtvaardigen. Hij zal ons den weg schetsen langs welken hij er toe gekomen is. Misschien grijpt hij nog eens in zijn leven en schildert er ons wederom een stuk van op dezelfde levendige en aangrijpende wijze, als waarop hij zijn leven van '54-'57 heeft geteekend.....
Ik neem het boek op, dat met zijn grooten en helderen druk zulk een uitlokkend voorkomen heeft. Aangelokt door den titel van Hoofdstuk IV: Langs het Kerkhof, die mij denken doet aan een geliefd hoofdstuk uit Huet's Overdrukjes, sla ik bladz. 338 het eerst op. Daar lees ik: ‘Zou het natuurlijk zijn, een vervolg aan Intimis, aan de “mededeelingen” van vroegere jaren te geven, in dat vervolg neder te leggen wat sedert door hoofd en hart gevaren is’, enz. Het zal dus zijn, zooals ik verwachtte. Wat Pierson door hoofd en hart gevaren is sedert '61 en '65, dat zullen wij hooren. Zouden gedachten over kerk en godsdienst daar onder geen voorname plaats bekleeden? - En nu begin ik, zooals het betaamt, van voren af aan. Ik lees in de voorrede, dat P. zich met het uitgeven van zijne Nieuwe Reeks ook en

{==244==} {>>pagina-aanduiding<<}
vooral tendoel heeft gesteld ‘sympathie te vinden bij hen, wier hart uitgaat naar eene ideale levensopvatting’; dat hij zich vereenigen wil met hen in den strijd tegen het praktisch materialisme. Wel aan, dacht ik, beide deze uitspraken beloven veel. Vooral de laatstgenoemde. Want zal Piersons wensch vervuld worden, zal hij vrienden, bondgenooten vinden, dan diene men toch te weten wat men aan hem hebben zal; waarin zijne ideale levensopvatting bestaat; boe hij haar rechtvaardigt; hoe hij haar verwerkelijken wil.
Vier hoofdstukken Nieuwe Mededeelingen ontvangen wij. Vrijheid, Opvoeding, Letterkunde, Langs het Kerkhof. De vorm waarin deze nieuwe mededeelingen ons geworden, is zeer verschillend van die, welke in Intimis de heerschende is. Het zijn geen schetsen, tafereelen, schilderingen, maar beschouwingen in lossen, gemeenzamen trant. Causeriën zouden wij ze kunnen noemen. In het eerste hoofdstuk beschrijft P. ons de verschillende verhoudingen, waarin hij sedert '61 tot de kerk heeft gestaan, en tracht deze te verklaren, en te rechtvaardigen. In het tweede deelt hij ons mede, welke denkbeelden over de opvoeding in den vader geboren zijn, dien wij met zijne kinderen zagen spelen in dat schoone hoofdstukje van Intimis, Eudia getiteld, 't welk wij met volle recht ‘een jong hollandsch binnenhuisjen’ in proza zouden kunnen noemen. In het derde hoofdstuk doet hij ons een blik slaan op de fransche letterkunde en het fransche volk, aanleiding daartoe nemende in de omstandigheid, dat hij elf jaren lang zijne beste, althans zijne vroomste gedachten in het fransch heeft uitgesproken en daarom nu nog gaarne over deze taal en het volk dat haar spreekt mijmert. Met een wandeling langs het ideale kerkhof, waarop zijne dooden begraven liggen, eindigt hij zijne mededeelingen en doet ons op dat kerkhof stilstaan bij de graven, waarin ‘de geestelijke grootmoeder’ zijner kinderen, Ds. Gildemeester en de Génestet rusten.
Welk licht nu gaat door deze mededeelingen op over Piersons verhouding tot den godsdienst, tot het christendom, tot de kerk en hare verschillende richtingen?
Het blijkt uit een groot aantal uitspraken, door de Nieuwe Reeks verspreid, dat de vijandige gezindheid, welke P. in '65 tegenover den godsdienst aan den dag legde, voor waardeering niet alleen maar voor liefde en ingenomenheid heeft plaats gemaakt. In het hoofdstuk ‘Opvoeding’ wordt de ouders nadrukke-
{==245==} {>>pagina-aanduiding<<}
lijk hun plicht voorgehouden om de kinderen tot godsdienst op te leiden. Die godsdienstige opleiding moet zóó ingericht zijn, dat minachting van den godsdienst op later leeftijd voorkomen worde. In ‘Vrijheid’ zegt hij, dat het dogmatisme met alle kracht bestreden moet worden ‘omdat het den godsdienst doodt.’ Met verrukking spreekt hij, in het laatste hoofdstuk, over het blijmoedig geloofsvertrouwen eener stervende christin. Gildemeesters geloof wordt hoogelijk geroemd, alleen de vormen waarin het zich openbaarde hebben Piersons sympathie niet. Van de Génestet wordt gezegd, dat zijne gewaarwordingen, opvattingen en voorstellingen volkomen met die van Pierson stemmen, derhalve ook ‘de kristelijke vroomheid, de grondtoon van de Génestets zangen en persoonlijkheid.’ ‘Rusteloos zoekend’, zegt P. van zich zelf, wil hij leven en toch weet hij, dat hij vrede daaronder smaken kan, vrede, die bestaat ‘in gemeenschap met den Oneindige’. Vooral uit ‘Opvoeding’ wordt het ons duidelijk, dat van hetgeen P. wil redden en hetwelk hij nu eens ‘het hart’, dan ‘het gemoedsleven’, dan ‘het idealisme’ noemt, het godsdienstige en zedelijke leven een belangrijk, ja het belangrijkste deel uitmaakt. Soms noemt hij het godsdienstige en zedelijke leven, dat hij liefheeft, eenvoudig weg ‘het Kristendom’ en zich zelf ‘een Kristen’. Blijkbaar is Piersons godsdienstig en zedelijk leven eenzelvig met ‘het Kristendom’. ‘Alles, zegt hij, hangt af van de vraag wat een
Kristen is’, wanneer hij handelt over den plicht der ouders om ten aanzien van den godsdienst ‘die natuurlijkheid, frischheid en soberheid in eere te herstellen, die in onze kerken zoo zelden tot haar recht komen’. Den Bijbel noemt hij de oorkonde van onzen godsdienst, dus ook van den zijne.
Hij spreekt als zijne overtuiging uit, dat op godsdienstig gebied niets duurzaams en goeds tot stand te brengen is buiten den invloed des Bijbels, buiten dien van het Evangelie om; niets wat in staat is den aanwassenden stroom van het materialisme te stuiten. Jezus is voor hem weer ‘de onovertroffen leeraar, de vriendelijke Meester’ de ‘Kristus’, de groote heros dus op het gebied van den godsdienst. Dien Meester te volgen is dure plicht van ouders en opvoeders. Uit dit alles blijkt, dat het idealisme, ter handhaving waarvan hij zichzelf en zijne vrienden aanspoort, in hoofdzaak hetzelfde is als het godsdienstig-zedelijk leven, waarvan de Bijbel getuigt, waarvan Jezus de edelste vertegenwoordiger is geweest, het Christendom in één woord. - Pier-
{==246==} {>>pagina-aanduiding<<}
sons Christendom is - ook dit wordt ons duidelijk - iets geheel anders dan het overgeleverde der kerk of m.a.w. dan dat der orthodoxie. ‘Hij acht zich, zegt hij op bladz. 234, volstrekt niet verplicht om alles goed te keuren, wat de kerkgenootschappen ons in naam van het Christendom komen aanbieden’. Wat het ware Christendom - het Christendom boven geloofsverdeeldheid verheven, zouden wij bijna zeggen - aanbiedt, is hem dus welkom. Uitdrukkelijk noemt hij zich een kind van den modernen tijd. ‘Als zoodanig en tevens als opgewassen onder den machtigen invloed van het Kristendom, hebben wij allen, heet het op bladz. 216, om het gemeenzaamste woord te gebruiken, een godsdienst op onze eigene hand, een godsdienst, die ons in elk geval beter bevredigt dan het kerkelijk Kristendom van de katechisatie, en die. vrij los van de zoogenaamd geschiedkundige gegevens des Bijbels, in zijn leerstellig gedeelte uit eene bloemlezing bestaat van eenige groote denkbeelden, die profeten, apostelen, inzonderheid Jezus van Nazareth ons hebben geopenbaard’. Zoo was Piersons Christendom in '57 reeds en wij moeten uit de medegedeelde verklaringen opmaken, dat hij tot
dit Christendom, tot het moderne dus, teruggekeerd is, en dat wij de door hem begeerde vrienden en bondgenooten allereerst onder de voorstanders van dit Christendom te zoeken hebben. Noemt hij zijn godsdienst een individueelen, ja zelfs individualistischen godsdienst; het blijkt ons uit het bovenstaande, dat wij deze uitdrukking niet in dien strengen zin behoeven op te vatten waardoor gemeenschap van beginsel en richting met anderen uitgesloten zou zijn.
Hoe is nu deze terugkeer tot den godsdienst, tot het Christendom volgens de moderne opvatting tot stand gekomen? Hoe is de man, die in '65 verklaarde, dat het Christendom geen recht van bestaan meer had, waar de resultaten der moderne wetenschap werden aangenomen; dat het Christendom met het supranaturalisme staat en valt, - hoe is deze man weer van het recht des Christendoms volgens de moderne opvatting overtuigd geworden? Heeft de waarneming der werkelijkheid en het nadenken daarover Pierson tot de erkentenis gebracht, dat het menschelijke leven en de wereld een achtergrond hebben, gelijk hij het ergens noemt, m.a.w. dat God, het voorwerp van den godsdienst, werkelijk bestaat? Heeft zijn godsdienstig-christelijk idealisme een objectieven grondslag? Is dat idealisme voor P.

{==247==} {>>pagina-aanduiding<<}
iets meer dan eene schoone en rijke poëzie, iets anders nog dan een deel van de heerlijke scheppingen der verbeelding, die evenwel als luchtkasteelen verdwijnen wanneer de adem der werkelijkheid er over heengaat? Op deze hoogstgewichtige vraag zoeken wij te vergeefs een bepaald en ondubbelzinnig antwoord in de Nieuwe Reeks. Soms schijnt het, dat P. door de waarneming der werkelijkheid tot zijn idealisme is gebracht, of liever teruggebracht, en dat het dus op een vasten en hechten grondslag rust. ‘De werkelijkheid, zegt hij, op bladz. 308 is blijkbaar aangelegd op de verwezenlijking van eene idee.’ Elders (bladz. 254) heet het van de denkbeelden (jammer dat wij niet hooren, welke denkbeelden) door de besten onder de bijbelschrijvers uitgesproken, dat de kerk er ter kwader uur leerstukken van gemaakt heeft, maar dat onze tijd deze zou kunnen opvatten als zoovele profetiën, vergezichten en voorgevoelens, welker zin en waarheid door de tegenwoordige wetenschap teruggevonden wordt.’ ‘Dit schijnt, zoo vervolgt hij, de loop der menschelijke beschaving: intuïtief vinden dichters, profeten, bespiegelende wijsgeeren, in de kindschheid van ons geslacht, formules voor de werkelijkheid, die de wetenschap langs den weg der geduldige induktie langzamerhand en na elkander terugvinden moet.’ Hieruit schijnt dus als Piersons meening te blijken, dat het idealisme, welks godsdienstig-leerstellig gedeelte bestaat uit eene bloemlezing van schoone denkbeelden, door bijbelschrijvers, door Jezus vooral uitgesproken, voor de rechtbank der wetenschap kan verdedigd worden. Op bladz. 295 lezen wij, dat niet alleen het oog, waarmede wij de werkelijkheid zien, maar ook de werkelijkheid zelve verandert. ‘Nu eens geeft zij zich over aan het ontleedmes, dan eischt zij wieken om haar in vogelvlucht te kunnen overzien (de bedoeling is: dan eischt zij dat men wieken
aan doe). Heden is de lach van Mefistofeles hare eenige vertolking, morgen spiegelt zij zich af in de kinderlijke ziel van Gretchen.’ Is het niet alsof wij den Pierson van Richting en Leven weer hooren, alsof wij hem in andere beeldspraak weer hooren zeggen: ‘de wereld is een boek op de ééne zijde van welks bladen allerlei duistere geheimzinnige teekenen staan, terwijl de andere zijden ons in glanzend schrift de liefde van God verkondigen?’ Het schijnt derhalve, wanneer wij met deze uitspraken te rade gaan, dat Pierson vasten grond van zijn idealisme gevonden heeft in de werkelijkheid. Doch uit andere plaatsen in

{==248==} {>>pagina-aanduiding<<}
de Nieuwe Reeks schijnen wij te moeten afleiden, dat die vaste grond hem ten eenemale ontbreekt. Wij hooren P. spreken van een ‘onverbiddelijk mechanisme der Natuur’, waaraan alles, ook de mensch onderworpen is en waaruit alles, wat hij in zich heeft geboren is en onzeker heet het, ‘of er plaats is, in dat mechanisme, voor het arme menschenhart met zijn liefhebben en hopen’. Er moet ten minste naar die plaats gezocht worden, en dat zoeken geschiedt door sommigen ‘met geringen moed’. Als mogelijk wordt verondersteld (op bladz. 366), ‘dat de kritiek en de natuurwetenschap de vragen, waarop het Kristendom antwoord heeft gegeven, als ijdel doet ter zijde schuiven, of, dat die vragen en raadselen blijven bestaan, doch dat het antwoord er op, m.a.w. het Christendom, afdaalt tot den rang van een bloot historisch verschijnsel, zoodat de edelen der menschheid verstoken van een bevredigend antwoord, zullen vertwijfelen en de niet edelen in zingenot bedwelming zoeken zullen’. - ‘Het is de vraag, lezen wij op bladz. 366, of niet onder de aarde één voor één de wortelen afgesneden worden van die kristelijke geloovigheid, van die ernstige maar verzoende en daarom niet sombere levensbeschouwing, die de geur was van de Génestets verzen’.
Het waarom? van Piersons idealisme, van zijn terugkeer tot het moderne christendom, blijft dus in het duister. Wat wij in de Nieuwe Reeks ter beantwoording van dïe vraag vinden is de tegenstrijdigheid zelve. Het is, alsof de schrijver van Intimis er thans niet meer zooals vroeger tegen opziet om zijne vrienden met een kluitjen in het riet te sturen, wanneer er vraag is naar het recht dat in zijne oogen de godsdienst heeft. Ik voor mij zou het gansche fraaie en belangrijke hoofdstuk Letterkunde er wel voor willen missen in de Nieuwe Reeks, wanneer Pierson de vraag: welk recht heeft in uwe oogen de godsdienst? even grondig had behandeld als hij in het genoemde hoofdstuk het realisme der fransche litteratuur tracht te verklaren.
Veel uitvoeriger dan over zijn idealisme en de gronden, waarop het rust, onderhoudt P. ons over zijne veranderde verhouding tot de kerk en over den weg langs welken hij hiertoe gekomen is. Wij behoeven ons niet niet enkele verspreide uitspraken, die hierop betrekking hebben, te behelpen; bijna het geheele eerste hoofdstuk is aan de behandeling van deze zaak toegewijd. - Hoedanig is Piersons tegenwoordige verhouding tot de Kerk? Hierom-
{==249==} {>>pagina-aanduiding<<}
trent laat hij ons niet in twijfel. ‘Hij wil, zegt hij, op goeden voet met haar staan, doch niet met haar getrouwd zijn, even vrij ten haren aanzien als hij zulks te Leuven was. Hetgeen hij voor de kerk gevoelt houdt juist het midden tusschen liefde en haat. Hij ziet het ideale in de kerk niet voorbij, doch heeft een open oog voor hare gebreken. Als leeraar zou hij zich niet meer in de kerk te huis gevoelen; als leek wel, daar men dan niet meer van haar gareel behoeft te gevoelen dan men verkiest. In “Opvoeding” is hij er dan ook niet tegen, dat men den jongelieden liefde voor de kerk inboezemt, mits men maar zorge dat zij niet hare gebreken liefhebben. Aldus kenschetst P. zijne verhouding tot de kerk - tot de protestantsche kerk van Nederland. Langs welken weg is hij tot deze verhouding gekomen? Hoe verklaart, hoe rechtvaardigt hij haar? Het komt mij voor dat ook hier het bevredigende van hetgeen hij ter beantwoording dezer vraag ons geeft niet weinig te wenschen overlaat. Hij zegt ons b.v., dat hij in '65 het kerkgareel ontsprongen is, omdat bij vernieuwing de overtuiging bij hem ontwaakte: “wij nieuwerwetsche kristenen passen er niet meer in.” Was Pierson dan in '65 een modern kristen’? Was het niet juist zijne overtuiging van de onhoudbaarheid des modernen christendoms, die hem uit de kerk dreef? Ook zijn temperament en zijn tegenzin in uitwendige banden deden het hem, zoo verhaalt hij, als leeraar in de kerk te benauwd worden. Hiervan heeft hij ons, als ik mij wel herinner,
in '65 niets gezegd. Zijne ‘wereldbeschouwing’ was destijds de spil waarom zijn toenmalig denken en gevoelen ook ten opzichte van de kerk zich bewoog. En zonderling, zeggen wij, dat de uitwendige banden van onze kerk een man zoo lastig konden worden, die te Leuven den Anglicanen zelfs een Anglicaan kon zijn, en die in zijne hulde aan Gildemeester verklaart, dat de beteekenis van den vorm in elk geval eene ondergeschikte is en dat hij ‘dien veracht, waar hij hem van zijne broederen scheiden zou’. Terwijl wij ons over het medegedeelde nog zitten te verbazen, ontvangen wij, in het vervolg, eene verklaring van Piersons tegenwoordige verhouding tot de kerk, waarin noch ‘het moderne kristendom’, noch ‘het temperament’, maar uitsluitend historische en wijsgeerige overwegingen de hoofdrol spelen. Eens, zegt P., had de kerk, d.i. volgens het verband de gematigde en zachtzinnige orthodoxie zijn volle liefde. In het tijdvak zijner jongelingsjaren namelijk. De zedelijke en godsdienstige denkbeel-
{==250==} {>>pagina-aanduiding<<}
den der genoemde orthodoxie, hare kosmogonische, psychologische en andere leeringen vertegenwoordigen voor hem de absolute waarheid. De beoefening der geschiedenis deed hem het betrekkelijke, het gewordene, ja, het toevallig gewordene der kerkelijke voorstellingen inzien. Toen gevoelde hij zich misleid en teleurgesteld. De liefde verkeerde in haat. De stap van '65 was het gevolg van dien haat. Evenals in het tijdperk zijner liefde was hij ook toen gebonden ten aanzien der kerk, want ‘de haat is slechts een andere vorm dan de liefde van de betrekking die wij op iets gevoelen’. Dank zij zijn streven naar vrijheid, naar zedelijke vrijheid in den meest concreten vorm, werd de haat getemperd en landde hij aan op het standpunt der waardeering, de vrucht der vrijheid, ‘welke laatste alleen mogelijk is, wanneer liefde en haat met elkander in evenwicht zijn gekomen’. Wederom was het de beoefening der
geschiedenis die hem hielp zijn ideaal: vrijheid ook tegenover de kerk, te bereiken. Hij ontdekte door zijne historische studiën de groote wet, dat de menschheid hare hoogste goederen niet onmiddelijk maar altijd langs een omweg ontvangt. Het algemeen menschelijk ideaal der schoonheid b.v. hebben wij te danken aan het in nationale eigenliefde bevangen volk der Grieken. Het monotheïsme aan de eerst zoo afgodische, later zoo bekrompene Joden. De Rots, waarop de christelijke kerk rust is de zwakke, weifelmoedige Petrus. De kerk - en nu is de kerk niet meer de kerk van Piersons jongelingsjaren, maar de verschillende kerkgenootschappen, zooals zij tegenwoordig bestaan - de kerk, of liever dan de verschillende kerkgenootschappen, zijn even zoovele omwegen tot het bereiken van het ideaal der humaniteit, de algemeene menschenliefde. ‘De hoogste eenheid, zegt Pierson, zal bevorderd worden, wanneer wij ons splitsen in kringen (gezinnen, familien, enz. en dus ook staten, kerkgenootschappen), waarin wij ons oefenen in het terzijdestellen van persoonlijke belangen, in het thcoretisch en praktisch erkennen van een onzichtbaren, geestelijken band, gelegen in het bezit van een gemeen goed, dat elk lid der vereeniging als zijn schat, maar tevens als den schat der geheele vereeniging liefheeft’. Het betrekkelijk nut der onderscheidene kerkgenootschappen, of, m.a.w. hunne opvoedkundige beteekenis, is dus, dat zij oefenscholen zijn in zelfverloochening, toewijding aan een gemeenschappelijk belang. ‘De verdeeldheid welke zij in het leven roepen en onderhouden kan vooralsnog de onmisbare

{==251==} {>>pagina-aanduiding<<}
voorwaarde zijn ter bereiking van hetgeen ons het hoogste dunkt’. Ziedaar dus hoe Pierson de kerkgenootschappen beschouwt. Betrekkelijk nuttige instellingen, opvoedingsmiddelen zijn het, die door hem in gelijken rang geplaatst worden met het gezin en de familie bijvoorbeeld en welker waarde dus bepaald wordt door den geest welke haar bezielt en de wijze, waarop zij zich van hare opvoedkundige taak kwijten. Was er dus een kerkgenootschap tegen welks wijze van werken geen onvoorkomelijke bezwaren bestonden, in wiens bestaan alles - de hoofdzaken ten minste, goedkeuring verdiende, Pierson - het is duidelijk - zou het evenmin zijne liefde, zijne werkdadige liefde, kunnen onthouden als hij het gezin b.v. zijne werkdadige liefde zal weigeren. Wat doet hem ten opzichte van de protestantsche kerkgenootschappen, zooals zij thans bestaan in ons vaderland, volharden in dat gevoel hetwelk juist het midden houdt tusschen liefde en haat? De orthodoxie die in hun midden den scepter zwaait en die, barscher onverdraagzamer en aanmatigender dan de orthodoxie van voor vijfentwintig jaren, een heviger weerzin nog inboezemen moet dan den laatste? De overtuiging dat de kerkgenootschappen niet te redden zijn van haar invloed, dat zij aan haar met gebonden handen en voeten verkocht en geleverd is? - Zoodanige verklaring zouden wij verwachten. Doch ziet iets geheel anders brengt hij in het midden. - De gebreken, waarin velen juist het wezen der kerk schijnen te stellen, die houden hem in balans tusschen liefde en haat. ‘Het formalisme, het klerikalisme dat er heerscht, toga en bef, die men er nog aanhoudt, het eindeloos preeken door meerendeels onbevoegde mannen, arm aan denkbeelden, buiten staat zich in goede vormen uit te drukken, het dogmatisme.’ Is de kerk - onze nederlandsche protestantsche kerk - gedoemd om met deze gebreken te leven of te sterven? - Neen, zegt Pierson op blz. 234. ‘Als de menschelijke
hoogmoed zich zelven verloochenen wilde; indien men slechts tot eenige hervormingen wilde overgaan, die althans in den boezem van het Protestantisme zoo volkomen natuurlijk zouden zijn,’ dan kon de kerk althans van de voornaamste gebreken verlost worden. Dus er is eene kerk, eene nederlandsche hervormde kerk, mogelijk, die anders en beter is dan die van voor vijfentwintig jaren en die van onze dagen, eene kerk zonder dogmatisme d.i. zonder orthodoxie, eene kerk die de draagster is van den godsdienst in de vormen van onzen tijd en die Piersons liefde zou

{==252==} {>>pagina-aanduiding<<}
kunnen hebben. Onze kerk is dus volgens Pierson niet onafscheidelijk vastgekluisterd aan zekere vormen en leerbegrippen, haar wezen bestaat er volstrekt niet in, haar bestaan, haar invloed wordt door hervormingen in den geest van onzen tijd volstrekt niet bedreigd. Integendeel worden dezen ingevoerd dan juist zou zij aan hare opvoedkundige roeping ten volle gaan beantwoorden. Welnu, zegt eene machtige richting in de kerk: wij willen haar naar uwe wenschen hervormen, wij willen werkelijkheid trachten te maken hetgeen volgens u wenschelijk en mogelijk s. Steun ons weer; help ons. Indien uw temperament u verhindert toga en bef aan te doen en den preekstoel te beklimmen, help ons dan met uw welversneden pen, om in de kerk ten dienste van de zaak, die u lief is, ten dienste van het hooger leven onzes volks, ter bevordering van de waarachtige kristelijke vroomheid, het dogmatisme, het klerikalisme etc. te fnuiken. Welk antwoord geeft Pierson op deze uitnoodiging, die hij zelf uitgelokt heeft? ‘Gij moderne kristenen behoort niet in het kerkgareel, allerminst als leeraars. Als leeken kunt ge u er even inschikken, omdat gij dan van hare banden niet meer behoeft te gevoelen dan gij verkiest.’ Illusie was het van mij, toen ik meende, dat de kerk hervormd kon worden; illusie van de Génestet toen hij meende, dat dit tot de mogelijkheden behoorde...,. Mij dunkt Piersons verhouding tot de kerk begint een vrij willekeurig aanzien te krijgen, evenzeer als zijn idealisme. Doch van willekeur te spreken, waar het een man, een denker als Pierson geldt, is dat niet hetzelfde als te zeggen: hij is ons in beide opzichten een raadsel gebleven?

Het is ons alzoo niet gelukt van het vrije standpunt, dat P. tegenover de kerk innemen wil, eene behoorlijke verklaring en rechtvaardiging te vinden in de Nieuwe reeks. Over het algemeen maakt hetgeen hij zegt van zijn streven naar vrijheid, telkens weer tegenover andere personen, hartstochten en richtingen een vreemd figuur, wanneer wij het in verband met andere uitspraken beschouwen. Ook dan stuiten wij op geweldige tegenstrijdigheden. De vrijheid, zegt P. op bladz. 236, - d.i. dus volgens hem: het juiste midden tusschen liefde en weerzin - heeft hij altijd zijn grootsten schat geacht. En elders (bl. 339) heet het, dat ‘de liefde tot menschen onder allerlei vorm het licht onzer oogen (dus ook van P.'s oogen) is; dat wij eerst dan volkomen

{==253==} {>>pagina-aanduiding<<}
wezens zijn, wanneer wij liefhebben.’ - ‘Zijn dat niet, vraagt hij op dezelfde bladzijde, in een niet zeer helderen zin, maar welks bedoeling wij toch kunnen raden, zijn dat niet de schoonste oogenblikken in ons leven, die, waarin wij ons geest en lichaam in ondeelbare zelfbewustheid gevoelen; waarin al het geestelijke in ons zich uitstrekt naar eene zinnelijke uitdrukking, al het zinnelijke aan ons tintelt van verlangen om geestelijk te worden?’ - De vriendschap, zoo na verwant aan de liefde, wordt op bladz. 357 beschreven als ‘het opgaan in elkander’, als ‘eene geheimzinnige, noodlottige, wederzijdsche aantrekkingskracht’. Wij zien dus, dat Pierson zijn streven naar vrijheid, zooals hij dat beschrijft, somtijds verloochent; dat er b.v. personen zijn tegenover wie hij niet ‘vrij’ zou willen zijn, ook al kon hij het worden, i.e.w. dat hij de vrijheid, die hij nu eens zijn hoogsten schat noemt, dan wederom als het eenige doel zijns levens voorstelt, in sommige gevallen geheel uit het oog verliest, als eene vrij onbruikbare zaak voor een mensch, die een hart heeft en dat hart wil redden. Gelukkig zeggen wij, dat wij dit laatste weten; dat het ons zoo nadrukkelijk in de voorrede is verzekerd en dat wij in de hoofdstukken ‘Opvoeding’ en ‘Langs het Kerkhof’ Piersons hart zoo krachtig hooren kloppen! Gelukkig, ja, want hoe menig woord bevat het raadselvolle hoofdstuk ‘Vrijheid’, waaruit wij anders zouden moeten opmaken, dat het hart in dezen kampioen der vrijheid in slaap geraakt is of gestorven. ‘Volkomen onverschillig is het hem, zegt hij, wie bij eenige uitspraak zijde spint, vriend of vijand. Niets ambitionneert hij. Met Thomas à Kempis is hij gelukkig in een hoekjen met een boekjen. Wat verscheelt het mij, waar ik uitkom! - Er is niets waar ik bang voor ben. Ik plaag u niet om mij te vergezellen.’ - Hoe rijmen wij deze uitspraken
met die oproeping van allen, die het hart willen redden, tot den strijd tegen het materialisme? Hoe verklaren wij ze in den man, die zijne kinderen en medemenschen aan de hand van de heroën op het gebied van den godsdienst, die in den Bijbel tot ons spreken, wil opleiden tot een krachtig en gezond godsdienstig leven; in den man, die de verwoestende stroomen van het dogmatisme en van het materialisme, in het belang van het hooger leven der menschheid wil helpen keeren?
Van tijd tot tijd zet Pierson, vooral in de hoofdstukken ‘Vrijheid’ en ‘Oopvoeding’ den voet op natuurwetenschappelijk en

{==254==} {>>pagina-aanduiding<<}
psychologisch gebied, maar ook dan blijft hij zich m.i. niet altijd gelijk. In alles, zegt hij b.v., zijn wij onderworpen aan de natuurnoodwendigheid. De theorie van Darwin is de sleutel ter verklaring van geheel ons geestelijk leven ook. Toch schrijft hij (bladz. 246) zich en ons het vermogen toe om betrekkelijk vrij te zijn en te blijven; om ons aan de natuurnoodwendigheid, d.i. de eenzijdigheid, te ontworstelen, tot op zekere hoogte althans, en ons tot die veelzijdigheid te verheffen, die ons, na het uitwerpen van ‘de zeven demonen der eenzijdigheid’ als eens Maria tot den mensch geworden Logos spreken doet: mijn Meester! - Hoe, vraag ik, wanneer alles het uitvloeisel is van cultuur, indien er niets is dat de mensch niet ontvangen heeft van zijne ouders, van zijn volk, van klimaat, bodem, voeding enz.; hoe verklaren wij dan ‘die intuïtieve ontdekkingen van dichters, profeten, speculatieve wijsgeeren, waarvan P. op bladz. 254 gewag maakt, welke ontdekkingen zóó verheven zijn boven alles, wat hun aangebracht kan zijn door hunne omgeving en hun voorgeslacht, ‘dat de wetenschap ze pas langs den weg der geduldige inductie langzamerhand en na elkander terugvinden moet?’
‘Al het bizondere, het kenmerkende van een wezen, herhaalt P. op bladz. 279, is en verraadt cultuur.’ Er is dus in den eigenlijken zin des woords geen oorspronkelijkheid. Maar welke beteekenis heeft dan de uitspraak (bladz. 275) dat ‘onze persoonlijkheid - eenzelvig met onze oorspronkelijkheid - de gave is, die wij bet onmiddelijkst van onzen Schepper ontvangen hebben en daarom het trouwst moeten bewaren?’ - Het gevoel wordt (bladz. 289) de vrucht genoemd van denkbeelden en begrippen, het zedelijk gevoel b.v. van de zedelijke vooroordeelen, die wij tot elken prijs in de hersenen onzer kinderen moeten brengen; elders evenwel (bl. 268) wordt gesproken van ‘ontwikkeling des gevoels,’ van ‘uitingen eens gevoels,’ hetwelk het kind reeds heeft voordat het hem op de beschrevene wijze medegedeeld is. Doch op dit gebied volg ik P. niet verder, het aan andere overlatende zijne natuurwetenschappelijke en psychologische uitspraken te ontleden en te beoordeelen. Ging ik ook aldus voort met het aanwijzen van het onbevredigende en tegenstrijdige, hetwelk deze Nieuwe Mededeelingen bevatten, ik zou vreezen geen ruimte over te houden, voor de aanwijzing van het vele voortreffelijke hetwelk zij ons ook aanbieden, doorgaans in keurigen vorm,

{==255==} {>>pagina-aanduiding<<}
zooals wij dat van Pierson gewoon zijn. Doorgaans, zeg ik. Hier en daar namelijk laat ook de vorm wel iets te wenschen overig. Zij het ook met eenigen schroom tegenover een meester als Pierson, ik waag het nogtans het een en ander hiervan aan te wijzen, Onderscheidene voor 't hollandsch oor wanluidende woorden, stroeve en duistere zinnen en uitdrukkingen, onjuiste beelden, zonderlinge en gewrongene overgangen ontsieren den overigens zoo fraaien stijl van de opstellen dezer Nieuwe Reeks. Pierson spreekt b.v. van ‘afgetrokkenheden,’ van ‘zedelijke en wetenschappelijke vooroordeelen,’ in den zin van grondoordeelen, van ‘een hang om te leven,’ van ‘des zich onbewust,’ van ‘het zich laten gaan hunner koene subjectiviteit.’ Noch fraai, noch hollandsch kan men deze woorden en uitdrukkingen noemen. - ‘Vrede, lezen wij op bladz. 349, lag op het verbleekt gelaat, welks trekken niet verbleeken in de harten dergenen, welke aan hem gehangen hebben.’ Op bl. 367 wordt van de Musset en van de Génestet gezegd dat ‘beide met tranen van liefde en aanbidding aan de voeten van een Godmensch lagen, die, als zij opzagen met de oogen van hun verstand, tot de evenredigheden van een joodsch leeraar was verbleekt.’ Ingekrompen zou hier de juiste uitdrukking zijn geweest. Onverstaanbaar is hetgeen wij lezen op bl. 274: ‘Hoe is de godsdienstige taal, zoo puntig, zoo rijk, zoo dichterlijk, zoo spannend in den mond van hem, die de stichter der kristelijke kerk verbeeldt te zijn, in den mond zijner volgelingen zoo vervelend geworden? - Ouder wordende, luidt het op blz. 344, leeren wij iets beters te wandelen in
de dingen, die men niet ziet. Waarschijnlijk moet voor beters gelezen worden beter, doch dan blijft de vraag: wat is wandelen in de dingen die men niet ziet? - Stootend is de zin, die op blz. 377 voorkomt: “dit een en ander (het zangerige, doorzichtige, de zachte weemoed, enz.) evenzeer als, het valt niet te ontkennen, eene zekere armoede? neen, maar eenvormigheid toch in de motieven onderscheidt Mendelssohn.” - “Met die gave der devinatie, lezen we eenige regels verder, die geen waren dichter ontbreekt, hebben zijne vermoedens een deel geprofiteerd van hetgeen sedert zijn dood heeft plaats gehad.” In den aanvang van dezen zin mogen de woorden: daar hij toegerust was of dergelijke niet ontbreken. In eene reeds aangehaalde uitspraak

{==256==} {>>pagina-aanduiding<<}
wordt gewaagd van de zeven demonen der eenzijdigheid. De eenzijdigheid kan toch slechts als éen demon figureeren. Duister is de beeldspraak op 359, waar sprake is van het alleen treden der wijnpersbak, evenzeer als de bedoeling van den schrijver op blz. 358, waar gesproken wordt van ‘oogenblikken, waarin wij ons buiten de tegenstelling van het mannelijke en vrouwelijke gevoelen’. Valsch vernuft en iets dat op wansmaak gelijkt verraadt de apostrofe aan den ‘leelijken jonggeborene’ (blz. 257): ‘Och arme, gij zijt onzer een, een wanstaltige onder de wanstaltigen; en als gij rood ziet, ja zeer rood, laat het niet zijn van schaamte, want wij allen om u heen zijn leelijk, dervende de heerlijkheid Gods.’ - Ook aan zonderlinge en gedwongene overgangen ontbreekt het niet. Na het schoone fragment b.v. in ‘opvoeding’ dat de uitwerking bevat van da Costa's gedachte:
Door kinderen wil ons God zijn diepe wegen leeren



en waarin aangewezen wordt, hoe wij door onze kinderen opgevoed en hierdoor met moed aangegord worden tot de moeielijke taak, die wij ten hunnen aanzien hebben te vervullen, gaat P. aldus voort; ‘Maar dit een en ander, hoe onbetwistbaar ook op zich zelf, kan noch mag ons doen vergeten, dat er ten slotte een ernstige en zware plicht tegenover die beminnelijke schepsels te vervullen is; en hoezeer de kinderen in staat zijn ons heilzaam af te leiden’ enz. Dat ‘vergeten’ en ‘afleiden’ klinkt al zeer zonderling na eene inleiding, waarin, zooals gezegd is, aangewezen wordt dat de ouders juist door hetgeen de kinderen voor hen zijn, mede gevormd en opgeleid worden tot hetgeen zij voor hunne kinderen moeten wezen. Op bladz. 280 wordt gezegd, dat de opvoeding tot eene zeer bescheidene taak herleid is (voorbereiding namelijk van hetgeen later in den voedsterling zelfstandig moet ontstaan); maar, gaat de schrijver voort, bij de vervulling van die taak staan haar dan ook talrijke en krachtige hulpmiddelen ten dienst.’ Zou men aan deze laatste zinsnede, aan dat ‘dan ook’ vooral, niet zeggen, dat er sprake geweest is van eene zeer verhevene en uitgestrekte taak en niet van eene zeer bescheidene? - In het stuk over de Génestet wordt aan de vermelding van des dichters lievelingsplek, van ‘zijn Bloemendaal’, eene uitweiding vastgeknoopt over het hollandsche landschap met zijn rundvee en de

{==257==} {>>pagina-aanduiding<<}
eigenaardige plaats die dit inneemt in de geschiedenis van de kunst en daardoor in die van den menschelijken geest, welke uitweiding aldus gemotiveerd wordt: ‘Het is meer dan een spel der fanfasie, wanneer wij den dichter aan zijn Bloemendaal teruggeven’. Wat beteekent hier, vragen wij, dat ‘spel der fantasie’, waar niets dan de eenvoudige werkelijkheid beschreven is; wat dat ‘teruggeven’ waar geen spraak is geweest van eene andere lijst om de Génestets beeld in te plaatsen? De geheele uitstap op het gebied der schilderkunst, waartoe P. zich heeft laten verleiden, hoe belangrijk ook de daarin gemaakte opmerkingen zijn, levert niets op ter verklaring van de Génestets persoonlijkheid noch van zijne persoonlijkheid noch van zijne gedichten en zou zonder schade uit dit verband geligt en naar geschikter plaats overgebracht kunnen worden.
Uit het een en ander dat ik aangevoerd heb kan blijken, dat de Nieuwe Reeks naar inhoud en vorm wel iets te wenschen overlaat. Zij biedt ons echter ook veel, waarvoor wij Pierson van harte dankbaar zijn en dat wel geschikt is om den band, die ons aan hem als schrijver en als mensch verbindt, wederom nauwer toe te halen. Het eerste hoofdstuk reeds, dat wij zoo rijk bevonden aan tegenstrijdigheden en raadselen, bevat o.a. de schoone bladzijden, waarin hij de veelzijdigheid schetst van ‘den ouden bijbel’ en te velde trekt tegen ‘de benauwde rechtzinnigen, die den bijbel als hun bijzonder eigendom in pacht nemen’; tegen de mishandeling en de miskenning, die zoowel de orthodoxie als de vrijheidlievende jeugd dit boek doen ondergaan, ‘waaraan zoovele mannen van den manlijksten stempel hebben gearbeid.’ Deze bladzijden, vol gloed, zijn als schitterende plekken te midden van de nevelen waarin dat eerste hoofdstuk ons zoo vaak doet wandelen. - ‘Opvoeding’ begint met de over 't geheel zoo fraaie ontwikkeling van de Costa's schoone gedachte:
Door hinderen wil ons God zijn diepe wegen leeren,



waarvan ik reeds gewag maakte. Vooral hetgeen hij daarin zegt over de kinderlijke bedeesdheid en de wenschelijkheid, dat deze eigenschap nimmer geheel verloren ga is even waar als kiesch en fijn gevoeld. ‘Ach! roept hij uit, de schuchtere maagd van Nederland moge toch van ons weren die zekere kommis-voyageurs gemakkelijkheid, die over ons dreigt te komen, en late aan ons en onze kinderen nog iets van die verrukkelijke beschroomd-
{==258==} {>>pagina-aanduiding<<}
heid, waarin het edelste geboren wordt. De beschroomdheid is de heiligheid van onze jongelings liefde; is het sieraad van de bruid; de laatste sluier der jonge vrouw, die zich zelve nog niet durft bekennen, dat de moederweelde haar toelonkt;....en het is de vraag of er ooit een groot en goed man is geweest die in haar niet zijn goeden Engel heeft gevonden.’ Samuel Smiles heeft in ‘Charactr’ zijn aangewezen, hoe inderdaad eene menigte groote en goede mannen zich door deze eigenschap hebben onderscheiden en hoe zij over 't algemeen een bron is van allerlei schoone en gezegende deugden. Alles wat Smiles hierover in 't midden brengt is als een praktische commentaar op Piersons dichterlijke beschouwing. Het gansche hoofdstuk vloeit over van behartigenswaardige werken over de opvoeding. - Voed zelf uwe kinderen op. Zeg niet ‘dat gij geen tijd hebt voor het allerbelangrijkste, voor het onmisbare!’ Werk op tijd. Houdt rekening met de reactie. Behandel vooral hetgeen op het godsdienstig en zedelijk leven betrekking heeft zoo objektief mogelijk. ‘Er zijn ouders, die niet schromen een greep te doen zelfs in het binnenste van zeer jonge kinderen, dezen opmerkzaam te maken op hunne bijzondere fouten, te overtuigen van de noodzakelijkheid van schuldgevoel, berouw, strijd en bekeering en op deze wijze (er voor) zorg te dragen, dat ook bij hunne jonge kinderen reeds een geheel persoonlijk inwendig leven ontsta of onderhouden blijve. Licht wordt op die wijze eene ziekelijke richting geboren,
die later een gevoel van oververzadiging wekt. In stede van zooveel over der kinderen eigen godsdienst te spreken, waarom hun niet liever het aantrekkelijk beeld van ware en edele vromen voorgehouden?’ - ‘De onovertroffen leeraar, dien wij onzen Meester noemen, zij ook hierin ons voorbeeld. - “Wat is het onderwijs van Jezus weinig op den man af; wat blijft het objectief; wat is het weinig gemoedelijk in den gewonen zin des woords! Laat ons toch niet wijzer zijn dan hij!” - Let op uwe taal als gij over den godsdienst spreekt. “Vermijd op hoog bevel hun” Heere, Heere’. - ‘Houd ten aanzien van den godsdienst natuurlijkheid, frischheid, soberheid in eere.’ - Wees voor uwe kinderen ‘een Kristen, die zijn blijmoedig geloof in eene heilige verzoening en zijn goed hart voor zijne medemenschen toont in een eigen oorspronkelijken vorm. - Houd u vooral bezig met de opscherping van der kinderen oordeel. Geen uitstekender middel hiervoor dan mathematische of gram-
{==259==} {>>pagina-aanduiding<<}
maticale oefeningen. ‘Met de meerderheid, die zeker geen wiskundigen aanleg heeft’, zou P. den tweeden weg willen inslaan. Helderheid en geoefendheid van het oordeel, noemt hij terecht hulpmiddelen om zedelijkheid en levensgeluk te bevorderen en diensvolgens schrijft hij aan eene verstandig geleidde grammatische les, die dan ook volstrekt niet dor of droog behoeft te zijn, eene hoogere beteekenis toe. Bij deze gelegenheid ontvangt ons middelbaar onderwijs eene kleine vermaning in den vorm van de vraag: ‘of met name dat middelbaar onderwijs wel beantwoordt aan zijne ideale roeping, het oordeel namelijk te vormen en eene hoogere beteekenis te (doen) erlangen - en niet veeleer het gedichtsel is van geleerden arm aan menschenkennis en nog armer aan kennis van kinderen?’ Over het al of niet rechtmatige van deze vraag verblijve het oordeel aan hen die daartoe bevoegd zijn.
Ook over het gezagvoeren brengt P. veel wat der behartiging waard is in het midden. Hiertoe reken ik niet wat hij zegt over het inprenten der zedelijke vooroordeelen in de jeugdige hersenen, desnoods ‘door middel van lichamelijke kastijding’; wèl hetgeen hij ons voorhoudt over het noodzakelijke om zich eene gemakkelijke, rustige meerderheid over de kinderen te verwerven. ‘Ga, indien gij de drift voelt opkomen in uwe binnenkamer en de deur gesloten hebbende, wees daar driftig, zonder dat het iemand schaden of uw gezag benadeelen kan.’ - ‘Wees streng, maar streng in fluweelen vormen.’ - ‘Platheid in tegenwoordigheid van kinderen, is vuilnis geworpen over eene roos.’ - Genoeg, om den lezer te doen zien dat ons in ‘Opvoeding’ vooral ook veel, veel kostelijks wordt gegeven.
‘Letterkunde’ schenkt ons weinig wat ter verklaring en rechtvaardiging van P.'s tegenwoordig idealisme dienen kan. Ter vergoeding daarvan bevat het eene meesterlijke bijdrage ter kenschetsing van het fransche volk en zijne litteratuur. ‘Geen volk zegt Pierson, dat zooveel tegenstrijdigs in zich vereenigt als het fransche. Zijne lichtzinnigheid, bij voorbeeld, is tot een spreekwoord geworden, toch is er geene natie die zoo gaarne en zooveel preekt en de tirade zoo lief heeft.’ Het geeft zich onbepaald over aan een denkbeeld en offert zijn leven zelfs daarvoor op. Het is zeer weinig begaafd voor kolonisatie en rust toch niet voordat het de wereld naar zijn beeld hervormd heeft. Het is vol geest en verpersoonlijkt zich in een Napoleon, die zijn leven

{==260==} {>>pagina-aanduiding<<}
lang nooit éene geestigheid heeft gezegd. Ongeloovig is het en met den diepsten weemoed vervuld over het verloren geloof. Het is dol op illusies en wij nemen in zijne letterkunde waar een smaak vinden in de naakte werkelijkheid, gelijk men dat in geene andere litteratuur ontmoet. - Laatstgenoemde eigenaardigheid nu is meer in 't bijzonder het voorwerp van P.'s fraaie studie. Hij wijst ons aan, hoe die smaak zich in de uitstekendste gewrochten der fransche letterkunde openbaart.
Het meest naakte realisme jagen de groote fransche schrijvers na in hunne schildering van de menschelijke natuur. Montaigne zoowel als Pascal, Molière en Rousseau. Voor een korten tijd slechts - even vóór en even na de revolutie - voedt de fransche litteratuur zich met illusiën, doch in onzen tijd treden de uitstekendste schrijvers, Sand, Feydeau en Alexandre Dumas, weer in het voetspoor der 17de en 18de eeuw wanneer zij zich bezig houden met het beschrijven van de menschelijke natuur. De zin voor van het ideale ontbreekt den grooten franschen schrijvers ten eenemale. Zelfs Pascal weet het niet tot zijn recht te laten komen. Hij plaatst het onverzoend naast de naakte werkelijkheid en weet deze laatste er niet door te bezielen en te adelen. - Pierson schetst ons niet alleen, hoe de genoemde karaktertrek zich openbaart in de fransche letterkunde maar verklaart hem ook. De romaansche oorsprong der fransche natie, - ziedaar den éénen sleutel. Bij de italiaansche en spaansche schrijvers vinden wij dien zin voor de naakte werkelijkheid terug. De andere sleutel ter verklaring is de voorliefde, die het fransche volk bezielt voor het abstrakt logische, waaronder P. verstaat ‘de zucht om uit eene stelling al de gevolgen te trekken, die er in opgesloten liggen, zonder zich te bekommeren om de weerspraak waarin men daardoor geraken kan of ook inderdaad geraakt met de onloochenbare eischen van het werkelijk leven.’ Klinkt het bevreemdend het fransche volk deze zucht te hooren toeschrijven; P. wijst het ons met de stukken aan, dat zijne bewering in overeenstemming is met de werkelijkheid. Hij maakt ons opmerkzaam op de buitengewone begaafdheid der Franschen op het gebied der mathematische wetenschappen. Op hunne scherpzinnigheid, op hun volmaakt logischen zinbouw, arm aan inversies, op de wijze waarop zij hunne gedachten ordenen. Hij wijst ons aan, hoe groot hunne liefde is voor
theoriën op het gebied van de staatkunde en van het sociale leven; hoe van Frankrijk zoowel de modes uitgaan,

{==261==} {>>pagina-aanduiding<<}
als de groote opvattingen, die in de Nieuwere Geschiedenis eene rol vervuld hebben. Frankisch b.v. is de oorsprong van 's pausen wereldlijke macht; keltisch-frankisch die van de kristelijke zending onder de Heidenen; Frankrijk is het vaderland van de gothiek, van den roman, van de absolute monarchie. Montesquieu schetst reeds in de 18de eeuw den konstitutioneelen staatsvorm, dien onze tijd na moest jagen. Frankrijk sticht den etat laïque enz. Altemaal bewijzen, dat in dit volk eene instinktmatige drijfkracht ligt naar het Algemeene, naar het Abstract-Redelijke. In de letterkunde vertoont zich eene opmerkelijke armoede van de fransche verbeeldingskracht. Het beroemde drama van de 17de eeuw doet geenszins menschelijke persoonlijkheden leven op het tooneel maar menschelijke typen. De fransche roman van onzen tijd is ook gewoonlijk niets anders dan de ontleding van een bepaald karakter. ‘Een goeden franschen roman zou men bijna in den vorm van een vraagstuk kunnen mededeelen: Gegeven die persoon met dat karakter en die omstandigheden, of a, en gegeven de laatste daad, de laatste toestand van dien persoon, of b, te berekenen langs welke punten de lijn zal loopen die a en b verbindt; of ook: gegeven a, te vinden b.’
Zoowel het verschijnsel, dat de liefde het middelpunt is waarom de fransche romantiek zich beweegt, de liefde tusschen den man en de vrouw, waardoor, naar het gevoelen der Franschen, de waarheid der menschelijke natuur 't best aan den dag komt, zoowel dit verschijnsel als het cynisme van Rabelais, van Molière, in sommige zijner stukken, van Paul de Kock en andere schrijvers worden uit het opgemerkte omtrent de eigenaardigheden van den franschen geest verklaard. - Maakt deze studie in een vervolg op Intimis dan ook al een vreemd figuur, dit mag ons niet verhinderen ingenomen te zijn met het verrassende licht hetwelk P. ons er door heeft doen opgaan over het fransche volk en zijne litteratuur.
Meer in overeenstemming met hetgeen wij van eene Nieuwe Reeks achter Intimis meenden te mogen verwachten is het laatste hoofdstuk ‘Langs het Kerkhof’. Iets buitengemeen uitlokkends voor ons heeft de wandeling, waartoe P. ons noodigt langs ‘zijn ideaal kerkhof, waar geene vreemde graven zijn, welks opschriften, in vormen door ons hart gestempeld, wij uit het hoofd kennen.’ Na een vriendelijk troostwoord, gericht tot hen die treuren over afgestorvene geliefden, waaruit het ons blijkt, dat de

{==262==} {>>pagina-aanduiding<<}
dolende ridder der gedachte het herdershart nog niet geheel verloren heeft, worden wij eerst bij het ziekbed gebracht van eene vrome lijderes en wat P. ons daarvan zegt, doet het ons betreuren, dat hij ons haar lijden en sterven niet geschilderd heeft als dat van Raston en van Louise Charski in Intimis. - Bij het graf van Gildemeester, den geliefden broeder, verklaart hij ons het geheim van de vriendschap, welke er bestond tusschen den zoeker naar de vrijheid en den Kristenleeraar, ‘die den twijfel het zwijgen oplegde en allereerst van het kerkelijk geloof vleugelen vroeg en ontving om zich aan het gemeene en alledaagsche, dat ons allen geketend houdt, te ontworstelen.’ - ‘Door de ervaringen, die wij in het leven opdoen, moeten wij afleeren menschen te beoordeelen naar hunne voorstellingen, en aanleeren hunne waarde te zoeken en de telkens bovendrijvende gezindheden van hun hart, terwijl wij hun de vrijheid laten moeten, - en dit schijnt mij zelfs toe de ware verdraagzaamheid te zijn, - die gezindheden met de voorstellingen die hun de beste dunken, in verband te brengen.’ - ‘Een menschelijk wezen, dat wij liefhebben kunnen, heeft gemeenlijk in zich eenige korte, nauwelijks aangevangene lijnen, doch welke, behoorlijk verlengd, in het ideale uitloopen’. - ‘Vaak moet een geheele akker, waar wij niets aan hebben, meegekocht worden om den éenen schat van groote waarde te vinden, die dan ook den koopprijs veelvoudig vergoedt.’ - ‘Wij moeten zelfstandig de overtuiging verkregen hebben, dat wij volkomen zijn gelijk de andere menschen, dat hunne drijfveeren, hunne neigingen, hunne overleggingen in ons werken; dat de zwakheid van hun karakter, van hunne beginselen, in andere vormen de onze is.’ - ‘Dan eerst, wanneer wij door zelfkennis, met levenservaring vereenigd, geleerd hebben, hetgeen vroeger onze verontwaardiging gaande maakte als het gewone rustig te
beschouwen, als iets waarop wij te voren gerekend en dat wij dus niet anders verwacht hadden, eerst dan verkrijgen wij die aangename prikkelbaarheid of levendige gevoeligheid voor alles, wat eenigszins ongewoon (d.i. verheven) is’...‘Vorm kan zijne hooge beteekenis hebben, maar de hoogste komt hem nooit toe. Den vorm heb ik overal innig lief, maar veracht dien, waar hij mij van mijne broederen scheiden zou, want hen heb ik nog liever.’ - Ziedaar met Piersons eigen woorden in hoofdtrekken de verklaring van de vriendschap, die er tusschen hem en Gildemeester bestond,

{==263==} {>>pagina-aanduiding<<}
eene verklaring, die in haar geheel evenzeer zijn hart als zijn talent eer aandoet.
Bij het graf van de Génestet verwijlt P. het laatst en het langst. Kroont het einde ook hier het werk? Neen, moet ik zeggen. Het ontbreekt natuurlijk ook hier niet aan juiste en treffende grepen, schoone en diep gevoelde passages. Kort maar treffend is b.v. de schets van de Génestets persoonlijk karakter: ‘Rein was dat gemoed, vooral ook omdat er geene bitterheid in kon huisvesten. Hij was een bij uitstek welwillende en vroolijke natuur, krachtig door hare zelfkennis, bron van zelfbeperking. Weinige menschen, met zulke schittende gaven, hebben minder dan hij gewandeld in dingen “hem te hoog en te wonderlijk”, weinige minder dan hij het kwellen van die laffe eerzucht gevoeld, die niet bevredigd is tenzij aller oogen op haar zijn gevestigd. Hij was volkomen gelukkig in een kleinen kring, gelukkig met de uitverkoorne zijner jeugd; gelukkig met zijne vrienden en de natuur. Geheel Bloemendaal behoort aan den dichter’......Juist en waar beschrijft P. het karakter van de Génestets poësie en verklaart ons daardoor metéén het geheim van des dichters machtigen invloed op het hollandsche volk van onzen tijd. ‘Vriendelijkheid, zegt hij, ademt zijne poësie van het begin tot het einde; onvriendelijk is zelfs zijne scherts nooit geworden. Daarom heeft hij het hart zijns volks gestolen.....Met een gelukkig instinkt sloot hij zich in een zijner vroegste verzen aan Hildebrand, in een ander aan van Lennep aan, als wilde hij beloven de voetstappen te zullen drukken van deze onvervalschte en onomkoopbare tolken van den hollandschen geest....Toch heeft hij slechts ten deele, - maar tot ons geluk, - die belofte gehouden. Hij heeft den hollandschen geest met eene nieuwe verbinding verrijkt.....Zonder eenigszins uit den toon te vallen, die de hollandsche poësie behoort te kenmerken.....heeft hij zijne scherts van goeden huize, zijne schalksche wendingen, zijnen zangerigen en frisschen versbouw,
zijn spelen met de hollandsche taal, zijn grasduinen in hare weelde, dienstbaar gemaakt aan de uitdrukking van gedachten en gewaarwordingen (van godsdienstigen en wijsgeerigen aard namelijk), waarvan het Nederland der negentiende eeuw zich niet vreemd heeft kunnen houden.’ - Waarom is dan, ondanks deze en dergelijke juiste en schoone beschouwingen, het eind van Piersons werk niet gelukkig te noemen? In dit gedeelte vooral treffen wij de vroe-
{==264==} {>>pagina-aanduiding<<}
ger vermelde uitspraken aan, die met anderen welke ik evenzeer aanhaalde, in bepaalde tegenspraak zijn en ons verhinderen tot een helder inzicht te komen van de gronden waarop Piersons ideale levens- en wereldbeschouwing rust. Hier vinden wij ook, in die lange, te lange, uitweiding over de vriendschap die nevelachtige woorden over ‘de tegenstelling van het mannelijke en vrouwelijke’ waarvan ik ook reeds gewag gemaakt heb. Hier die uitweiding over het dier en de kunst, welke den indruk op ons maakt van met geweld er tusschen geschoven te zijn en onze aandacht geheel van de Génestet afleidt. Hierdoor reeds wordt den indruk verzwakt, welken wij verwachten van een pelgrimstocht naar de Génestets graf aan Piersons hand. Ook komt het mij voor, dat P. den dichter te kort doet, wanneer hij den godsdienstigen geest, welken de Génestets gedichten ademen, en die mede tot diens voornaamste eigenaardigheden behoort, een nagalm noemt van het rechtzinnig geloof zijner kindsche jaren. De Génestet zelf heeft het ons zoo duidelijk verklaard, dat zijn geloof iets anders, iets beters was.

Zelf moet gij 't zoeken en zelf moet gij 't vinden, 
Mensch in uw hart, in het Woord, in uw lot, 
Anders zoo spelen de wervlende winden, 
Mensch, met uw hart, uw geloof en uw God. 

Zoo schildert de Génestet zich zelf in den vorm van eene vermaning tot anderen. En wanneer hij van het ‘Woord’ spreekt, dan weten wij uit zijn ‘Biblia,’ dat zijne vereering daarvan niets gemeen had met die welke de rechtzinnige gemeente er voor koestert, maar juist de vrucht was van die historische beschouwing van den Bijbel, die, ook volgens Pierson, het klassieke boek van den godsdienst alleen tot een zegen voor de godsdienstige vorming der menschheid kan maken.

- Mijn vrome slaat het oog, 
Voor het Al geopend, 
Vorschend rond en staêg omhoog, 
Lijdend soms, doch hopend, 

heet het in ‘Moderne Wereldbeschouwing.’ En wie kent ze niet, die heerlijke regels in ‘Gij en Wij:’

Op des Geestes breede, diepe stroomen, 
Drijven, zwerven, zoeken, lijden wij? 


{==265==} {>>pagina-aanduiding<<}

En spreekt eigenlijk niet elk vroom lied van de Génestet tegen die opvatting, dat zijne vroomheid alleen de vrucht zou zijn van het onbewust volgen der traditie?
Ook het volk van den dichter wordt evenzeer als den dichtter zelven door P. te kort gedaan. Of is het juist, wanneer gezegd wordt: ‘Daar gaat zijn volk heen, zijne (d.G.'s) verzen neuriënde, zijne gebeden prevelende, (met) zijne verzuchtingen op de lippen, en inmiddels is het de vraag of niet onder de aarde de wortelen één voor één afgesneden worden van die kristelijke geloovigheid, van die ernstige maar verzoende en daarom niet sombere levensbeschouwing die de geur was van zijne verzen en waarin hij ademde en ademen deed?’ - Zou waarlijk, zooals P. schijnt te meenen, onze jongelingschap slechts in twee kampen verdeeld zijn, de vrienden van het konfessionalisme en van het naturalisme? Is zij uitgestorven in ons midden de gemeente van hen, die den godsdienst en de wetenschap gelijkelijk hefhebben en voor deze hunne liefde degelijke gronden weten aan te voeren? Is de moderne richting in ons vaderland ten eenemale machteloos gebleken in haar streven om den godsdienst, der kristelijke vroomheid stevige wortelen te schenken in het gemoed, in het geweten, in het innerlijk leven der menschen? Is het afkeer van den godsdienst, die al onze jongelieden bezielt, welke niet onder de vleugelen der kerk hunne toevlucht zoeken? Is het niet bij velen enkel en alleen afkeer van de dwaasheden der orthodoxie? Pierson zelf toont op andere plaatsen van de Nieuwe Reeks, dat hij den toestand van ons volk in zijn geheel op godsdienstig gebied niet zoo donker inziet. Hij verwacht onder ons vrienden te zullen vinden van zijn idealisme, van zijn kristendom, strijders tegen het dogmatisme en het materialisme, vaders, die niet doortrokken zijn met den positivistischen geest dezer eeuw en die het godsdienstig element in de opvoeding hunner kimderen niet zullen verwaarloozen, ja, die hen de kerk zullen leeren liefhebben ondanks hare gebreken; vrienden dus, die noch tot de zonen van Dort en het Vaticaan, noch tot de
naturalisten behooren, en die ook niet alleen meer ‘zoeken en worstelen, denken en vorschen of het hun gelukke voor het arme hart een plaats te vinden in het onverbiddelijk mechanisme der Natuur’, maar die reeds een plaatsje daarvoor gevonden hebben, en dit nu als een dierbaren schat trachten te behouden.

{==266==} {>>pagina-aanduiding<<}

Zoo kom ik aan het slot van mijne beschouwing on willekeurig terug op de tegenstrijdigheden der Nieuwe Reeks. Zonderling, dat wij Pierson er dan vooral op betrappen, wanneer hij handelt over zijne verhouding tot den godsdienst en tot hen die den godsdienst voorstaan en liefhebben. Moeten wij hieruit opmaken, dat hij zich zelven in dit opzicht nog een raadsel is?

Noord-Scharwoude.
M. Buys.
De Delftsche wonderdokter, door Mevr. A.L.G. Bosboom-Toussaint, tweede druk, te Amsterdam bij W.H. Kirberger, 1872. 2 deelen.

Hanna de Freule, door J.J. Cremer, te Amsterdam bij G.L. Funke, 1873. 2 deelen.
‘Hoe natuurlijk!’ zegt men, getroffen door eenig voortbrengsel van menschelijke kunst. En te regt; want het behoort tot het wezen en streven der laatste, om of de natuur te volgen, of te scheppen, wat ten minste met de eischen eener ideale werkelijkheid strookt. Het gezochte en gekunstelde is even onnatuurlijk, als het platte en alledaagsche kwetsend voor het schoonheidsgevoel. De sierlijk uitgedoste herderinnen, de opgeschroefde romanhelden van een vroeger tijdperk zijn daarom verdwenen, en niemand zal die wenschen te vervangen door het oude vrouwtje, liefst met een mansbuis, te midden eener vuile kudde schapen, zoo als de werkelijkheid dit oplevert, of door de uitvoerige behandeling eener persoonlijkheid, waarvan eigenlijk niet meer te zeggen is, dan van den grijsaard, door Gellert bezongen. Het is de roeping van den kunstenaar te gevoelen, wat natuurlijk is, en tevens den goeden smaak bevredigt. Geeft hij het waargenomene, door zijn gevoel voor het schoone gelouterd, naauwkeurig en sprekend weder, men roemt zijn talent; schept hij bovendien, wat niet regtstreeks is waargenomen en toch aan de eischen der kunst voldoet, zoo openbaart hij genie.
Heeft zijne keus zich bepaald tot hetgeen hij voor het oog of de verbeelding aanschouwelijk wil maken, dan kan hij dit òf alleen in breede trekken, òf met volledige afwerking der onderdeelen doen. Hierbij wordt hij door zijn eigen plan eenigzins gebonden.

{==267==} {>>pagina-aanduiding<<}
Wenscht hij namelijk met penseel of pen een tafereel uitvoerig te schetsen, dan mogen de breede trekken niet ontbreken, omdat het anders weinig of niet als geheel te waarderen is. Vele kleine schilderstukken, op dezelfde schaal en onder dezelfde gegevens van licht, enz. ontworpen, vormen te zamen niet één groot, en eene reeks van korte verhalen zijn niet tot een enkel aaneen te lasschen. Eenheid van plan, uit sommige flinke trekken kenbaar, wordt vereischt, en het is de gave des kunstenaars te gevoelen, waar hij de onderdeelen kan en mag opwerken, zonder haar te verbreken.
Afgescheiden van de wijze van uitvoering, die op zich zelve onberispelijk kan zijn, heeft elk kunstgewrocht zekere strekking. De edelste is ongetwijfeld, anderer gevoel voor het waarachtig schoone en goede op te wekken, te verfijnen of te volmaken. De kunstenaar kan daarentegen zijn talent ook misbruiken, door behagelijk voor te stellen, wat inderdaad onkiesch en gemeen is. Naar gelang van het standpunt, waarop men zich plaatst, zal het oordeel hierover uiteenloopen. Maar er zijn toch algemeene begrippen van zedelijkheid, die, op de uiterste partijen toegepast, het spreken van eene goede of slechte strekking gedoogen. Vooral geldt dit hem, die schrijft. Hij kan niet slechts het gevoel voor het schoone en edele beleedigen, maar het langzamerhand ondermijnen. Terwijl de beeldende kunstenaar alleen het grof zinnelijke kan bevorderen, heeft de schrijver, die ook den inwendigen mensch met al zijne hartstogten en drijfveren ontleedt, die hem in zijne menigvuldige betrekkingen tot anderen en tot de geheele maatschappij bespreekt, een oneindig ruimer veld, en dus, behoudens den vorm, ook grooter verantwoording.
Behalve die algemeene strekking, welke goed of slecht is, naarmate deugd en ondeugd in haar waarachtig licht gesteld worden, kan hij aan zijne voorstelling eene meer bepaalde geven, door haar dienstbaar te maken aan het bepleiten van eenig kerkelijk, staatkundig of maatschappelijk vraagstuk. Deze bepaalde en doorgaans sterk uitkomende strekking wordt, ter onderscheiding van de algemeene, met het vreemde woord ‘Tendenz’ aangeduid.
Na deze oppervlakkige beschouwing, die wij hier niet verder mogen uitwerken, nemen wij ‘de Delftsche Wonderdokter’ van Mevrouw Bosboom-Toussaint ter hand, om te overwegen, in hoe verre dit werk o.i. aan de gestelde eischen voldoet. Het publiek heeft er blijkbaar zijne goedkeuring aan geschonken, daar

{==268==} {>>pagina-aanduiding<<}
het voor ons liggende exemplaar reeds een tweede druk is. Schoon ieder zal erkennen, dat de gretigheid, waarmede een boek gekocht en gelezen wordt, niet altijd de deugdelijkheid daarvan bewijst, zoo is dit toch gereedelijk aan te nemen van dit echt Hollandsch tafereel uit het laatst der 16e eeuw, door de begaafde schrijfster met de haar eigene oorspronkelijkheid geteekend.
Tijdens het huwelijk van den graaf van Solms met eene dochter van den graaf van Egmond, werden in 1595 te Delft luisterrijke feesten gegeven, waarbij Juliaan, een gewezen luitenant en een der hoofdpersonen van den roman, zich onder de toeschouwers bevond. Van eene aanzienlijke familie in de Zuidelijke Nederlanden, maar door zijn vader verstooten, omdat hij Alva niet wilde believen, en door een zamenloop van omstandigheden zijne plaats in het Staatsche leger verloren hebbende, leeft hij met eenige insgelijks afgedankte soldaten van den eenen dag op den anderen. Hij is in den grond niet slecht, en weigert met verontwaardiging deel te nemen in een aanslag tegen prins Maurits, waartoe hij, in zijn allezins berooiden toestand, op duivelachtige wijze wordt aangezocht. Zijn eerbied voor de nagedachtenis zijner dood gewaande moeder, zijne houding tegenover eene arme vrouw, die hem met hare nooddruft voedt, getuigen, dat zijn beter ik niet is uitgedoofd. Allengs dieper gezonken, begaat hij, door drank verhit, een manslag, en komt vervolgens, toen hij, uit wanhoop, aan zijn ellendig leven een einde wil maken, in aanraking met den wonderdokter, een regten zonderling, doch een zeer edel mensch, die slechts leeft om zijne natuurgenooten met raad en daad te helpen. Juliaan ondervindt dit terstond, en in nog ruimer mate, zoodra het blijkt, dat zijn redder, even als andere bewoners van Delft, onder welke de hoofdschout, jaren geleden, zijne moeder gekend en lief gehad hebben. Dientengevolge wordt hij van onderscheiden kanten geholpen, schoon hij eene wijle zijne vrijheid moet derven, omdat hij toch zijdelings betrokken is in een mislukten moordaanslag, dien men om staatkundige redenen liefst niet haarfijn wil onderzoeken. Hij komt, onder de uitstekende en welwillende behandeling, die hij thans geniet, tot inkeer, en wordt een geheel ander mensch.
Dit is voornamelijk het werk van den wonderdokter, die overal, waar hij optreedt, zijn bijnaam regtvaardigt. Hij geneest zijne

{==269==} {>>pagina-aanduiding<<}
patiënten niet alleen van de kwalen des ligchaams, maar ook van die des gemoeds. Zijne menschenkennis doet wonderen. Het gansche tafereel, waarop hij met Juliaan de hoofdgroep vormt, is rijk aan de fijnste schakeringen. De praktische hoofdschout Gerrits, de eertijds woeste, doch nu vrome Bastiaens, het degelijk huishouden der Graswinckels, de aanvankelijke verwarring in dat van den pas gehuwden graaf van Solms, alles even karakteristiek. De gesprekken zijn levendig. Het onderhoud van Juliaan met Maurits en den stadhouder van Friesland is aandoenlijk. Het gelukt den onlangs zoo diep rampzalige al het schijnbaar misdadige in zijn vroeger gedrag ten volle op te helderen. Hij wordt in zijne eer hersteld en met den hopmansrang begiftigd. Inmiddels heeft de schout ontdekt, dat ook zijne moeder nog leeft, die zich alleen voor de wereld schuil houdt, omdat zij een naam draagt, dien ook Juliaan, na al het gebeurde, niet voeren wil. En als ontbrak er nog iets aan, zoo krijgt de nieuwe hopman ten slotte de hand eener jonge dame, die hij, bij zijn eerste optreden te Delft, ontmoet had, gereed zich met een ander te verloven.
Voor bijzonderheden, moeten wij naar den roman zelven verwijzen. Uit de vlugtige en bovendien nog slechts gedeeltelijke opsomming der vele toevallig zamentreffende omstandigheden, zou men ligt kunnen opmaken, dat niet alles binnen de grenzen van het natuurlijke bleef. Elk punt op zich zelf is nogtans behoorlijk verantwoord: eene sprekende gelijkenis tusschen twee halfbroeders, alleen verbroken door de verschillende kleur der oogen; allerlei schijn des kwaads, terwijl het regte eerst later blijkt; het bijeenbrengen van personen, die elders te huis behooren, gedurende een zoo luisterrijk feest, als dat te Delft; het afbreken van een lang voorbereid huwelijksplan, dat niet op wederzijdsche liefde was gegrond; eene persoonlijkheid, als die van den wonderdokter, in de eerste tijden der Hervorming. Doch waartoe meer? Kan toch elk onderdeel den toets doorstaan, dan beslist niet het aantal der zoogenaamde toevalligheden, maar de wijze, waarop, en de reden, waarom zij bijeen gebragt zijn, over het al dan niet natuurlijke. De kunstenaar is geregtigd alles en overal aan de werkelijkheid te ontleenen, wat den indruk van het geheel kan versterken. Geeft hij te weinig, dan wordt zijn tafereel te alledaagsch; geeft hij te veel; dat niet regtstreeks ter zake dient, dan wordt het overladen of gekunsteld. De tact,

{==270==} {>>pagina-aanduiding<<}
waarmede Mevrouw B.T., uit den schat harer kennis en harer verbeelding, zoo veel en zoo velerlei tot één boeijend tafereel heeft verwerkt, is o.i. niet de minste verdienste van ‘de Delftsche Wonderdokter.’
Enkele opmerkingen mogen wij niet terughouden. Met allen eerbied voor den naam der schrijfster, kunnen wij ons niet ontveinzen, dat sommige der uitweidingen, waarover zij zelve, bij herhaling, zich verontschuldigt, werkelijk het genot eenigzins bederven. Wat echter daarvan te zeggen? Zijn zij niet belangrijk genoeg? Wil men niet gaarne het oordeel vernemen van iemand, die het verleden onzes vaderlands en de verborgenheden van het menschelijk hart zoo grondig en met vrucht heeft bestudeerd, als Mevrouw B. T? Zeker wel. Naar onze bescheiden meening, is dan ook de stoornis, die menig lezer bij het ontmoeten dier uitweidingen ondervindt, minder aan haren aard, dan aan hare plaats te wijten. Wie een roman schrijft en wie hem leest verkeeren niet in hetzelfde geval. De eerste, die het geheele tafereel voor den geest heeft, kan de onderdeelen naar welbehagen opwerken, of eenige ter zake dienende opmerking inlasschen. Men zegge vrijelijk, dat een smaakvol auteur, als ware het bij ingeving, de regte plaats zal kiezen. Doch zoo er nu meer dan eene, als zoodanig is aan te wijzen, hoe dan? Ja, dan kan er verschil van gevoelen bestaan, waarvan echter behoorlijk rekenschap moet worden gegeven.
Het oog en de geest zoeken beiden geleidelijke overgangen. Eene op zich zelve hoogst natuurlijke kleinigheid, b.v. een vogel in de lucht of een openstaand venster, kan dien voor het oog eenigzins verbreken. Om dezelfde reden kan een dood onschuldig woord den geest des lezers voor een oogenblik in de war brengen. Het begin van ‘de Wonderdokter’ staaft dit eenigermate. Lazen wij daar toch slechts de beschrijving der feesten, met al de beschouwingen, welke zij in de pen geeft, dan kon de inleiding misschien wat lang genoemd worden, maar stellig geen storenden invloed hebben, dewijl de aandacht nog niet op de handelende personen was gevestigd. Nu wordt op de eerste bladzijde een huisman voor een oogenblik als opmerker ingevoerd, welke allezins verklaarbare figuur, bij eene korte inleiding spoedig door andere verdrongen, hier ongemerkt te veel indruk maakt. Dezelfde stoornis, welke die onbeteekenende boer in de redenering veroorzaakt, brengt eene op zich zelve hoogst gepaste

{==271==} {>>pagina-aanduiding<<}
opmerking te weeg, indien zij niet aan het begin of het eind, maar te midden van een gesprek voorkomt, zoo als hetgeen van de euveldaden van beide partijen in de eerste dagen van den opstand wordt gezegd. Men noeme dit kleinigheden; doch zoo wij ons niet bedriegen, kunnen juist dergelijke kleinigheden, het effect van een kunstproduct versterken of verflaauwen.
Welk een verstorenden invloed eene zeer belangrijke en gewenschte opheldering kan hebben, blijkt uit hetgeen over het vroeger leven des wonderdokters, in den gekozen vorm, wordt gezegd. Er zijn twee personen, namelijk de wonderdokter en Juliaan, van wier verleden de lezer meer verlangt te hooren. De laatste vertelt zijn levensloop zeer natuurlijk. De eerste deed het ook, maar ‘in den vorm, dien hij het meest geschikt achtte, om Juliaan te stichten, en hem nutte wenken te geven tot zijn eigen bestier. Maar daar het niet zeker is,’ zoo laat de schrijfster er op volgen, ‘dat deze manier voor onze lezers juist de meest onderhoudende en aantrekkelijke zou zijn, nemen wij de vrijheid haar op onze eigene wijze in te kleeden.’ - En nu wordt de lezer eensklaps ruim veertig jaren teruggevoerd, in een boeijend verhaal, dat meer dan zestig bladzijden inneemt. Wij kunnen de vraag niet terughouden, of hetzelfde, natuurlijk met eenige wijziging, niet beter voldaan zou hebben, als het boek er mede begon. Dan had men dezelfde personen, zeer geleidelijk, veertig jaren later teruggevonden, en spoediger kennis gemaakt met den wonderdokter, die nu rijkelijk lang op den achtergrond blijft.
Over de strekking dezer pennevrucht van Mevrouw B.T. geen enkel woord! Dienaangaande zal wel bij niemand de geringste twijfel oprijzen. Of er een beetje tendenz is, in de blijkbare ingenomenheid, waarmede de Calvinisten der 16e eeuw en de invloed hunner begrippen op Juliaan geschetst worden, laten wij onbeslist. Zeker strookte dit geheel met den tijd, waarin het verhaal ons verplaatst. Alle historische en verdichte personen, die er in optreden, dragen denzelfden stempel der waarheid, hetgeen trouwens, na al wat de geleerde schrijfster op dit gebied heeft geleverd, niet behoeft gezegd te worden. Even overbodig zal het zijn, tot het lezen van haren jongsten roman op te wekken. Mogt iemand, die er tot dus verre geen kennis mede heeft gemaakt, deze bladzijden in handen krijgen, dan raden wij hem sterk aan, de schade nog te elfder ure in te halen.

{==272==} {>>pagina-aanduiding<<}

Vermoedelijk is de onnaauwkeurige correctie van dezen herdruk, die ons ter bespreking is toegezonden, in geenen deele aan de schrijfster te wijten. De beide eerste vellen zouden reeds eene tamelijk omvangrijke lijst van druk- en spelfouten opleveren, waarvan wij slechts ter loops melding maken, omdat onze taak nog slechts ten halve geëindigd is.
In de tweede plaats, zullen wij ook den laatsten roman van den heer Cremer beschouwen, uit hetzelfde oogpunt, doch niet in dezelfde volgorde; want hier is de tendenz niet te miskennen. De schrijver brengt toch het maatschappelijke vraagstuk, betrekkelijk den toestand der fabriekarbeiders, in den vorm van een verhaal, onder de oogen van het publiek. Nu de quaestie eenmaal aan de orde is, zullen velen dit toejuichen, overtuigd dat menigeen, dien een klemmend betoog nog koud laat, soms in het gemoed wordt gegrepen, door eene meer plastische voorstelling van menschelijke ellende. Wie herinnert zich niet den indruk, eenmaal door ‘Uncle Tom's Cabin’ in de gansche beschaafde wereld gemaakt! Gaarne scharen wij ons dus onder hen, die het een gelukkig denkbeeld van den schrijver vonden, een verhaal in dezen trant te leveren.
Aannemende, dat hij werkelijk beoogd heeft, den vinger op de wond te leggen, en deernis te wekken met het lot van zoo velen, die weinig minder dan een slavenjuk torschen, kunnen wij echter, juist ter wille van het doel, met het voor ons liggende tafereel geen vrede hebben. Het voldoet niet ten volle, misschien omdat het op de eene plaats al te natuurlijk, op de andere weer te onwaarschijnlijk is. Wij herkennen er te weinig de hand in, die elders zoo menige fijne snaar van het gemoed wist te doen trillen. De heer Cr. gewaagt in ‘Wouter Linge’, eene zijner novellen, insgelijks van zeer bepaalde strekking, van het nemen eener proeve, of zijne gave vermogt, harten te roeren, en hij legt te gelijk het bewijs over, hoe ver dat vermogen gaat. Hier stelt hij zich eene dergelijke vraag, en brengt ons niet, waar hij wil. Naar ons vermogen, zullen wij de reden hiervan trachten op te sporen.
Degen, een bejaard fabriekant, rijk en in hooge mate zelfzuchtig, bejegent zijn onderbaas grof, die echter terstond blijkt een doortrapte schurk te zijn en dus niet anders verdient. Op dezelfde wijze hebben de meeste arbeiders van den kring, waartoe ook Hanna behoort, die alleen wegens hare vermeende hooge

{==273==} {>>pagina-aanduiding<<}
afkomst den bijnaam van ‘de freule’ gekregen heeft, het een of ander, waardoor hun lot niet de regte sympathie inboezemt. Hunne ellende gaat te weinig gepaard met dat inwendige lijden, hetwelk den regten strijd des levens uitmaakt. Zij hebben te veel van de dwazen, wier geluk Erasmus prijst, indien zij slechts erlangen wat met hunne natuur strookt, of doen te veel denken aan een morsig kind, dat men in oogenblikkelijk gevaar de hand toesteekt, doch niet zonder eenige huivering. Hunne ontevredenheid is eer een gevolg van opruijing, dan van eigen bewustzijn, dat zij verongelijkt worden. Nogtans is hun toestand donker genoeg, bijna te donker gekleurd. Zou er in Nederland nog een plekje bestaan, waar eene zoe verregaande en zoo algemeene onkunde heerscht, als onder die fabriekarbeiders te Veenwijk? Sommigen hebben daarbij ruimschoots hun deel van huiselijk leed. Van de acht kinderen van Abel, een braaf en vroom werkman, ligt het oudste meisje aan de tering, is een ander idioot, lijdt een derde aan vallende ziekte en is het jongste blind. Deze opeenstapeling van uitwendige rampen kenmerkt het gansche tafereel, dat hierdoor, ondanks de flinke bewerking van enkele partijen, als geheel, te veel hoofdmomenten en daarbij te weinig diepte heeft.
Wouter Glover, wiens trouwhartig gelaat hem tot aanbeveling strekt, behaagt bij zijn eerste optreden slechts ten halve. Hij spreekt vervolgens te goed voor iemand, die in de 19e eeuw niet eenmaal zijn naam kan zetten, en verraadt te veel menschenkennis in de behandeling zijner bijgeloovige moeder. Deze is, op hare beurt, te overdreven geteekend. Men vergelijke haar eens met de grootmoeder van Kruuzemuntje of de oblievrouw uit ‘de Oudejaars avond’, insgelijks eenvoudige zielen uit de volksklasse, en zoo geheel uit het leven gegrepen. Hanna zelve, jong, schoon en verongelijkt, ware, te midden van het sombere tafereel, eene aantrekkelijke figuur geweest, bijaldien hare redeneringen, in de eerste hoofdstukken, niet werkelijk de algemeen heerschende meening staafden, dat het in haar hoofd niet regt pluis was. De ruwe mishandeling, waaraan zij bloot stond, schokt de verbeelding, zonder hetzelfde medelijden, die innige deernis met de vertrapte onschuld te wekken, die men onwillekeurig gevoelt, bij de barsche houding van den veldwachter tegen de zoo lieftallig geteekende Kruuzemuntje.
Over de persoonlijkheid van Hanna, ja over het gansche tafe-
{==274==} {>>pagina-aanduiding<<}
reel, waaraan zij haar naam geeft, ligt daarenboven iets nevelachtigs, dat allerlei vragen uitlokt, die onbeantwoord blijven. Hoe komt, om iets te noemen, een zoo slimme gaauwdief als de onderbaas Binzer er toe, gedurende zijn verwijlen in Degen's zoogenaamd studeervertrek, die wapens van het rek te nemen? Zonder dit, had immers een bedenkelijk woord tegen den ouden patroon meer ingang gevonden. Waarom vraagt Nelly, toen er na het overlijden haars vaders, wordt gesproken, over de mogelijkheid, om de half waanzinnige Hanna, die haar onrustbarende woorden heeft toegevoegd, in een gesticht te plaatsen, zoodra Bronsberg een veelbeteekenend stilzwijgen bewaart, of Hanna dood is? - Heeft zij van de inderdaad loopende geruchten iets gehoord, dan had zij er mede kunnen beginnen; zoo niet, waarom dan bij het gebaar van Bronsberg juist deze vraag, omdat het toch niet iemand gold, op wier verlies zij langzaam voorbereid moest worden.
In weerwil van, en vermoedelijk ten deele om dat geheimzinnige, over zoo veler handelingen en woorden verspreid, volgt men den schrijver met onverpoosde belangstelling, zelfs met zekere gejaagdheid. Het veelvuldig gebruik van den tegenwoordigen tijd, en het abrupte van den stijl brengen den lezer in spanning. Om slechts een voorbeeld te noemen, verwijzen wij naar dat tooneel, waarbij Hanna besluit zich te verdrinken. Zij stapt hiertoe in eene schuit aan den oever der rivier. ‘Een enkel oogenblik teekent hare slanke gestalte zich donker tegen het grauw der rivier, nog boven de naakte wilgen uit. Nu is zij verdwenen. De schuit stuift aan bakboord omhoog. Het water klotst. Het dun-ijs knettert. Een ijzeren ketting ringelt en schuurt tegen het hout van de kribbe. - Weer klotst het zachtjes. - Het neergestooten lies herstelt zich. - De rimpels in den stroom verliezen zich, en....zijn verdwenen.
Alles is weer stil; dood stil in 't ronde.’
Wij vragen slechts, of iemand, die aan het slot van een hoofdstuk, deze woorden leest, aangaande Hanna, wier lot hem ter harte gaat, zich niet bijna angstig maakt, als ware hij zelf in de schuit. Hanna is echter niet dood, hetgeen eerst later blijkt, schoon het eenigzins raadselachtig is, waarom de burgemeester haren redder diens menschlievendheid ten kwade zou kunnen duiden, en waarom Hanna, die weldra in een geheel ander licht verschijnt, zoo onverwacht het huis van den Jood ontvliedt, die

{==275==} {>>pagina-aanduiding<<}
haar, de arme verstooteling, op zijne manier wil voorthelpen.
Hare vlugt maakt echter, als eene daad van overijling, die hare eigene gevolgen na zich sleept, eene uitzondering op de vele rampen, welke de meeste handelende personen, zonder hun eigen toedoen, van buiten treffen. Glover's moeder sterft weer, terwijl haar zoon, niet vermoedend, dat haar einde zoo nabij is. zich eene wijle heeft verwijderd. De wandeling naar het landhuis, om den jongen patroon, die na het overlijden van zijn compagnon alles bereddert, voor haar zoon te winnen, heeft de krachten der gebrekkige vrouw uitgeput. Bronsberg, die op zijn genomen besluit niet wilde terugkomen, had intusschen de vrouw zelve met eenige voorkomendheid bejegend, haar terstond een stoel toegeschoven, en haar zelfs een rijtuig nagezonden, om haar den vermoeijenden terugweg te besparen. Voor een model patroon, is hij echter te koud en te voornaam. Noch hij, noch dokter Mink bezitten het geheim, om zich een weg tot het hart des eenvoudigen te banen. De laatste is tevreden over de wijze, waarop hij den overspannen Glover, bij het doodbed van diens moeder heeft toegesproken. En dit is gelukkig; want de meesten zullen ongetwijfeld die gunstige meening niet deelen.
Naarmate de lezer verder komt, verbeiden hem telkens nieuwe verrassingen. Wie kon vermoed hebben, toen Binzer van troebel water sprak, welk vischje hij daarin hoopte te vangen. Zijn plan behoort dan ook veeleer tot de 17e, dan tot de 19e eeuw. Niet minder verrassend is de verandering, die eensklaps Hanna de freule heeft ondergaan, zonder dat eigenlijk blijkt hoe. Bekend geworden met hare afkomst en in het bezit van een brief, dien zij als wapen kan bezigen, geeft zij den jongen patroon in hoofdpunten op, wat zij al zoo wenschelijk acht tot verbetering van het lot der fabriekarbeiders. Maar nu beginnen zich over het stadje andere rampen uit te storten, die met de werkstaking niet in regtstreeksch verband staan. Er breekt een oproer uit, waarbij de ontevreden arbeiders niet de hoofdschuldigen zijn, en terwijl met den dooi ook het uur der vergelding aanbreekt, wordt de wagen met de gevangenen eenigzins belemmerd door twee karren met rijshout, die ongemerkt den lezer een anderen kant uitvoeren en hem plotseling getuige maken van al de verschrikkelijkheden eener dijkbreuk. Dit alles moge nu streng binnen de perken van het natuurlijke blijven, doch staaft

{==276==} {>>pagina-aanduiding<<}
ons gevoelen, dat alle donkere partijen te veel uitwendig worden aangebragt.
Inmiddels stuit men telkens op kleine duisterheden. Binzer heeft de arbeiders gevleid met geldelijke hulp, en toont hun 140 Gl. die hij van den Joodschen uitdrager heeft geborgd. Dat zich hieronder een zegenwensch bevindt, in den vorm van een bankbiljet, kan er mede door, omdat de Jood slim, en het werkvolk nu eenmaal zoo verbazend dom is. Doch Binzer zelf schijnt het niet gemerkt te hebben, evenmin als de herbergier, die het wisselde. Of moeten wij het er voor houden, dat Elie, die zoo aardig weet te middelen tusschen zijn gevoel en zijn geweten, het aan zijne wederhelft slechts een zegenwensch noemt, om haar te sussen. Later bekomt Binzer weer geld. ‘Hoe hij er in geslaagd is, blijve zijn geheim,’ laat de schrijver er op volgen, waaruit men opmaakt, dat het overige volkomen duidelijk moet zijn. Hierdoor rijst telkens het vermoeden, dat men iets overgeslagen, kwalijk begrepen of wel vergeten heeft. Hoe kon de politie te Veenwijk, daar men slechts van twee veldwachters heeft gelezen, tijdens de afwezigheid van Bronsberg, zoo goed een oog in het zeil houden? De stad schijnt klein te zijn, en de burgemeester heeft, wegens de houding van het werkvolk, soldaten ontboden. Waar zijn deze evenwel, toen bij de terugkomst van Bronsberg een bedenkelijke oploop plaats heeft, waarbij zijn rijtuig niet door ontevreden arbeiders, maar door eenige toevallig aanwezige poldergasten wordt aangerand; waarbij het vervolgens op de winkels los gaat? De afwezigheid der politie, d.i. van de beide veldwachters, wordt behoorlijk verklaard. Het is echter te betwijfelen of de militairen, in zulke omstandigheden, te Amsterdam wel zoo lang zouden uitblijven.
Eenigzins vermoeid van al de rampen en raadsels, komt de lezer bij den gebroken dijk, waar hem een levendig tooneel verbeidt, dat na het voorafgegane wat verbijstert. Doch het binnenstroomende water doet wonderen. Het sleept de oude fabriek met hare voor de volksgezondheid verderfelijke lokalen weg, en verzoent Glover met Bronsberg. Deze belooft de fabriek te herbouwen, ondersteunt de werkstakers tijdelijk, en deelt hun zijne plannen voor de toekomst mede. Hij bezorgt Glover elders eene betrekking als onderbaas. Met den afloop, waarbij Glover en Hanna, na alle doorgestane wederwaardigheden, een jong, gelukkig en niet langer diep onkundig echtpaar vormen, heeft

{==277==} {>>pagina-aanduiding<<}
men ten slotte vrede, zonder in allen deele bevredigd te zijn.
De schrijver heeft te weinig gewoekerd met het talent, in zijne novellen ten toon gespreid. Hij toont ons eene beklagenswaardige menigte, die niet het regte besef van haar eigen toestand heeft. Zij wordt uit hare verdooving, om het zoo te noemen, niet opgeschrikt door een geestdrijver, die haar ter goeder trouw misleidt, maar opgeruid door een schurk, die zijne rol even goed had kunnen spelen, al ware er geen sprake geweest van wanverhouding tusschen kapitaal en arbeid. Dientengevolge maakt het tafereel niet den beoogden tragischen indruk. Het doet alleen huiveren, zonder te roeren. Niet de tendenz, maar eene te oppervlakkige bewerking der hoofdidee heeft den schrijver verlokt, tegen den regel der kunst te zondigen, door zijn tafereel tot overladens toe te vullen, om de matheid der hoofdgroep eenigermate weg te nemen. Noch de zinbouw, noch sommige woordspelingen, noch pikante gezegden kunnen het gemis aan diepte vergoeden, wat de hoofdzaak betreft.
Maakt Hanna de freule, om boven gemelde redenen, niet den beoogden indruk op het gemoed, zoo achten wij het niettemin een zeer boeijend verhaal, dat menige verdienstelijke bladzijde bevat, welke den lezer een waar genot verschaft. Velen zullen dit reeds bij ervaring weten. Het ons geworden exemplaar beveelt zich aan door uitstekend goed papier, helderen druk en tamelijk zuivere correctie. Enkele fouten, hierbij ontsnapt, zijn in geringe mate of volstrekt niet zinstorend. Hinderlijk en strijdig met het taalgebruik is het telkens gebezigde ‘komt hij’ voor ‘zegt hij.’ - Spreekt men in het dagelijksche leven van ‘komen’, dan beteekent het ‘doen, zekere houding aannemen, een gebaar maken’. Hiermede eindigen wij onze beschouwing over de twee geschriften, waarmede onze letterkunde is verrijkt. Haar omvang moge tot maatstaf strekken van de belangstelling, waarmede beide door ons gelezen zijn.

Nieuwediep, Mei 1873.
B.D.


{==278==} {>>pagina-aanduiding<<}

II. Godgeleerdheid en Kerkrecht.

Het oude en het nieuwe geloof. Eene belijdenis van David, Friedrich Strausz, vertaald door A.A. Deenik MLz. Haarlem, de erven Loosjes. 274 blz. groot. 8o.

Het oude en het nieuwe geloof. David Friedrich Strausz beantwoord door Dr. L.W.E. Rauwenhoff, hoogleeraar te Leiden. Leiden, S.C. van Doesburgh. 1873. 147 blz. klein 8o.
Het hierboven aangekondigde boek van Strausz heeft vooral van modernen kant veel afkeuring ondervonden. Dit zal sommigen wellicht genegen maken, om de spreuk toe te passen van de liberalen van den vorigen dag, die de kettermeesters van den tegenwoordigen zijn. Wanneer echter iemand niet alleen het eerste maar ook het tweede der aangekondigde werken leest, dan zal hij zien, dat deze spreuk hier niet toepasselijk is. Het is hier geen vraag naar wat meer of minder vrijzinnigheid, maar er is eene volkomene tegenstrijdigheid in de beginselen.
De uitkomsten van beider beschouwingen zijn lijnrecht het tegenovergestelde. De één wil afbreken, de ander wil voortbouwen; de één houdt het Christendom voor oud en verouderd en der verdwijning nabij, de ander voor eeuwig en onvergankelijk en naar den vorm voor verjonging vatbaar. De één beoordeelt vooral de voorstellingen der christenen van vorige eeuwen en maakt zich kort af van de tegenwoordige godgeleerden, de ander zoekt vooral voedsel voor verstand en hart bij de laatste. De één gelooft, dat de voorraad van praktisch bruikbare denkbeelden in het christendom is uitgeput, de ander, dat die voorraad onuitputtelijk is, omdat er eene menigte onvergankelijke waarheden in gevonden worden. De één houdt Jezus voor eenen dweper, de ander voor den godsdienstigen mensch bij uitnemendheid. De één houdt de door Jezus begonnene baan voor afgeloopen, de ander voor oneindig. Wanneer dus de één op de vraag: zijn wij nog Christenen? rondweg antwoordt: neen! dan zegt de ander even uitdrukkelijk: ja!
Men ziet, dat hier zulk eene tegenstrijdigheid is, dat er geen sprake kan zijn van meer of minder vrijzinnig.
Niet alleen over het Christendom loopt het verschil, maar ook over den godsdienst in het algemeen. Strausz vraagt: hebben wij nog godsdienst? en beantwoordt die vraag aldus, dat hij

{==279==} {>>pagina-aanduiding<<}
zegt: als Godsdienst bestaat in het erkennen van eenen persoonlijken God, die in den hemel woont en door gebeden kan vermurwd worden: dan hebben wij geen Godsdienst; maar als die bestaat in eerbiedigen van het Universum, waarvan wij een deel uitmaken: dan hebben wij die wel. Rauwenhoff daarentegen zegt hierop, dat het erkennen van eenen persoonlijken God niet insluit, dat die ergens in den hemel woont, maar dat hiermede bedoeld wordt, de in de wereld inwonende Goddelijke geest, wiens woonplaats dus niet van de voorstelling aangaande den hemel afhankelijk gemaakt kan worden; en dat het gebed niet beteekent, God door gebeden te vermurwen, maar wel den geest open te zetten voor indrukken van het oneindig verhevene denkbeeld van den Goddelijken geest. Verder merkt Rauwenhoff aan, dat het Universum, zooals Strausz het opvat, niets bezit, dat eenig godsdienstig gevoel kan opwekken, daar het eenvoudig bestaat uit mechanisch werkende krachten zonder bewustzijn, waaraan men zich moet onderwerpen, omdat men niets anders kan, doch waarin volstrekt niets is, hetwelk liefde of eerbied verdient. Strausz hecht verder zeer veel aan de voorstelling, dat ons zonnestelsel uit de langzame afkoeling en verdichting eener gloeiende gasmassa ontstaan is, en dat onze aarde, toen zij genoegzaam bekoeld was, door zich trapsgewijze, van lieverlede, in verbazende tijdruimten te ontwikkelen, eerst planten, toen dieren, toen menschen heeft voortgebracht, waarbij telkens door den strijd om het bestaan en de teelkeuze het meer voortreffelijke uit het minder voortreffelijke zou zijn voortgekomen. Rauwenhoff merkt hierop aan, dat Strausz veel, wat onbewezen is en op onderstelling steunt, voor bewezene waarheid aanziet, ja somtijds uit profetieën argumenteert, als hij zegt, dat dit of dat nog niet ontdekt is, maar zeker ontdekt zal worden. Bovendien is er in beider wereldbeschouwing nog een verschil van belang. Strausz is van oordeel, dat alleen de strijd om het bestaan en de
teelkeuze verhonden met toevallige afzondering van bijzonder begaafde individu's de voortgaande ontwikkeling kan verklaren; Rauwenhoff houdt dit voor onmogelijk, maar leert dat noodzakelijk in elk ding eene immanente idee moet wezen, die de ontwikkeling bestuurt, daar het hoogere, als het niet innerlijk was voorbereid, nimmer zou voor den dag gekomen zijn. Dit laatste vooral is zulk een gewichtig verschil, dat wij dit in het bijzonder ter overweging moeten aanbevelen.

{==280==} {>>pagina-aanduiding<<}

Strausz meent, dat zijne wereldbeschouwing voldoende practische beginselen voor het leven geeft, daar zij den mensch als met rede begaafd doet zien, en dus het ontwikkelen en in eere houden dier rede benevens het in het oog houden van het menschelijk geslacht, als één in beginsel, tot plicht maakt.
Rauwenhoff beweert, dat dit bij Strausz ijdele klanken zijn, daar die rede en het menschengeslacht slechts als toevallige voortbrengsels van bewusteloos werkende mechanische krachten beschouwd worden, en er dus niets verhevens in gevonden wordt; ja, dat een sterke dief zich kan verontschuldigen met zich op den strijd om het bestaan te beroepen; en dat het dus niet meer dan natuurlijk is, dat Strausz wanhopende aan de kracht zijner beginselen om het volk in toom te houden, de overheid, de militaire macht en de doodstraf te hulp roept, en dat hij van de opvoeding geheel zwijgt.
Eindelijk geeft Strausz nog den raad, om zich door poëzie en muziek te verkwikken, en zegt dat alzoo het leven toch vrij genoegelijk kan doorgebracht worden; maar Rauwenhoff merkt aan, dat dit voor het volk niets geeft, daar dit voor die poëzie en muzijk geen geld, geen tijd en geen vatbaarheid bezit. Het volk kan den Bijbel niet missen, en zal ook de leer van Strausz steeds afwijzen.
Dit zijn ongeveer de punten van verschil tusschen de twee schrijvers, wier namen aan het hoofd dezer aankondiging genoemd zijn. Wij hopen dat wij door het opgeven daarvan mogen teweeg brengen, dat, wanneer iemand het boek van Stransz gelezen heeft, hij zich moge herinneren aan de spreuk: die de eerste komt in zijne twistzaak schijnt rechtvaardig te zijn, maar zijn naaste komt en onderzoekt hem; en dat hij dan ook het boek van Rauwenhoff moge lezen, waaruit hij zien zal, dat de leer van Strausz geenszins als de ultima ratio kan beschouwd worden.
Hier konden wij eindigen, hadden wij niet nog twee dingen op het hart. Vooreerst dit, dat de groote dichters, wier werken door Strausz zijn aanbevolen, waarlijk geen materialisten waren. Om slechts enkele plaatsen aan te halen, herinneren wij aan de heerlijke woorden van Schiller:

Und ein Gott ist. ein heiliger Wille lebt, 
Wie auch der menschliche wanke, 

{==281==} {>>pagina-aanduiding<<}

Hoch über die Zeit und dem Raume webt, 
Lebendig der höchte Gedanke. 
Und ob alles in ewigem Wechsel kreist, 
Es beharret im Wechsel ein ruhiger Geist. 

Het is wellicht niet zonder beteekenis, dat die Götter Griechenlands onder de gedichten der tweede periode, doch daarentegen dit gedicht, die Worte des Glaubens, in de derde periode gevonden wordt.
Ook willen wij hier het tweede deel van den Faust in de gedachte brengen, hetwelk door Strausz wel wat uit de hoogte verworpen wordt, doch waarin op het einde de heerlijke woorden voorkomen:

Gerrettet ist das edle Glied 
Der Geisterwelt vom Bösen. 
Wer immer strebend sich bemüht 
Den können wir erlösen. 
 
Und hat an ihm die Liebe gar 
Von oben Theil genommen, 
Begegnet ihm dié selige Schaar 
Mit herzlichem Willkommen. 

Strausz zelf kan het immers niet laken. wanneer iemand in de door hem te recht zoo geroemde schrijvers ook deze plaatsen leest, ze schoon vindt en er nog wat meer in ziet dan strijd om het bestaan en teelkeuze.
Het tweede, dat ik te zeggen heb, is het volgende:
Toen ik het boek van Strausz gelezen had was ik door den eersten indruk zeer getroffen, hetgeen ik geloof dat meer lezers zullen ondervonden hebben. Toen nam ik Herbart's Overzicht nog eens ter hand, en ik ontdekte, dat mijne bezorgdheid ongegrond was. Ik dacht toen: hoe jammer, dat de leer van Herbart zoo weinig sympathie vindt; want daarin vind ik de oplossing van vele vraagstukken, die in het boek van Strausz op eene wijze, die mij in 't geheel niet voldoet, besproken worden. Een enkel woord willen wij hierover in het midden brengen.
Volgens Herbart noopt ons de analyse van hetgeen de zinnelijke waarneming ons leert tot het erkennen, dat de lichamen, die wij bij ervaring kennen, uit atomen zijn samengesteld, daar

{==282==} {>>pagina-aanduiding<<}
de menigte eigenschappen, die wij in hetzelfde ding waarnemen, een duidelijk bewijs zijn, dat wij niet met enkelvoudige maar met samengestelde dingen te doen hebben; en deze samengestelde dingen toch uit iets moeten zijn samengesteld, en dus hunne deelbaarheid niet tot in het oneindige gaan kan, daar zij anders slechts uit poriën bestaan zouden. Die atomen kunnen wij niet waarnemen, noch analyseeren, maar kunnen genoegzaam zeker zeggen, dat de groote verscheidenheid der verschijnselen, die wij zien, ons noodzaakt te onderstellen, dat al die atomen niet aan elkander gelijk zijn, maar groote verscheidenheid van geaardheid moeten hebben. Uit die atomen nu moet de wereld zijn samengesteld, en, ofschoon onze onbekendheid met ontelbare verschijnselen hier zekere kennis uitsluit; toch hebben wij evenveel recht om in de wereld eenen goddelijken geest te onderstellen, als wij in onze medemenschen rede en verstand aannemen, zonder deze te zien.
In vele natuurverschijnselen dringt zich verder eene doelmatige inrichting aan ons op, hetgeen ons geloof in eenen goddelijken geest versterkt. Doelmatigheid toch en oorzakelijkheid sluiten elkander niet uit, gelijk reeds Spinoza meende; want die het doel wil moet de middelen willen; en wanneer men aan een landman vroeg: groeit het graan omdat gij het gezaaid hebt? of, hebt gij het gezaaid opdat het groeien zou? dan zou hij, als hij deze vraag begreep, antwoorden: het ééne is waar en het andere ook.
Is verder alles uit atomen samengesteld: dan is ook de ziel zulk een atoom, want al die milliarden van voorstellingen, die wij hebben, die zich aanhoudend samen in ons verbinden en allerlei reeksen en combinaties vormen; die, na vele jaren onder den drempel des bewustzijns geweest te zijn, wederkomen, en zich als onze voorstellingen doen kennen; zouden onmogelijk in dat ééne bewustzijn plaats kunnen vinden, als er geen bij de stofwisseling in ons lichaam blijvend wezen was, waarin zij als innerlijke toestanden bewaard bleven. Dit wezen is de zielemonade, die zich ontwikkelt door reactie tegen de indrukken der zintuigen en door de hersenen, welke haar voortreffelijk werktuig zijn, doch haar wezen niet uitmaken. Sterft nu het lichaam, dan kan zij niet vergaan, maar blijft in alle geval, ook al verloor zij haar bewustzijn, hetgeen niet denkbaar is, omdat het bewustzijn eene innerlijke eigenschap is. Zij heeft echter niet

{==283==} {>>pagina-aanduiding<<}
meer ruimte noodig, indien het bewustzijn blijft dan indien niet, zoodat de vraag van Strausz: waar al die zielen moeten wonen? onzinnig blijkt te wezen; daar zij immers in allen gevalle blijven, en niet meer plaats noodig hebben als zij haar bewustzijn behouden. Volgens Herbart toch komen er geen nieuwe atomen bij, maar krijgen van lieverlede hoe langer hoe meer atomen bewustzijn.
Hiermede is tevens de groote vraag, naar het kwaad in de wereld, beantwoord; want zijn de zielen onvergankelijk: dan worden zij gaande weg ontwikkeld, ook door den prikkel van verdriet, tegenspoed en gewetenswroeging; en moeten eindelijk allen terecht komen.
Ziehier eene zeer beknopte opgave van mijne opvatting van Herbarts stelsel. Ik wenschte, dat de godgeleerden, die zich ten taak stellen, Strausz te bestrijden, de leer van Herbart wilden overwegen. Wellicht kon deze hun bruikbare wapenen aan de hand geven.

Amersfoort, 1 April 1873.
D. Burger.
Apostolische reis van den aartsbisschop van Utrecht Henricus Loos, door Duitschland, Julij 1872. Naar het Hoogduitsch van J. Renftle, oud-katholiek Pastoor te Mering. (Beijeren.) 's Gravenhage, J.M. van 't Haaff. 1873.
De Katholieken, meest in Duitschland, die terecht weigerden zich te vereenigen met het onzinnige leerstuk der pauselijke onfeilbaarheid, door den leugengeest van het jezuïtisme, waaronder Rome's kerk gebukt gaat, op het zich ‘oecumenisch’ noemende concilie van 1870 aan de kerk opgedrongen; die Katholieken wierpen met kracht en klem de verdenking van zich af als zouden zij door het aankleven van onrechtzinnigheid zich zelven buiten de kerk sluiten. Maar dan moesten zij zich ook zorgvuldig onthouden van alles wat aan zulke beschuldiging eenigen schijn van gegrondheid zou kunnen bijzetten. Zij mochten zich niet onttrekken aan éénen der kanonieke regelen en vormen; het zoogenoemde sacrament des vormsels mocht niet anders worden toegediend dan door eenen bisschop dien het kanonieke recht als volkomen

{==284==} {>>pagina-aanduiding<<}
wettig erkende, geen bisschop gewijd dan door eenen aartsbisschop, op wiens legaliteit niets valt af te dingen. En hier nu deed zich voor de Duitsche Katholieken der oude rechtzinnigheid eene zeer groote moeilijkheid op. ‘'t Is treurig’, schrijft pastor Renftle (bladz. 3), ‘dat niet één bisschop in Beijeren of Duitschland getrouw gebleven is.’ Daar nu allen het hoofd hadden gebogen onder het dwangjuk van het ultramontanisme en de toediening van het vormsel aan de wederspannigen weigerden, moest men elders hulp zoeken. Daaronder ook de pastor te Mering, schrijver van dit boekje.
Onder den vrij algemeen gebruikelijken, maar geheel verkeerden naam Jansenisten leeft in Nederland de eigenlijke kern voort van de aloude Katholieke kerk dezer landen, het overschot van het Utrechtsche bisdom en aartshisdom. Langzamerhand, sedert omtrent twee eeuwen heeft de verfoeilijke geest van het Jezuïtendom door allerlei leugens, kuiperijen en knoeierijen die oude, eerbiedwaardige Nederlandsch-Katholieke kerk weten te verdringen, zoodat zij tot eenige gemeenten, samen slechts 5000 zielen tellende, is ingekrompen. Al de overige Roomschen in Nederland behooren tot gemeenten, in den loop der tijden van lieverlede bezet met pastoors, wederrechtelijk in- en opgedrongen, terwijl genen door paus op paus even wederrechtelijk worden verdoemd en vervloekt - alleen omdat het Jezuïtisme den waren kanonieken toestand van de Utrechtsche kerk steeds bij den panselijken stoel in een valsch daglicht heeft weten te stellen. Toch heeft de Utrechtsche kerk haar zuiver kerkelijk standpunt tegen die geweldige tegenwerking ongeschonden weten te handhaven en, zich in buitengewone gevallen aan de aloude kerkelijke instellingen moetende houden, met name de wettige opvolging in het episcopaat bewaard, zoodat de Hoog Eerw. H. Loos, indien men zich op het zuivere kanonieke standpunt plaatst, de eenige en wettige titularis van het aartsbisdom Utrecht is en de benoeming van eenen anderen tengevolge der kerkregeling van 1853 zich voor het kanonieke recht niet laat rechtvaardigen, maar als onwettige aanmatiging moet worden aangemerkt 1).

{==285==} {>>pagina-aanduiding<<}

Reeds voor meer dan dertig jaren voorspelde de fijne kenner der kerkelijke geschiedenis Augusti, dat, ‘wanneer vroeg of laat (waartoe het toch eenmaal komen zal en komen moet) eene ernstig gemeende en met bedachtzaamheid en veerkracht begonnen proeve wordt genomen om de Katholieke kerk te bevrijden van Rome's heerschappij, het thans onbeduidende aartsbisdom van Utrecht dadelijk eene beteekenis en belangrijkheid zal erlangen, van welke zich nu nog maar enkelen eene juiste voorstelling kunnen maken.’
Die profetische woorden beginnen vervuld te worden. De waardige aartsbisschop van Utrecht, een man van den beminnelijksten christenzin en hoogwijze bedachtzaamheid, juist de man om in dezen tijd aan het hoofd dier thans in hare toekomst zoo allerbelangrijkste kerk te staan, werd aangezocht om in Beijeren de kerkelijke hulp te verleenen, die men behoefde en die door eigen kerkhoofden geweigerd werd. De Hoog Eerw. Loos gaf aan die uitnoodiging gehoor en het is van zijn ‘apostolische reis’, in den vorigen zomer gedaan, dat het voor mij liggende boekske een verslag geeft.
Dat verslag is in meer dan één opzicht merkwaardig. Vooreerst blijkt uit het aanzoek zelf, dat het kanonieke standpunt der Utrechtsche kerk buitenslands wel degelijk erkend wordt. De papa male inforwatus (verkeerd onderrichte paus) moge tegen haar zijne banbliksems slingeren en haar een troep ketters en scheurmakers noemen, het was niet dan na een kalm, bedachtzaam onderzoek dat men het hoofd Utrechtsche kerk tot het waarnemen van bisschoppelijke functiën inriep. En die bedachtzaamheid moest hier wel tot schroomvalligheid toe worden in acht genomen, want voor de vragers, die tot geen prijs de minste inbreuk op hunnen rechtstoestand in de kerk maken wilden, was het eene levenskwestie of zij de toediening van het vormsel zouden mogen toevertrouwen aan den Utrechtschen aartsbisschop, van wiens kanoniek wettig standpunt zij vooraf de volste overtuiging moesten hebben. Zonder dat scheurden zij zich door het inroepen dier kerkelijke hulp feitelijk van de kerk

{==286==} {>>pagina-aanduiding<<}
af. De kerkelijke wettigheid van het aartsbisdom Utrecht is dus als 't ware aan een nieuw, uit den aard der zaak allergestrengst onderzoek onderworpen en deugdelijk bevonden. Ten tweede blijkt uit dit stukje met wat groote nauwgezetheid en bedachtzaamheid de Hoog Eerw. Loos is te werk gegaan eer hij aan het uit Duitschland tot hem gekomen aanzoek gehoor gaf. Eerst werd de oppositie tegen het bewuste leerstuk nauwkeurig onderzocht. Dat had de ambtsvoorganger van den heer Loos ook gedaan toen de zoogenoemde Duitsch-Katholieken met Ronge aan het hoofd hem hadden verzocht eenen bisschop te komen wijden; men overtuigde zich dat die leiders niets van het Katholicisme aan zich hadden dan alleen den geusurpeerden naam. En eerst nadat gebleken was, dat het hier gold een verzoek van wezenlijke Katholieken, strijdende voor de oude leer en daarom uitgeworpen; eerst nadat met alle mogelijke bedachtzaamheid, ook door het Kapittel der Utrechtsche kerk, onderzocht was of er termen waren om het verzoek in te willigen - eerst toen werd hiertoe besloten. Het is dus geene overijlde, door oppositie tegen Rome ingegeven medewerking aan eenen oproerigen stap, maar wel degelijk eene met de grondregelen van het kanonieke recht in de hand volkomen te rechtvaardigen daad.
En die daad, eenmaal verricht, is van veruitziende gevolgen. Reeds is bepaald, gelijk terwijl wij dit schrijven door de dagbladen vermeld wordt, dat de aartsbisschop van Utrecht den 4 Juni aanst. te Keulen de bisschoppelijke wijding zal verrichten. Zoo komen dan de rechtzinnig-Roomschen, die volkomen in hun recht zijn met het opgedrongen leerstuk der onfeilbaarheid af te wijzen, in het bezit van wettige kerkhoofden. Rome, door het Jezuïtendom beheerscht, moge razen en tieren, verdoemen en vloeken, - het geldt hier geen scheurmakers die der kerk de gehoorzaamheid opzeggen, maar geloovige kinderen der kerk.
Het is gewis de oprechte wensch van alle weldenkenden, dat, juist omdat Utrecht en Utrecht alleen de zuivere katholiciteit der oppositie waarborgen kan, aan ons vaderland eenmaal de eer te beurt valle, in de geschiedenis der R.K. te prijken als de wieg van die richting, welke naar aanleiding van eene der grootste onzinnigheden welke het ultramontanisme op zijn geweten heeft, eene betere toekomst voor die kerk heeft voorbereid; een nieuwe lauwer voor eene kerk, die zich ten aanzien

{==287==} {>>pagina-aanduiding<<}
der bijbelverspreiding in de landtaal reeds zoo hoogst verdienstelijk heeft gemaakt.

Haarlem, April 1873.
Van Oosterzee.

III. Varia.

Beginselen der veldversterkingkunst, ten dienste der leerlingen bij den cursus voor het officiersexamen bij de infanterïe en kavallerie, door C.M.H. Pel. - Kampen, K. van Hulst.
Bovengenoemd werk is - de Schrijver zegt het zelf in zijne voorrede - weinig meer dan eene compilatie uit tijdschriften en andere handboeken.
Het komt er dan ook bij het samenstellen van een leerboek niet op aan om nieuwe zaken te vinden, maar wel om het goed en doelmatig bevondene, behoorlijk tot één geheel te vereenigen.
Aan dezen laatsten eisch is reeds grootendeels voldaan, wat de veldversterkingkunst betreft, door het werk van den Kapitein-Ingenieur Eland, maar het valt niet te ontkennen dat dit boek voor een leerling niet overal even bevattelijk is en te veel verwijst naar het Handboek van den Pionnier. Ondanks zijne mindere volledigheid zal dan ook, naar wij gelooven, het werk van den heer Pel, door de leerlingen van den cursus, boven dat van den heer Eland verkozen worden.
De Schrijver heeft het behandelde ingedeeld in 13 hoofdstukken en daarbij eene geschikte volgorde in acht genomen. Alleen zouden wij wenschen dat, hetgeen over de bruggen gezegd wordt, in één hoofdstuk ware opgenomen geworden, zoowel wat betreft het slaan, het herstellen als het vernielen. Dit zou, dunkt ons, aanleiding gegeven hebben tot beter overzicht en geleidelijker behandeling.
De constructie der projectie van het eindtalud op pag. 20 en 21 doelt meer op het in teekening brengen dan wel op een traceeren op het terrein en heeft bovendien het groote nadeel, van den leerling alléén te helpen aan eene werktuigelijke verrichting, dat in een leerboek moet vermeden worden. Zeker is het niet gemakkelijk om de zaak duidelijk te maken aan den leerling, die, wat de meetkunst betreft, nog niets anders behandeld heeft

{==288==} {>>pagina-aanduiding<<}
dan het platte vlak, maar op de teekenles zal dit toch beproefd moeten worden, om te voorkomen dat de teekenaar niet eens kan lezen, wat hij zelf heeft geteekend.
Op pag. 23 vindt men in eene noot, de meening van verschillende schrijvers aangegeven over de verhouding tusschen den inhoud der uitgraving en dien der uitgegraven aarde. De kwestie is of het verhoudingsgetal grooter of kleiner dan de eenheid is.
Wij gelooven dat beide partijen gelijk hebben. Wanneer men grond uitgraaft, zal de versch uitgegraven massa meer dan toereikend zijn om de uitgraving weer te vullen. Stelt men ze echter eenigen tijd aan de lucht bloot, dan zal ze uitdroogen, de plantaardige bestanddeelen zullen wegsterven en de grondmassa zal inklinken. Gronden, die dus het rijkst zijn aan plantaardige bestanddeelen zullen, na het uitgraven, het meest in volume verminderen. Hieruit zou dan van zelf volgen, dat het bedoelde verhoudingsgetal, bij werken van tijdelijken aard, als kleiner, bij permanente werken, als grooter dan de eenheid moet worden aangenomen.
In het laatste hoofdstuk geeft de Schrijver de algemeene grondregelen aan voor den aanval en de verdediging van veldwerken enz.
Van hoe groot belang deze algemeene regelen ook zijn, zullen ze weinig nut hebben voor den leerling, wanneer de Instructeur ze niet doet teepassen op bekende zaken en terreinen of aanwijst (naar het voorbeeld van Eland) hoe de grondregels, bij verschillende gelegenheden zijn toegepast geworden.
De bij het werk gevoegde teekeningen zullen er toe bijdragen, om aan de leerlingen eene goede voorstelling van het beschrevene te geven.
S.











{==289==} {>>pagina-aanduiding<<}

Binnenlandsche letterkunde.

I. Fraaie Letteren.

Het koninklijk instituut voor de marine.

Het Koninklijk Instituut voor de Marine heeft zijne eigene geschiedenis. Und seine Geschichte ist auch sein Gericht. Voor de kritiek van die rechtbank behoeft het evenwel niet te schromen, gelijk wèl 't geval is met zoo menige inrichting tot opleiding der jeugd voor een of ander speciaal vak. Van wáár dit?...'t Antwoord op die vraag is niet vèr te zoeken. Nog 5 jaren en....'t Instituut voor de Marine viert zijn 50jarig bestaan. Intusschen heeft het allerlei lotgevallen gehad en menige verandering ondergaan. Gaandeweg is het geworden wat het nu is. Heeft het de absolute volmaaktheid nog niet bereikt - en wie zou deze ooit van éénige menschelijke instelling durven eischen? - het heeft zich toch voordeel gedaan met de lessen der ervaring en daardoor 't standpunt bereikt, waarop het zich thans geplaatst ziet. Dááraan almede heeft het zijn goeden naam te danken, dien het zoo binnen- als buitenslands 1) geniet. Dááraan ein-
{==290==} {>>pagina-aanduiding<<}
delijk mag men de gunstige resultaten toeschrijven, die zij als kweekschool voor zee-officieren heeft opgeleverd en nog steeds voortgaat op te leveren. Kortom: ook de geschiedenis van 't Kon. Instituut voor de Marine bevestigt het, dat goede, degelijke zaken niet met één tooverslag worden in 't leven geroepen. Hiervoor zijn tijd, studie en ondervinding noodig. Al dwalende en zoekende vindt men 't spoor. Indien men slechts een open oog heeft voor de gebreken, die zich vóórdoen, en door
bestendige hervorming die gebreken zoekt te bestrijden, - indien men slechts den moed bezit, om, bij gebleken noodzakelijkheid, ter verbetering van 't gebrekkige of tot wijziging van 't bestaande gepaste en doortastende maatregelen te nemen, dan wast uit wat aanvankelijk wel goed was, doch ten dage zijner wording of vestiging te wenschen overliet, van lieverlede 't betere. De weg der volmaking loopt immers niet langs de stoute steilten der woeste revolutie of langs de kapricieuse kronkelpaden der onsystematische reorganisatie, maar langs het effen spoor eener bijna spontane renovatie.
Eere zij hun toegebracht, dat dit begrepen en deze methode van continueele herschepping zich tot richtsnoer gekozen hebben. Ware het onze taak, eene geschiedenis van het Instituut op te stellen, - zeker! wij zouden niet nalaten, dankbaar de namen te vermelden dier mannen, wier streven het geweest is, om het ‘pas abolir, mais accomplir’ in toepassing te brengen. Het zou ons behoefte zijn, er op te wijzen, dat in dienzelfden geest is voortgearbeid, laatstelijk nog door Z. Exc. L.G. Brocx, niet slechts zoolang hij aan het hoofd stond van 't onderwijs der adelborsten, maar ook sints hij zich als Minister van Marine tot de algemeene leiding van dit veelomvattend deel onzer Staatshuishouding geroepen zag. Steeds heeft hij getoond, dat hij een warm hart omdroeg voor de belangen van 't Instituut, dat hij, zoo nabij met de behoeften van 't onderwijs bekend, daarin naar eisch wilde voorzien - en de personen, aan wie hij zoowel 't bestuur en toezicht over deze inrichting als de opleiding en vorming der toekomstige zee-officieren opdroeg, goed wist te kiezen.

{==291==} {>>pagina-aanduiding<<}

Wat hier in 't algemeen gezegd is, zou zeer gemakkelijk met tal van bewijzen te staven zijn. Al dadelijk springt dit duidelijk in 't oog, indien men zich de moeite getroost, om den blik rugwaarts te slaan en van den ontwikkelingsgang kennis te nemen, die in de herhaalde wedergeboorte onzer navale school op te merken valt. Hoe gaarne wij aan onze lezers hiervan eene korte schets zouden wenschen te geven, moeten wij ons evenwel dit voorrecht ontzeggen, omdat dit reeds door anderen geschied is. In het 2e deel, Jaarg. IV van ‘Onze tijd’, blz. 323 vg. (Amst. C.T. Stemler, 1869) heeft de heer C.A. Jeekel hiervan een historisch overzicht geleverd, hetwelk de voornaamste veranderingen van 1602 tot 1869 vermeldt. En wie meer bijzonder zich eene beknopte voorstelling begeert te vormen van de verschillende phasen die, het Marine-Instituut, eerst te Medenblik (1828-1850), later te Breda als Kon. Akad. van Zee- en Landmacht (1850-1855) en eindelijk te Willemsoord (onder den tegenwoordigen naam) heeft doorloopen, hij raadplege bovendien de ‘Algemeene Statistiek van Nederland,’ Afl. 9. blz. 383 (Leiden, A.W. Sijthoff. 1872). Hem behoeft het waarlijk niet aan stof te ontbreken voor de bewijsvoering, dat al die metamorphosen kennelijk den toeleg verraden, om de maritime opleidingsschool te maken tot eene inrichting, die, in overeenstemming met den vooruitgang van theorie en praktijk, aan haar karakter en hare bestemming volkomen beantwoordt.
Heeft men sints 1869 - want met dit jaar eindigen de beide verslagen, zoo even vermeld - dit streven gestaakt?...Wij zeiden het reeds, dat door onzen tegenwoordigen Minister van Marine in denzelfden geest is voortgegaan. Ten einde dit in bijzonderheden aan te wijzen, zouden wij als historiograaf van 't Instituut over de 3 of 4 laatste jaren dienen op te treden, en over meer kennis van zaken te beschikken moeten hebben dan ons gegeven is. Maar toch zij iets herinnerd van hetgeen de Minister voor 't Instituut gedaan heeft. Wij noemen slechts dit: dat van hem het denkbeeld uitging, om een flink en doelmatig gebouw op te richten, waarin een geschikte en gezonde huisvesting voor de adelborsten ontsloten werd - en dat hij dit denkbeeld met kracht van geest wist te verwezenlijken. Wil men hiervan de groote voordeelen over 't hoofd zien, dan moet men zich vooraf op een geheel eenzijdig standpunt geplaatst hebben, en ten eenenmale vergeten, wat er noodig is, om aan de eischen eener gezonde en

{==292==} {>>pagina-aanduiding<<}
regelmatige ontwikkeling, zoo van lichaam als geest, bij jongelieden van 15 tot 18 jaar te voldoen. - Voorts riep hij in 1870 eene nieuwe organisatie in het leven en ontwierp een reglement, dat goedgekeurd is geworden bij koninklijk besluit van 29 Augustus 1870 No. 8. Legt men dit reglement naast de vroegeren, nl. dat van 6 Sept. 1828 No. 56, dat van 4 December 1848 No. 85, dat van 25 April 1857 No. 81, later gewijzigd bij kon. besl. van 8 Maart, 11 Juni en 5 Augustus 1860 Nis. 54, 53 en 68 en van 14 Augustus 1867 No. 79, dan valt het niet te ontkennen, dat in de bestaande orde van zaken door dezen minister belangrijke wijzigingen zijn gebracht. Het zou ons te ver voeren, als wij al de détails daarvan registersgewijze gingen opsommen. Maar dit is ook onnoodig, want eene oppervlakkige vergelijking van het vroegere met het latere kan den belangstellenden onderzoeker zonder moeite overtuigen, dat het werk der hervorming ook na 1869 onverdroten is voortgezet. - Bovendien troffen wij in 't jaarboekje van 1871 bl. 61-72 een extract uit het Huishoudelijk Reglement aan, den 14 October 1870 door den Minister vastgesteld. Wij weten niet, welke bepalingen er ten dezen aanzien vóór 1870 bestonden, maar aarzelen niet te constateeren, dat de steller van dit reglement, klaarblijkelijk een man met practischen blik, met de uiterste zorgvuldigheid aan alles gedacht heeft, waarop bij inrichtingen van zulk een aard en omvang moet gelet worden. - Eindelijk onderging ook 't personeel, in welks handen de veelomvattende taak van 't onderwijs berust, eenige verandering. Onder 't oppertoezicht van den Directeur en Kommandant van 't Instituut, die tevens met de directie van 't onderwijs belast is, wordt instructie gegeven, door drie luitenants-ter zee 1ste kl. Als zoodanig zijn thans werkzaam de H.H.
P. ten Bosch, W.L.A. Gericke en J.M.A. van Mulken. Aan eerstgenoemde, tevens kommandant van het Instructievaartuig Urania tijdens de kruistocht op de Zuiderzee, zijn opgedragen de lessen in de stuurmanskunst en sterrekunde, - aan den tweede die in de zeeartillerie, de versterkingskunst en het landmeten, - aan laatstvermelde die in de practische zeevaartkunde en in den scheepsbouw, - terwijl bovendien de heer P.A. van Aken, officier-machinist der 1ste klasse, onderwijs in de stoomwerktuigkunde verstrekt. Dat deze belangrijke vakken in uitstekend-goede handen zijn, behoeft geen nader betoog voor iemand, die de bekwaamheden en geschiktheid van voornoemde

{==293==} {>>pagina-aanduiding<<}
heeren instructeurs kent. - Met niet minder grond mag dit getuigd worden omtrent de zes burgerlijke docenten, die aan 't Instituut verbonden zijn, nl. de H.H. Dr. G.A. Oskamp voor de hoogere wiskunde, natuur- en werktuigkunde, A. van Voornveld, voor de lagere en beschrijvende meetkunst, B.L. de Vries voor de trigonometrie en algebra, J.J. Backer Dirks, voor de letterkundige vakken, J.G.R. Vos voor de Engelsche en Fransche talen en J. van Hattem voor de algemeene geschiedenis en aardrijkskunde. Bovendien is het onderwijs in de infanterie-exercitiën aan den luit. ter zee H. Quispel en die met 't geschut aan den luit. ter zee M.A. Medenbach, - het onderricht in 't rechtlijnig teekenen aan den heer N.J. Leyer, in 't handteekenen aan den heer J.C. Leich en in de gymnastiek aan den heer A.G.F. Nieuwenhuizen goed toevertrouwd. En terwijl de oefeningen in het schermen, het zwemmen enz. plaats grijpen onder de leiding van onderofficieren der mariniers, en 't onderwijs in 't splitsen, knoopen, tuigen, roeien en omgaan met sloepen en stoombarkas, in artillerie- en scheeps exercitie aan deskundigen is opgedragen, worden de lessen in 't maken van ernstvuurwerken, muzijk en dansen door specialiteiten in die vakken gegeven. Vergelijkt men nu dezen staat van militaire en burgerlijke leeraren met dien van vorige toestanden, dan blijkt het, dat men naar de eischen en behoeften des tijds daaraan telkens de noodige wijziging en uitbreiding heeft gegeven. Dit merken wij op...allereerst in 1844, als wanneer een luitenant ter zee in de plaats van den tweeden hoogleeraar optrad. Op de lijst van dat jaar komt nog een kapitein der artillerie en een eerste luitenant als kommandant van het detachement mariniers voor, - gelijk mede één hoogleeraar voor de wiskundige vakken en een lector voor de letterkunde. Waarom die beide eersten bij besluit van 24 Dec. 1855 vervielen, laat zich verklaren uit de toenmalige verplaatsing der adelborsten van Breda naar
Willemsoord. 't Is ons evenwel niet gelukt, de redenen op te sporen, waarom zoowel 't ‘professoraat in de wis- en natuurkunde als 't ‘lectoraat’ in de letterkunde niet weder zijn vervuld. Verdwenen zijn zij immers niet; want de betrekkingen zelve zijn behouden gebleven. En dit is goed ook. Waarom zou 't Kon. Instituut voor de Marine afstand doen van praerogatieven, die men zelfs bij de oprichting van Hoogere Burgerscholen in 't aanzijn riep? Doch wij gaan voort:

{==294==} {>>pagina-aanduiding<<}

Toen in 1860 de adelborsten der mariniers naar Amsterdam werden overgebracht, kreeg het personeel van 't Kon. Instituut op nieuw eenige uitbreiding. Behalve de commissie van toezicht waren werkzaam: drie luitenants 1ste kl., een luitenant 2de kl., twee onderwijzers in de wis- en natuurkunde, twee in de wiskunde, drie in de geschiedenis en aardrijkskunde, taal- en letterkunde. De lessen in den scheepsbouw werden door een hoofdingenieur en die in het vuurwerkmaken door een luitenant-oppervuurwerkmaker verstrekt. Teekenen, muziek, dansen werd door vijf verschillende personen onderwezen, terwijl het onderricht in zwemmen, schermen, gymnastiek en infanterie-oefeningen aan vier onderofficieren der mariniers was opgedragen.
Legt men naast deze lijst den tegenwoordige staat van het onderwijzend personeel, dan ontdekt men op nieuw vooruitgang. Immers wij treffen vooreerst aan een specialen Directeur van 't onderwijs, die als zoodanig met de algemeene leiding dezer gewichtige aangelegenheid belast is. Hierin begroeten wij een maatregel, die alle goedkeuring verdient, omdat men daardoor verband brengt in de onderscheidene deelen van het groote geheel. 't Is zoo! Wie geen vreemdeling is op het gebied van onderwijs en opvoeding, ziet terstond in, dat men, om dit doel te bereiken, ook over een persoon moet kunnen beschikken, die alle kwaliteiten van verstand en hart bezit, welke tot de richtige uitoefening van zoodanige directie noodig zijn, - een man van uitgebreide kennis, helder oordeel, practischen geest, humanen zin, verstandig overleg, en last not least van een zachtmoedig doch vast karakter. Voor hèm de taak, om bij alle verschil van richting, zienswijze en methode eenheid te brengen in de lessen der onderscheidene docenten en met voorzichtigen tact alles, wat op den goeden gang van 't organisme onverhoopt een storenden invloed zou kunnen uitoefenen, bij tijds te verhoeden of te neutraliseren. Op hèm vooral rust de groote verantwoordelijkheid, waarvan art. 29 van 't Huishoudelijk Reglement gewaagt, - eene verantwoordelijkheid waarvan hij 't besef bij alle militaire en burgerlijke ambtenaren, aan 't Instituut verbonden, op de rechte wijze moet weten levendig te houden. Van hèm ook hangt het goeddeels af, dat de goede geest van orde en tucht, van lust en liefde voor den militairen stand, van gehoorzaamheid en eerbied jegens meerderen, onder de adelborsten zal heerschen. Zulk een man - wie gevoelt dit niet? - is niet gemakkelijk te vinden. En ook

{==295==} {>>pagina-aanduiding<<}
al mocht dit buiten verwachting gelukken, wie heeft lust en moed om die veelvuldige bemoeiingen op zich te nemen en zóó veelzijdige zorgen zich te laten welgevallen? Wie voelt zich sterk genoeg, om ten allen tijde, de rechtmatige en onrechtmatige aanmerkingen van hooger- of lager geplaatsten met de vereischte nauwgezetheid en kalmte des gemoeds te overwegen - en krachtig door 't bewustzijn van plichtsbetrachting ter linker- noch ter rechterzijde af te wijken? Wie?...Maar tegenover al deze afgetrokken vragen verheft zich 't concrete beeld van den man, wiens portret den 3den jaargang van het Jaarboekje voor adelborsten versiert. Ons voegt het allerminst een oordeel uit te spreken over iemand, die vèr boven onze beoordeeling verheven is, die onze lofspraak evenmin begeert als behoeft en die in de onbepaalde hoogachting, welke hem, als kommandant en directeur van het onderwijs, door àllen zonder onderscheid wordt toegedragen, ongetwijfeld vrij wat rechtmatiger Würdigung vindt, dan in de schoonste hulde van daartoe onbevoegde zijde. Dit neemt intusschen niet weg, dat wij ons 't voorrecht niet behoeven te ontzeggen, de opmerking te maken, dat de maatregel, die wij hierboven toejuichten, in eene persoonlijkheid als die van den kapitein-ter-zee K.F.R. Andrau, zijne volledige verwezenlijking heeft gevonden.
Verder is het toezicht op de belangen van 't Instituut in den ruimsten omvang en het geldelijk beheer opgedragen aan een Raad van Bestuur. Voorzitter van dien raad is de kommandant. Leden zijn: de twee oudsten in rang der offlcieren-instructeurs, de leeraar in de hoogere wis-. natuur- en werktuigkunde en de officier van administratie bij 't Instituut. Men kan dus gerust zeggen, dat die raad uit goede elementen is saamgesteld, - en dit te geruster, wanneer men weet dat, behalve den kolonel Andrau, daarin de HH. P. ten Bosch, W.L.A. Gericke, Dr. G.A. Oskamp en J.C.L.K. van Wely zitting hebben.
En wanneer wij nu deze regeling vergelijken met de organisatie van 24 December 1855, waarbij men eene commissie van toezicht over het onderwijs had, die uit slechts drie leden bestond, dan gelooven wij, dat de thans bestaande inrichting verreweg de voorkeur verdient, - vermits de werkkring van dezen ‘Raad’ zeer uitgebreid is en vrij wat bijzonderheden van gewicht omvat.
Al kunnen wij verder niet van alle verbeteringen, die aangebracht zijn, melding maken, nochtans moeten wij nog even stil-
{==296==} {>>pagina-aanduiding<<}
staan bij één punt, dat onze aandacht niet ontsnappen mag. Het is toch zonder twijfel eene aanmerkelijke schrede op den weg van den vooruitgang, dat men in den laatsten tijd aan het onderwijs in de stoomwerktuigkunde, - al was er reeds aan gedacht in 't reglement, vastgesteld bij Koninklijk besluit van 4 December 1848, no. 85, - eene zelfstandige plaats op 't programma van 't onderwijs heeft ingeruimd en de lessen in dit belangrijk vak heeft opgedragen aan den officier-machinist P.A. van Aken. De groote rol, die de stoom heden ten dage ook op het tooneel van 't zeewezen speelt, rechtvaardigt deze onderscheiding ten volle. Zij strekt in elk geval tot bewijs, dat men er op uit is, om door bestendige vernieuwing en verbetering, 't onderwijs onzer toekomstige zee-officieren gelijken tred te doen houden met de vlucht, die ook de krijgswetenschap in onze dagen neemt.

In verband hiermeê is het Programma der lessen dan ook opgemaakt. Noodig is het niet, dat wij dit thans nog woordelijk teruggeven. Uit het straks gezegde kan men reeds nagaan, dat het zich, overeenkomstig de bestemming van het Instituut, uitstrekt, zoowel theoretisch als practisch, over de nautische en daaraan verwante vakken, in den ruimsten zin (Art. 111 Huish. Regl.). Dit zegt waarlijk niet weinig, vooral wanneer men daarbij in aanmerking neemt, dat de opleiding zich tot een cursus van drie studiejaren beperkt. Bedriegen wij ons niet, dan werden vóór 1857 hieraan vier jaren besteed. Ongetwijfeld zal men voor deze verandering zijne goede redenen hebben gehad. Ook gelooven wij, dat jongelingen, met gewone geestvermogens en lust tot studie, wel in staat zijn de lessen ten einde toe goed te volgen. Aan ruime gelegenheid om zich te bekwamen ontbreekt het hun althans niet. De onderscheidene leervakken en uren worden telken jare over de verschillende afdeelingen en onderwijzers zóó verdeeld, dat de adelborsten voortdurend zijn ingespannen, zonder dat er evenwel te veel van hunne krachten gevorderd wordt. Bovendien wordt er met den tijd gewoekerd. Des zomers moeten zij te 5½ uur, in den winter te 6½ uur hunne ‘kooien verlaten.’ De gansche dag tot 's avonds 10 uur is voor hunne studiën beschikbaar. Vermoedelijk worden thans nog, gelijk weleer te Medemblik, dagelijks van 8 uur 's morgens tot 2 uur 's namidddags en van 4 uur 's namiddags tot 9 uur 's avonds onderwijs verstrekt. Doch hoe dit ook zij, het grootste gedeelte van den dag erlangen

{==297==} {>>pagina-aanduiding<<}
zij onderwijs - en daarna wordt hun de gelegenheid tot zoogenaamde ‘eigen-oefening’ gegeven in een of ander vak en onder toezicht van den leeraar, die met 't onderwijs in dat vak is belast. 't Is mij niet bekend, of het hun vrij staat zich in dien tijd ook met een ander deel hunner studie, dan hetgeen voor dien avond aan de orde is, onledig te houden. Evenmin kan ik beoordeelen, of zulk eene vrijheid ook tot misbruik aanleiding zou kunnen geven. Maar indien geen van beiden waar is, zou ik de vraag willen opwerpen: of het niet doelmatig wezen zou, de eigen-oefening in die mate vrij te laten, dat elke adelborst zich gedurende die uren kon bezighouden met dàt vak, waarin hij zich zwak gevoelt en dus de meeste studie behoeft? Zou hierdoor wellicht de reden komen te vervallen voor de tegenwoordigheid van dezen of genen leeraar, wiens vak in die eigen-oefening aan de beurt is, men zou dan het toezicht aan een officier van dienst kunnen opdragen, die tevens wel geneigd zou worden bevonden om aan de adelborsten al die hulp en voorlichting te verschaffen, welke zij mochten wenschen. Doch dit in 't voorbijgaan.....Dat er met den tijd niet roekeloos gespeeld wordt, is duidelijk genoeg. Van de drie jaren onderwijs gaat weinig, zeer weinig verloren. Zelfs de vacantiën zijn zóó kort als nergens elders. Aan onze Hoogescholen kan men ze brengen tot 4 à 5 maanden, aan onze gymnasiën en hoogere burgerscholen bedragen zij nagenoeg 3 maanden in het jaar. Aan 't marine-instituut daarentegen worden de lessen slechts twee malen gestaakt - en deze werkstakingen beloopen te zamen 6 weken. ‘Het groot verlof begint na afloop van den cursus en duurt eene maand; het klein verlof duurt 14 dagen.’ Of deze bepaling ook vroeger bestaan heeft, kan ik niet nazien, doch dit mag ik veilig zeggen, dat er van de driejarige oefening weinig tijds in werkelooze
rust wordt doorgebracht. En wanneer men ten slotte hierbij nog in aanmerking neemt dat 't onderwijs aan het Instituut ten doel heeft ‘om bij de adelborsten een grondslag te leggen van algemeene kennis, welke voor hen den weg tot latere wetenschappelijke ontwikkeling open stelt’ (art.111) en dat zij, ook na het verlaten van 't Instituut, tot het voortzetten hunner studiën gedrongen worden door de examina, die zij voor hoogeren rang moeten afleggen, - dan hebben wij minder reden om te vragen: waarom 't onderwijs in zoovele en meestal nieuwe leervakken over een driejarig tijdperk is verdeeld geworden?

{==298==} {>>pagina-aanduiding<<}

Wij mogen 't besproken onderwijs-programma niet uit de hand leggen, zonder nog bij 2 punten stil te staan: 1o. de bêpaling, ‘dat den adelborsten zooveel mogelijk gelegenheid wordt gegeven om les te nemen, of zich te oefenen in die vakken van smaak, waartoe zij bijzonderen lust betoonen’. Deze heilzame bepaling - want dat zij dit werkelijk is zal wel door niemand in twijfel worden getrokken, - wordt inderdaad met lofwaardige vrijgevigheid in praktijk gebracht. 't Is dan ook geheel overbodig er iets meer van te zeggen.
Het 2de punt is van een anderen aard, nl. de godsdienstige opleiding. Een kiesch en teeder onderwerp zeer zeker! Toch geloof ik dat de Regeering te dezer zake 't rechte standpunt heeft ingenomen. Zich bewust, dat zij met jongelieden van 16-18 à 19 jaar te doen had, heeft zij de zaak geregeld. Maar hoe? In art. 24 van het Regl. van 29 Augustus 1870 no. 8 staat: ‘de adelborsten ontvangen godsdienstig onderwijs’ (lees: godsdienst-onderwijs of onderwijs in den godsdienst). Dit luidt dus, en te recht, zéér imperatief. Intusschen is er wijselijk bijgevoegd: ‘overeenkomstig het verlangen hunner ouders of voogden’. Hierdoor wordt dus 't recht van elke godsdienstige richting of gezindte, in de vrije keus van rechthebbenden, volkomen geëerbiedigd. In verband hiermee leest men art. 112 van het Huishoudelijk Reglement: ‘het afleggen van geloofsbelijdenis of de aanneming tot lid van eenig kerkgenootschap geschiedt niet dan na verkregen toestemming van de ouders of voogden der adelborsten.’ Had de schrijver van ‘de Kerk aan boord’ (zie Los en Vast van 1871 pag. 213) deze beide bepalingen gekend, zeker zou hij zijn stil verwijt teruggehouden en niet geschreven hebben, ‘dat hij meer werk wilde gemaakt hebben van de godsdienstige ontwikkeling der aspirant-officieren’, alsof er niet aan gedaan werd, wat er op eene inrichting als 't Instituut aan gedaan worden kàn. Of wat zou hij willen?...Strenger voorschriften, waarin met zooveel woorden omschreven wordt, op wat wijze de adelborsten hunne godsdienstplichten hebben waar ten emen?...Eene nauwlettende contrôle op de uitoefening er van?...Quid leges sine moribus? Indien iemand, dan weet hij het dat men op deze wijze een dood formalisme ja! misschien nog erger in de hand werkt; hij,
die zelf blz. 206 tegen gedwongen fraaiigheden, tegen het bidden enz. op commando te velde trekt. 't Is waar - wij hebben hier met jonge men-
{==299==} {>>pagina-aanduiding<<}
schen te doen. Doch juist daarom is dan ook 't ontvangen van godsdienst-onderwijs, het kerkgaan enz. verplichtend gemaakt. Maar eilieve! Wat zal men meer doen? De godsdienstige geest zal bij onze ‘aspirant-officieren’ zeker niet door reglementaire bepalingen worden opgewekt. Dit zal wel niet beter kunnen geschieden, dan door 't voorbeeld en 't woord hunner superieuren en onderwijzers. Al deze mannen zijn van een religieusen zin en een reinen geest, welnu! laat het dan gerust aan hen over. Dan kan het niet missen, of - al is het geen godsdienstonderwijs, dat zij op 't Instituut geven - hun onderwijs zal godsdienstig zijn en dat der godsdienstleeraren krachtig steunen. Te dezen aanzien nu bestaat er voor het tegenwoordige geen twijfel. Wie de mannen kent, aan wie de opleiding der adelborsten is toevertrouwd, behoeft geen vrees te koesteren voor eene neologische richting of materialistische vorming. - Of daarom alle kweekelingen der marine van een godsdienstigen geest zijn? Wie zal hierop antwoorden? Maar zijn dit dan ook de jongelingen van onzen tegenwoordigen tijd, zelfs de leerlingen onzer katechisatiën? Immers neen?...Welnu! Wie geeft dan recht, om ten opzichte van onze ‘aspirant zee-officieren’ zooveel meer te eischen? En wáárdoor wordt eene tirade gerechtvaardigd, waarmeê zijdelings een beschuldiging geworpen wordt op 't Instituut, als werd dáár geen of minder werk gemaakt van de godsdienstige opleiding onzer jongelingschap?...

Eer wij van 't onderwijs afstappen, nog een enkel woord over zijne hulpmiddelen. Ook hiervoor wordt de noodige zorg gedragen. Wij noemen slechts 't Physisch Kabinet, dat onder de deugdelijke directie van den heer Dr. G.A. Oskamp, aan alle vereischten voldoet en de Bibliotheek, welker belangen aan een man als den heer J.J. Baker Dirks niet te vergeefs zijn opgedragen. Het éérste werd in 't jongst verloopen jaar verrijkt door eene uitmuntend werkende photo-electrische lamp, terwijl nog eenige zaken van de opgeheven inrichting voor de kadetten van het corps mariniers te Amsterdam werden overgenomen. Ook de boekerij breidt zich jaarlijks uit, zoowel door nuttige aankoopen als kostbare geschenken. Tot deze laatsten behooren, behalve eene verzameling teekenmodellen, van Z. Exc. de Minister van Marine en de Verordeningen der Artillerie hier te lande, van Z. Exc. den Minister van Oorlog ontvangen, o.a. de verslagen

{==300==} {>>pagina-aanduiding<<}
der Kon. Akademie van Wetenschappen te Amsterdam, en die van 't Observatorium te Leiden, de werken van het Kon. Meteorologisch Instituut te Utrecht, de Kon. Militaire Akademie te Breda, het Kon. Instituut van Ingenieurs, Teyler's Genootschap, enz. Bovendien werden met den Directeur der Marine-School te Kiel boeken gewisseld, op beide inrichtingen in gebruik. Eindelijk geraakte niet lang geleden het Instituut, door welwillende tusschenkomst van Z. Exc. de Minister van Marine, in het bezit van de bestekken der nieuw aangelegde verdedigingswerken in de Utrechtsche linie, benevens van de compleete instructie-inventaris der Artillerie hier te lande. Maar genoeg reeds om aan te toonen, dat er niets wordt verzuimd, om ook de hulpmiddelen bij 't onderwijs der adelborsten met 't overige gelijken tred te doen houden.

Het zou eindelijk de moeite wel loonen, indien men er eene studie van wilde maken, na te gaan op welk een voet de inwendige dienst van 't Instituut is geregeld. Slechts iets hierover. Het oppertoezicht berust bij den Directeur en Kommandant. Met het toezicht over 't personeel en met de verantwoordelijkheid van het materieel is de kolonel Andrau belast. Drie luitenants ter zee 2e klasse oefenen de politie in 't gebouw uit. De officier van de week waakt voor de orde en zindelijkheid en doet dagelijks op een bepaald avonduur de ronde om en door het geheele gebouw. Op reinheid en netheid in kleeding enz. wordt nauwkeurig acht geslagen, evenzeer als op de gezondheid der adelborsten. Ook voor hunne ontspanning is genoegzaam gezorgd. Hunne vrije uren kunnen zij doorbrengen in eene ruime amusementszaal, waar zij behalve 2 biljarten, allerlei spelen, - alles wat naar hasardspelen zweemt is streng verboden - boeken en couranten vinden. Bovendien werd verleden jaar op 't achterplein van 't Instituut eene overdekte kegelbaan aangelegd, welker doelmatige inrichting ten volle aan het oogmerk beantwoordt. Ook staan twee croquet-spelen ter hunner beschikking, waarmee zij zich bij gunstig weder in de frissche lucht zeer aangenaam kunnen onledig houden. Gerust kan men alzoo verzekeren, dat niets gespaard wordt, wat strekken kan, om hen physiek te ontwikkelen en opwekkend op hunne stemming te werken. Maar....als van lieverlede zouden wij er toe komen, nogmaals een punt aan te roeren, waaromtrent wij reeds in 't Februari-nommer van 1872 blz. 45 en verv., toen wij den 2en jaargang van 't Jaarboekje bespraken, onze

{==301==} {>>pagina-aanduiding<<}
beschouwingen ten beste gaven. Laten wij onzen lezers dus eene herhaling van het eens gezegde besparen en door die herinnering tot de orde geroepen - al zijn wij over 't Instituut zelf nog lang niet uitgesproken - ter hand nemen, wat door de adelborsten zelve, als de vruchten van hun geest ons wordt aangeboden.

‘Op den waren weg van vooruitgang’ tot motivering dezer bewering strekt bovenstaande - hier en daar comparatieve - schets der Koninklijke Kweekschool voor a.s. marineofficieren. Als een teeken van dien vooruitgang zou men zelfs mede een verschijnsel als 't Jaarboekje zelf kunnen doen dienen, omdat het als letterkundig product - en 't eigen, geheel eigen werk - der adelborsten, een uiting is van den aesthetischliterarischen zin, van den gekuischten smaak i.e.w. van den prijzenswaardigen geest, die hen bezielt. Wij willen hiermee volstrekt niet zeggen, dat die goede geest vroeger aan 't Instituut vruchteloos gezocht werd. Dit zij verre. Er kunnen honderd andere redenen bestaan hebben, waardoor het uitgeven van zulk een ‘Jaarboekje’ tot nu toe vertraagd is geworden. Maar in elk geval is 't verschijnen er van een gunstig teeken - een bewijs van vooruitgang.
En nu - de 3e jaargang van dat boeksken!...Wat wij van 't Instituut gezegd hebben, dat het door gestadige herschepping tot telkens beteren staat zich verhief, kan zonder eenige restrictie tevens van dit jaarboekje verklaard worden. Behoeft de bijna 50jarige instelling zich niet over haar verleden te schamen, ook het 3jarig pleegkind harer kweekelingen heeft niet te blozen over wat het tijdens zijn kort levensbestaan was en gaf. Hoezeer in vele opzichten nog teeder en zwak, 't kan, als het in zijn progressief streven volhardt, sempre crescendo eenmaal worden wat het wezen moet.
Van zijn aanvankelijken vooruitgang zoowel als van zijn jeugdige onvolkomenheid willen wij, die in 't werk onzer ‘auteurs en herbe’ belang stellen, rekenschap geven.
Wij nemen eerst het - technisch aldus genoemde - Voorwerk der 3 jaargangen en stellen ons drie vragen:
1o. Wat missen wij in den laatsten jaargang, dat in een vorige of een der vorigen aangetroffen wordt - en hoeveel missen wij daarin?
2o. Wat bleef in den laatsten jaargang behouden, dat in een

{==302==} {>>pagina-aanduiding<<}
vorige of een der vorigen ook aangetroffen wordt, - en valt dit goed te keuren?
3o. Wat nieuws biedt de laatste jaargang ons aan en is dat nieuwe als een aanwinst te beschouwen?
't Spreekt van zelf, dat ons antwoord zoo beknopt mogelijk moet zijn. Van breedvoerige beschouwingen, - al zouden wij uit liefde tot de zaak er lust toe gevoelen - moeten wij ons onthouden. En daarom bepalen wij ons bij de volgende mededeelingen:
Ten eerste. In den 3en jaargang zijn weggelaten de ‘Astronomische opgaven (1871 en 1872), de vergelijkingstafel voor den Thermometer (1871), de geogr. breedte en lengte van eenige plaatsen (1871), de algemeene en geographische opgaven (1871), goeddeels ook te vinden in (1872), het herleidingstafeltje van lengtematen (1871), de extracten zoowel uit 't reglement van het Kon. Instituut voor de Marine (1871 en 1872) als uit het Huishoudelijk reglement, de uitrusting der Adelborsten (1871 en 1872), - al te maal zaken, die zeker haar nut hebben en in een jaarboekje als dit zeer op hare plaats zijn, maar die men toch kwalijk elk jaar kan laten herdrukken, zonder rechtmatige aanmerkingen uit te lokken of den schijn op zich te laden, dat men te arm is aan stof, om iets anders, iets nieuws te geven. Onder de verdenking behoeven onze kloeke adelborsten waarlijk niet te liggen. Zij hebben niet noodig hunne toevlucht te nemen tot bladvullingen als 't ‘Postkantoor te Helder’, ‘reisgelegenheden van en naar 't Nieuwediep’ (1871) en soortgelijke annonces, die men uit elken reisgids, almanak, plaatselijk weekblaadje en des noods op ieder uur van den dag in elk koffiehuis gewaar kan worden. Wij zeiden het vroeger reeds (zie ons Tijdschrift Febr. 1872 blz. 49): het Jaarboekje voor Adelborsten moet zich kenmerken als een telg van goeden huize en mag zich niet op ééne lijn stellen met de gewone éphémeriden die telken jaar ons land overstroomen en tot de categorie der uitgevers-speculatiën behooren. De redactie heeft dit blijkbaar gevoeld - en tot haren lof nemen wij er akte van, dat zij door weg te laten, wat ditmaal gemist worden kon of wegblijven moest, een stouten stap voorwaarts deed.
Wat heeft zij daarentegen behouden?...Op deze vraag zeggen wij volmondig: Wat niet mocht of kon prijs gegeven worden, als daar zijn ‘de kalender, de genealogie van het Kon. Huis der Nederlanden, een lijst der Regerende Vorsten, een

{==303==} {>>pagina-aanduiding<<}
Staat van de Nederlandsche Zeemacht op 1 September van 't laatst verloopen jaar, Naamlijst van het personeel van het Kon. Instituut voor de Marine, Programma van 't onderwijs, Lijst der studieboeken, en een Extract uit het verslag nopens den toestand van het kon. Instituut.’ Wie ziet niet in, dat de opname van deze stukken gerechtvaardigd wordt door 't belang, dat zij voor de adelborsten hebben of door de veranderingen die jaar op jaar daarin voorkomen, waardoor eene verbeterde uitgave alles behalve overbodige weelde te achten is. Of dit evenwel gezegd kan worden van ‘'t overzicht der tractementen en pensioenen bij de zeemacht’ dat in den 3en jaargang werd herdrukt, meenen wij te moeten betwijfelen.
En nu de 3e vraag: Wat nieuws treffen wij in den laatst verschenen jaargang aan?...Wij gaan den ‘eeuwigdurenden kalender’ voorbij, maar staan met voorliefde stil bij onderwerpen als ‘de Haventijden, de gemengde opgaven en de metereologie, soortgelijke gewigten, opgaven der verschillende maten, gewichten en munten,’ ‘de dienst aan boord van Z.M. schepen van oorlog’........die allen hunne plaats in 't jaarboekje waard zijn. Met bijzonder genoegen evenwel namen wij kennis van ‘het overzigt van het artillerie-materieel van de Koninkl. Nederlandsche Marine’. Zulk een staat is een zeer praktisch middel om - vooral met 't oog op de groote wijzigingen, die in den laatsten tijd te dezer zake zijn aangebracht, - een helder denkbeeld te krijgen van den toestand onzer zee-artillerie. Niet ondoelmatig zou het wellicht geweest zijn, indien hierbij ook iets vermeld ware geworden omtrent de verschillende soorten van buskruit, bij de Marine in gebruik. Is deze onderstelling juist, dan geven wij dit punt aan de Redactie van den volgenden jaargang in overweging. Met buitengewone belangstelling hebben wij ook den Staat van 't ‘materieel onzer vloot’ in 't Jaarboekje begroet, niet slechts omdat wij in de opname daarvan eene zeer gelukkige gedachte ontmoetten, maar vooral omdat het ons Hollandsch hart goeddeed te zien, dat wij toch niet zoo totaal onmachtig zijn, om op zee ons te doen gelden. Doch 't is niet aan ons, om met de stukken te bewijzen, dat pessimisten of pruttelaars een zwarten bril dragen. Dit zal ons dapper zeevolk zelf wel doen, wanneer het straks weer op Atjih losgaat. - Wil men eindelijk onze oorlogsvloot vergelijken met het ‘Materieel van eenige der voornaamste maritieme mogendheden’, dan geeft

{==304==} {>>pagina-aanduiding<<}
het overzicht, voorkomende op bl. 68-78 hiertoe gelegenheid. Of dit overzicht evenwel geheel betrouwbaar is?...Ik geloof het niet. Zal ik zeggen, waarom?...Neen! Liever wil ik er op aandringen, dat men het aan eene strenge revisie onderwerpe en zorg drage, dat het in een volgenden jaargang zonder fouten verschijne. Misschien zou het voldoende wezen, dan alleen het gepantserd materieel, met vermelding der benamingen, op te geven.
Hiermede bebben wij den inhoud van 't Voorwerk afgehandeld. Gaven wij lof - wij hielden onze aanmerkingen niet terug. 't Goede en minder goede zijn beiden door ons met name genoemd. Hetzelfde zouden wij kunnen getuigen omtrent den inhoud van het Mengelwerk. Veel goeds en schoons troffen wij aan in de proza-stukken van W.P. over het ‘ijzer als scheepsbouwmateriaal en de eerste ijzeren schepen’, van W.P.A.M.K. over ‘Leidens kweekschool’, van J.M. over den ‘vliegenden Hollander’, van J.M.M.P. over ‘de gebroeders van Batenburg,’ van Ch.M. over ‘Brandezs’, van C.A.d.B. over ‘Joachim Hendricks Swartenhondt’, van J.C.C. over ‘Vuurtorens’. Ook in het opstel van Thijs ‘Driehonderd jaar geleden’ en ‘de Indrukken op eene reis van 's Gravenhage naar Breda’ van X. zijn sommige lichtpunten. Of er geen aanmerkingen op te maken zijn? De schrijvers zelve zullen de eersten zijn, dit toe te geven. Doch wij gevoelen geen lust om met 't scherpe scalpeermes der kritiek hun werk te ontleden. Integendeel; veeleer roepen wij hem toe: gaat voort, moedig voort op den ingeslagen weg! Oefent u in helder en logisch denken, in 't juist uitdrukken uwer gedachten! Maakt u meester van een zuiveren en beschaafden stijl! Ontwikkelt, vormt u naar hoofd en hart, naar geest en gemoed. En wat nú nog te wenschen overlaat, zal zich gaandeweg verbeteren en volmaken! De weg van den vooruitgang ligt tegen de helling van een steilen berg!
Drie adelborsten traden als dichters op, maar niet aan elk van dit drietal was de gave des lieds in gelijke mate geschonken. Was het de jongste van jaren, die ‘het oude en het nieuwe jaar’ bezong?...Inhoud en vorm van zijne bijdrage zou het ons doen vermoeden. De vrije navolging van Byron's onsterfelijken zang, door W.P. beproefd in zijn ‘Childe Harolds Vaarwel aan Engeland’ verraadt meer meesterschap over de taal, maar....is in een paar coupletten niet geheel onberispelijk.

{==305==} {>>pagina-aanduiding<<}
En eindelijk vier gedichten van R.W. - 't Schijnt dat 't Instituut onder zijne kweekelingen telken jare een dichter telt, die het jaarboekje met zijne goede gayen begunstigt. Want waarlijk! wat wij verleden jaar omtrent de poëtische producten van J.C.V. konden verklaren, aarzelen wij niet omtrent 't werk van den adelborst R.W. te herhalen. Zijne ontboezeming bij den Marksburg’ is breed opgevat en krachtig geformuleerd. In zijn ‘moedeloos en kinderloos’ heerscht een diep en zuiver gevoel. En zijn ‘welkomstgroet aan de Urania’ is geestig en lief, - kortom. R.W. munt in dichterlijk talent boven zijne beide kameraden uit. Dit ontmoedige hen evenwel volstrekt niet, maar spore hen aan, om de gave, die in hen is, te ontwikkelen, en te volmaken. De kunst wordt door oefening verkregen - en ook de dichterlijke gave is een talent, dat niet in den grond mag worden begraven.

In de kunstwereld is het soms gebruikelijk, dat men een nieuweling eerst na het derde debut opneemt in den kring. ‘Driemaal is scheeprecht’ zegt ook het spreekwoord. De slotsom ligt voor de hand. Waar onze adelborsten bij de uitgave van den 3den jaargang de verwachting, die men van hen koesterde toen zij de éérste maal optraden, hebben verwezenlijkt, daar hebben zij zich billijke aanspraak verworven, om voor hun pleegkind een eervolle plaats in de letterkundige wereld te bedingen. Aanspraak tevens, na zulk derde debut op een debiet, waardoor eensdeels de uitgever in staat wordt gesteld, om zonder financieel bezwaar op deze verdienstelijke wijze voort te gaan - en waaruit anderdeels de sympathie van belangstellende voor hun streven, feitelijk spreekt.
Ons aangaande, wij steunen die aanspraak - en roepen hun toe: Immer weiter op den weg van vooruitgang! Gij, die dit scheepje, zoo goed wist te bemannen, zoo flink te besturen, gij zult, indien 't dierbaar vaderland u ten strijde dagvaardt, toonen dat gij even goede zeelieden en krijgshelden zijt, als gij u dapper gekweten hebt, toen de republiek der letteren en der kunst uwe diensten vroeg.

Onze taak is afgedaan. Zijn wij niet te ver beneden ons wit gebleven, dan is het in 't licht getreden, dat het systeem van bezadigden maar vasten en deugdelijken vooruitgang, de regel is, waarnaar men zich in alle ontwikkelingsphasen, die 't In-
{==306==} {>>pagina-aanduiding<<}
stituut tot nu' toe doorliep, gedragen heeft. Is deze opmerking juist - en wij vleien ons, haar met voldingende bewijzen te hebben gestaafd - dan veroorlooven wij ons, een stap verder te gaan en te vragen: mag, moet dit niet in aanmerking gebracht worden bij de weeklachten, die men, in de laatste tijden vooral, met eene zekere voorliefde, tegen onze Marine aanheft? Wij zijn geen deskundigen en vermeten ons dus volstrekt niet onze stem uit te brengen, over de grieven die in en buiten de Tweede Kamer, in sommige organen der periodieke pers, ja! waar niet al meer, tegen 't beleid van den tegenwoordigen Minister, aan wiens kunde en bekwaamheid zelfs door een zijner vinnigste bestrijders bij de discussie over de jongste begrooting hulde werd gedaan, worden aangevoerd. Maar is het billijk, vragen wij, om, als men b.v. klaagt, dat er voor de vorming der adelborsten te weinig wordt gedaan,’ de uitstekende opleiding die zij te Willemsoord genieten, geheel buiten rekening te laten? En mag het als bewijs gelden, zelfs van gemis aan voortdurende zorg voor die opleiding, indien gedurende het tijdsverloop van 4 of 5 jaar, slechts 2 adelborsten 1ste kl. niet in staat bleken hun examen voor hoogeren rang met succès af te leggen?...Ging men althans naar dezen maatstaf te werk bij de beoordeeling onzer Gymnasiën en Hoogere Burgerscholen, - geen enkele, die de vuurproef zou kunnen doorstaan! Wat zeg ik?...Neemt men het getal der leerlingen, die aan onze Hooge Scholen of te Delft in hunne studiën niet slagen, tot grondslag, om daarnaar het gehalte der voorbereidende inrichtingen van onderwijs af te meten - en legt men daarnaast de resultaten
die 't Instituut voor de Marine afwerpt, waarvan er in een vier- of vijfjarig tijdperk slechts 2 niet aan de vereischten beantwoordden, nadat zij geruimen tijd het Instituut verlaten hadden, dan moet men met blindheid zijn geslagen, om aan 't laatste niet den zegepalm toe te kennen.
En hiervoor bestaan goede redenen. Zij liggen in hetgeen wij hierboven omtrent onze maritieme voorbereidingsschool hebben meêgedeeld, - Gaan wij te ver, indien wij beweren, dat de publieke opinie te dezer zake aan onze zijde staat. Of van waar komt het, dat jaar op jaar het getal sollicitanten naar eene plaats op 't Instituut dat der vacatures vier, ja vijfmaal te bovengaat? Ontmoette men in de jongste jaren ditzelfde verschijnsel óók bij de toelatingsexamina voor kadet aan

{==307==} {>>pagina-aanduiding<<}
de Kon. Milit. Akademie te Breda? Heeft men dit zelfs gezien, toen het Militaire Hospitaal te Utrecht zijn hoogste tijdperk van bloei beleefde?...
't Is mogelijk dat nog andere factoren hiertoe hebben meêgewerkt of meêwerken. Maar dit is ontwijfelbaar zeker: de ouders of voogden, die voor hunne zonen of pupillen eene plaatsing als adelborst wenschen, behooren tot een stand, die ontwikkeld genoeg is, om een juist en zelfstandig oordeel te vellen over de inrichting, waaraan zij de hunnen toevertrouwd willen zien. Waar nu dit oordeel zóó krachtig getuigt ten gunste onzer maritieme opleidingsschool, daar werpt het geen klein gewicht in de weegschaal en geeft dit geen geringen steun aan de door ons uitgesproken meening. Neen! 't Is geen phrase, maar een feit, - een feit, dat zich telken jare op nieuw bevestigt - een verschijnsel, dat de opmerking verdient en dat misschien óók wel uit bijkomende oorzaken kan toegelicht worden; maar waarvan de hoofdoorzaak toch zekerte vinden is in 't grondig, ontwikkelend onderwijs en in de practische, paedagogische opleiding, welke onze toekomstige zee-officieren genieten. Immers, laat de betrekking op zich zelve nog zoo aanlokkelijk zijn voor een jong mensch, - maak de opleiding-kosten voor ouders of voogden nog zóó dragelijk, - de liefhebbers blijven weg, de lust vergaat, indien de vormingsschool blijkbaar niet beantwoordt aan haar doel. Of welk vader, wien het waarlijk te doen is om 't geluk zijner kinderen, zou het zijn zoon niet sterk ontraden, zijne levenskeus op de marine te vestigen, indien hij wist, dat de weg, die dezen tot die levensbestemming leiden moet, ook voor diens ontwikkeling als mensch niet de rechte was?...indien hij wist, dat de ‘Vorschule’ zeer geschikt was, om uit zijn zoon een dier waanwijze, opgeschoten knapen te laten opgroeien, wier grootste lust het is om in societeit, koffijhuis of bierhal onder 't geschetter van allerlei waanwijzen nonsens, den hoogsten toon te voeren, - òf omgekeerd van hun jongen één dier geparfumeerde saletjonkers of geblaseerde dandys te
maken, die zich verbeelden tot de crème en fine fleur der natie te behooren, tot eene de jeunesse dorée, welke alle inspanning van den geest sints lang heeft verleerd en te verlamd is van geestkracht, om iets goeds, iets degelijks aan te pakken met al den ernst, die daartoe vereischt wordt?...
Zulke lamlendige, onbruikbare wezens worden er, gelukkig!

{==308==} {>>pagina-aanduiding<<}
te Willemsoord niet gevonden, geduld of gekweekt. Men went daar den jongeling aan werken, geregeld werken, methodisch werken, met vrucht werken, en tevens aan gehoorzaamheid, orde en tucht. Men wekt hem daar op tot plichtbesef en plichtsbetrachting. Men prent hem daar edele, deugdelijke beginselen in. Men richt er alles naar in, om er flinke, rappe kwanten van te vormen, flinke hollandsche jongens, met harten van goud en armen van staal, - die, wanneer het er op aankomt, nog even goed zullen pal staan als de onsterfelijke zeehelden, waarvan onze schoonste historiebladen de nagedachtenis hebben bewaard.
Welk Nederlander, wiens hart klopt voor Vaderland en Vorst, voor echt-hollandsche deugd, zou niet met vol vertrouwen zijn zoon tot zulk een man en voor zulk een toekomst zien opgeleid? ‘Onze marine - zegt men - moest de vlag meer vertoonen!’ Maar wat beteekent zulk een ijdel en kostbaar vertoon? louter een vertoon der pralerij, door niets gewettigd? - Neen! als de nood aan den man komt, als 's lands welvaart het vordert, dàn toone zij zich in al hare kracht. ‘Onze marine is niet actief genoeg’ klaagt men. Maar eilieve! wanneer was zij non-actief, indien zij actief wezen moest en wist zij niet te handelen, als hare diensten gevraagd werden tot het verdedigen onzer kusten en koloniën?....‘Het personeel onzer marine heeft ten allen tijde uitgeblonken - en waar ook geroepen, heeft het de vaderlandsche belangen behartigd en verdedigd.’ Ja! dit woord, bij monde van een deskundige in de zaal der Volksvertegenwoordiging gesproken, is een waar woord.
En dit woord - wij weten het - zal waarheid blijven. Ook de tegenwoordige kweekelingen van het Instituut - waar zij vroeger of later, misschien spoedig, geroepen worden, om onze nationale eer te verdedigen - zullen dit woord niet te schande maken. Zij zullen hun plicht weten te doen, zelfs met opoffering van hun leven. Ridders zonder vrees of blaam, mannen van geest en gemoed, met een open oog voor de edelste gaven des levens, met warme liefde voor Nederland en Oranje, met vuur in de ziel, zullen zij door daden weten te toonen, dat onze marine niet in verval is, dat zij onze onbezoedelde vlag, zoo vaak het pas geeft, weten te vertoonen en te verdedigen, al kleurt zich dat doek met hun bloed.
Wij eindigen met den wensch, dat - indien het Koninklijk Instituut voor de Marine zijn 50jarig bestaan zal vieren, tevens

{==309==} {>>pagina-aanduiding<<}
de dag zal gekomen zijn, waarop zijn gedenkboek ook over de laatste jaren van zijn halve eeuw, nieuwe namen en feiten zal mogen vermelden, die een schoon getuigenis afleggen van den moed, het beleid, de trouw der jongelingschap, die het voor onze marine bekwaam heeft gemaakt.

van Eijk.




II. Zee-Artillerie.

Bijdrage tot de kennis van de Torpedo's of Watermijnen, door A.G. Ellis en J.H. Beucker Andreae. Luitenants ter zee der 2de klasse, gedetacheerd bij den Marine-torpedodienst. Nieuwediep, L.A. Laurey. 1872.
Toen wij in het begin der vorige maand door de redactie der Vaderlandsche Letteroefeningen werden uitgenoodigd ‘de Bijdrage tot de kennis der watermijnen of terpedo's’ in dit Tijdschrift te behandelen, maakten wij er bezwaar tegen hieraan gevolg te geven. Drukke dienstbezigheden namen het grootste gedeelte van onzen tijd in beslag. Wij verwachtten niet dat hierin spoedig verandering zou komen, en vreesden dat het zeer goed zes weken zou kunnen duren vóór wij met de van ons verlangde aankondiging gereed waren. Daar het werk reeds vier maanden geleden was verschenen, meenden wij dat er bezwaarlijk zoo lang mede gewacht kon worden. De redactie was hieromtrent van een ander gevoelen. Daarmede was ons bezwaar opgeheven, en met genoegen namen wij de taak op ons om den in ons oog in vele opzigten verdienstelijken arbeid der heeren Ellis en Beucker Andreae bij het publiek bekend te maken.
Vooraf zullen wij trachten in korte trekken het hooge gewigt te doen uitkomen van het onderwerp, dat door de schrijvers wordt behandeld.
Vele onzer zeegaten vormen met de verdere vaarwaters groote wegen, die naar het hart des lands voeren. Onze zeemagt is te zwak om aan die van een der groote mogendheden te beletten van die wegen gebruik te maken. Haar zoodanig uit te breiden, dat zij hiertoe in staat zou zijn, gaat onze krachten ver te boven.

{==310==} {>>pagina-aanduiding<<}
Gedeeltelijk zal onze vloot hare minderheid kunnen en moeten goedmaken door partij te trekken van de natuurlijke voordeelen, die de gesteldheid onzer vaarwaters ter harer beschikking stelt, doch zij kan de medewerking der kustbatterijen niet ontberen. Op deze zal de verdediging onzer zeegaten voor een groot deel neerkomen. Bij de groote snelheid der tegenwoordige oorlogschepen blijven zij slechts korten tijd onder het werkzaam vuur dier batterijen. De pantsering der schepen maakt het gebruik van geschut noodzakelijk in staat om haar te doorboren. De daartoe vereischte vuurmonden zijn zwaar en kostbaar, twee eigenschappen die hun aantal beperken, terwijl zelfs bij gebruik van dergelijke vuurmonden de verlangde uitwerking alleen onder gunstige omstandigheden verkregen wordt. De kans om met weinig vuurmonden in korten tijd schepen buiten gevecht te stellen is zeer gering.
De verdediger heeft getracht het terrein te herwinnen, dat hij door de invoering van den stoom als beweegkracht en door de pantsering van de schepen verloren heeft. Van den eenen kant heeft men gepoogd den vijand onder het vuur der batterijen op te houden door in het vaarwater versperringen te plaatsen, die door hun groot weerstands vermogen de vaart der schepen uitputten, en hunne beweegkracht verlammen door de werking hunner voortstuwers te belemmeren. Belangrijke proeven zijn hier te lande met deze versperringen genomen, doch de in het afgeloopen jaar verkregen uitkomsten waren verre van gunstig.
Van den anderen kant heeft men getracht de schepen in het ongepantserde onder water gedompelde gedeelte aan te tasten. Deze pogingen zijn voorloopig met een gunstigen uitslag bekroond. Het wapen dat hiertoe aangewend wordt is de torpedo of watermijn. Zij bestaat uit eene in een waterdigte kist besloten lading van buskruid of eenig ander ontploffend mengsel, die onder water geplaatst wordt om ontstoken te worden als een vijandelijk vaartuig zich binnen den kring harer vernielende werking bevindt. Indien de vijand zich niet aan dit gevaar wil blootstellen, zal hij de torpedo's kunnen opruimen. Dit is op zichzelf een langdurig, moeijelijk en gevaarlijk werk. Zijn de torpedo's onder het werkzaam vuur der batterijen geplaatst, dan wordt hierdoor tevens het groote doel, dat men zich bij het plaatsen van versperringen voorstelt bereikt. Niet altijd zal de vijand tot het opruimen der torpedo's overgaan; de versperrin-
{==311==} {>>pagina-aanduiding<<}
gen blijven dan ook van veel gewigt voor onze verdediging, doch de groote zwarigheden die nog moeten overwonnen worden vóór men in het bezit is eener doeltreffende versperring, doen ons gelooven dat wij in de eerste tijden niet veel op haar zullen mogen rekenen. Ook maken de versperringen het vaarwater tevens onbruikbaar voor eigen schepen. Moeten deze in het belang der verdediging van dat vaarwater gebruik maken, dan zal men in de versperring eene opening moeten laten, en deze dan met torpedo's afsluiten.
Behalve dat zij tot de afsluiting van een vaarwater krachtig meewerken, verhoogen doelmatig geplaatste torpedo's of versperringen het verdedigingsvermogen der kustbatterijen zelve. Het is in den Amerikaanschen oorlog gebleken dat zwaarbewapende forten en kustbatterijen door het geconcentreerde vuur eener overmagtige vloot tot zwijgen kunnen gebragt worden, indien de schepen tot op korten afstand kunnen naderen. Dit laatste kan den vijand belet of althans moeijelijk gemaakt worden, door op voldoenden afstand buiten, doch onder het werkzaam vuur van de batterijen of forten, het vaarwater met versperringen of torpedo's af te sluiten. Op plaatsen waar slechts vaartuigen van zoo weinig of- en defensief vermogen te verwachten zijn, dat de batterijen weinig of niets van hen te vreezen hebben, zooals o.a. bij Pannerden, dienen de torpedo's alleen tot betere afsluiting van het vaarwater. Hier zullen zij het meeste nut hebben als zij geplaatst worden daar waar het vuur der forten voor de schepen het gevaarlijkst is. Het spreekt van zelve dat de gesteldheid van het vaarwater, de ligging der kustbatterijen en andere omstandigheden, grooten invloed op de plaats der lijn van afsluiting uitoefenen.
Tot besluit laten wij eenige regels volgen uit het belangrijke werk ‘a Treatise on Coast defence van den Amerikaanschen luitenant-kolonel ingenieur von Scheliha, waarin deze de in den Amerikaanschen oorlog opgedane ervaring heeft neergelegd. ‘In no single instance during the North-American war did a naval attack succeed where the channel had been obstructed; and in no single instance did it fail where the channel had remained open. Therefore whenever the fleet alone, or shore batteries and a strong flotilla of ironclads, with abundant space to manoeuvre in, combined, are not able to force the enemy to retreat, channel obstructions are indispensable.’

{==312==} {>>pagina-aanduiding<<}

Keeren wij nu tot ‘de Bijdrage’ terug. In de Inleiding wordt in eenige onderhoudend geschreven bladzijden een kort overzigt gegeven van de geschiedenis van de torpedo, en worden de omstandigheden besproken, die oorzaak zijn geweest van hare nagenoeg ongestoorde sluimering in de eerste helft dezer eeuw, totdat zij in den Amerikaanschen burgeroorlog de plaats innam, die haar in de arsenalen van den nieuweren tijd toekomt.
De eerste man, die in Europa door middel eener torpedo een schip heeft vernield, is de beroemde Amerikaan Fulton. De weinige ondersteuning, die zijne plannen vonden wordt door de schrijvers daaruit verklaard dat ‘die proefnemingen te veel gelijkenis met vertooningen op groote schaal hadden, om niet de officieel benoemde toeschouwers op een dwaalspoor te leiden en, naar hoogst wisselvallige uitkomsten, de waarde der uitvinding te doen beoordeelen.’ Wij zijn van oordeel dat de weinige ondersteuning die Fulton vond, niet, althans niet in den door de schrijvers bedoelden zin, aan de door hem verkregen uitkomsten moet worden toegeschreven; deze toch waren meermalen schitterend. Hij slaagde er o.a. in de Dorothea, eene stevige prijsgemaakte Deensche brik, op de reede van Deal door middel van zijne met den stroom drijvende torpedo's op een vooraf door hem bepaald tijdstip te vernielen. De hooggeplaatste toeschouwers, waaronder ook Pitt, door wiens toedoen de Dorothea tot dat doel ter beschikking van Fulton was gesteld, waren niet blind voor de waarde zijner uitvinding. Maar toen Fulton later de werking zijner torpedo en de daarmede verkregen uitkomsten nader verklaarde, zei Earl St. Vincent, na eenige oogenblikken nagedacht te hebben ‘Pitt was the greatest fool that ever existed to encourage a mode of war which they who commanded the seas did not want, and which if successul would deprive them of it.’ In deze woorden meenen wij het antwoord te vinden op de vraag, waarom de zaak, niettegenstaande de verkregen uitkomsten, in Engeland niet doorgezet werd. Wij vinden zelfs vermeld dat Fulton aangezocht werd om voor eene som gelds zijne uitvinding te laten rusten, doch dat dit door hem met verontwaardiging werd van de hand gewezen.
Eene tweede niet alleen voor Engeland geldende reden voor de weinige ingenomenheid met het nieuwe wapen, moet gezocht worden in den tegenstand, die het van de zijde der zeeofficieren ondervond. Niet alleen omdat zij het als een onridderlijk on-
{==313==} {>>pagina-aanduiding<<}
menschelijk wapen zonder verder onderzoek verwierpen, zooals de schrijvers meenen, maar ook omdat Fulton de gevolgen zijner uitvinding zeer overdreef. Hij meende dat de oorlogschepen bij de verdediging in het vervolg konden gemist, en door met torpedo's gewapende onderzeesche bootjes moesten vervangen worden.
Hem werd door den Franschen admiraal Dacres aan wien hij zijne plannen blootlegde met verachting de deur gewezen, terwijl deze hem toevoegde, dat zijne uitvinding haar nut mogt hebben voor Algerijnen en kapers maar dat Frankrijk den oceaan nog niet verlaten had 1).
Het werk is verder verdeeld in twee gedeelten: het eerste handelt over de offensieve of aanvallende, het tweede over de passieve of lijdelijke torpedo. De offensieve torpedo wordt op de eene of andere wijze voortbewogen om bij het vijandelijk vaartuig gebragt te worden. De passieve torpedo wordt op de eene of andere plaats opgesteld; verder moet men afwachten of een vijandelijk vaartuig binnen haren vernielingskring komt.
In de weinige bladzijden (11-46) aan de offensieve torpedo's gewijd worden de drijvende schokmijn met uurwerk, die van Maury, de visch-torpedo van Luppis en Whitehead, de onderzeesche torpedo, de spar-torpedo en de Harvey-torpedo, voor zoover hare inrichtingen bekend zijn en het belang van het onderwerp medebrengt, duidelijk beschreven, en o.i. met veel juistheid beoordeeld.
Bij hunne beschouwingen over de visch-torpedo van Luppis en Whitehead, schijnen de schrijvers de afwijkingen in het verticale vlak over het hoofd te hebben gezien. Zij stellen den eisch dat de torpedo volkomen symetrisch moet zijn aan weerszijden van het langscheeps verticaal middenvlak; waarom ook niet aan weerszijden van het horizontaal langscheeps middenvlak? Is dit niet het geval dan zullen afwijkingen in het verticale vlak ontstaan, welke ten gevolge kunnen hebben, dat de torpedo onder het vijandelijk vaartuig doorgaat, of boven water komt vóór zij het bereikt heeft. Ook met betrekking tot het rigten is deze opmerking niet zonder gewigt. De baan der torpedo toch, zal niet alleen in het verlangde verticale vlak moeten vallen, zij zal ook niet zooveel van de horizontale rigting mogen afwijken, dat het doel gemist wordt. Stampt de tor-
{==314==} {>>pagina-aanduiding<<}
pedoboot dan zal het voldoen aan deze voorwaarde moeijelijkheden kunnen opleveren. Deze opmerking kan trouwens alleen de schrijvers in hun oordeel over dit soort watermijnen bevestigen.
De theoretische beschouwingen over de uitwijking der Harveytorpedo zijn niet geheel juist, en konden daar zij van luttele praktische waarde zijn best in dit werk gemist worden.
De Harvey-torpedo is eene watermijn, die door een schip aan een touw achteraan gesleept wordt. Ten gevolge van haren stand wijkt zij als het schip vaart loopt zijdelings uit, en moet verder door doeltreffende manoeuvres met het vijandelijk vaartuig in aanraking gebragt worden. Wij hechten aan deze torpedo groote waarde als een verdedigingsmiddel tegen ramaanvallen. Een ramschip dat, zooals meermalen gebeuren zal, zijn stoot mist, loopt groot gevaar door de achteraanslepende mijn vernield te worden. Wij zouden het dan ook doelmatig achten, dat de proefnemingen met deze torpedo's, meer bepaald met het oog op dit doel, werden voortgezet, om er bij gunstige uitkomsten zoowel aan onze schepen in de Indiën als hier te lande, eenige te verstrekken.
Dat de offensieve torpedo, waarmede men den vijand kan opzoeken, een veel krachtiger wapen is dan de passieve springt in het oog. Doch de moeijelijkheden, die nog moeten overwonnen worden, vóór men in het bezit is eener aan de eischen beantwoordende offensieve torpedo, zijn groot. Hieraan schrijven wij het toe dat met dit soort geene proeven in ons land genomen worden. De Amerikaansche oorlog levert evenwel treffende voorbeelden op, dat ook minder volkomen werktuigen van dezen aard, in handen van energieke en bekwame mannen, die hun leven veil hebben voor het vaderland, tot schitterende uitkomsten kunnen leiden. De hooge waarde van zulke mannen moet ons aansporen om naar middelen te zoeken waardoor men met minder gevaar gelijke resultaten kan verkrijgen. De kosten om een klein stoomvaartuig te voorzien van een spar, ingerigt om daarmede eene torpedo tegen een schip aan te brengen, zullen van niet veel beteekenis zijn. Eenige proeven genomen met het doel om na te gaan op welken afstand de torpedo moet uitgevoerd worden opdat het torpedovaartuig tegen hare vernielende werking beveiligd is, zullen waarschijnlijk doen uitkomen dat het gevaar van deze zijde niet groot is. De verkregen oefening zal het nog verminderen, en er veel toe bijdragen om goede

{==315==} {>>pagina-aanduiding<<}
uitkomsten te verkrijgen, terwijl zich bij het omgaan met het vaartuig waarschijnlijk eenvoudige verbeteringen zullen opdoen.
De passieve torpedo's worden door de schrijvers verdeeld in twee soorten: wakende en slapende. Bij de eerste wordt het oogenblik van ontsteking van de mijn door het vijandelijk vaartuig zelf bepaald; bij de tweede wordt de plaats van het vijandelijk vaartuig uit waarnemingen afgeleid, en daaruit in verband met de bekende ligging der mijn het oogenblik waarop de mijn ontstoken moet worden bepaald.
Het hoofdstuk over de wakende mijnen vangt aan met eene heldere uiteenzetting der voordeelen aan deze watermijnen eigen.
Eene opmerking, die niet alleen op dit gedeelte maar op het geheele werk betrekking heeft, is, dat de schrijvers het onschadelijk maken der mijnen door den vijand buiten beschouwing hebben gelaten. Bij de beoordeeling der verschillende stelsels had deze omstandigheid moeten worden in rekening gebragt. Mogelijk hebben zij gemeend dit punt in het belang der zaak niet te moeten aanroeren. Doch wij verwachten niet veel heil van de struisvogel-taktiek, al moge er wat voor te zeggen zijn. Bij de wakende mijnen wordt, zooals wij gezegd hebben, het oogenblik van ontsteking door het vijandelijke vaartuig zelf bepaald. Dit heeft het daardoor in zijne magt dit oogenblik te verhaasten en de mijn te doen ontploffen vóór dat het zich binnen haren vernielingskring bevindt.
Wij komen hierop terug, en zullen zien dat het dit doel slechts ten koste van een deel zijner manoeuvreervaardigheid kan bereiken. Bij de slapende mijnen zal de vijand het doen der waarnemingen, waaruit het oogenblik van ontsteking wordt afgeleid kunnen bemoeijelijken. Bijvoorbeeld door het schip in rookwolken of kruiddamp te hullen, door 's nachts of bij dikken mist aan te vallen. Doch alle middelen waardoor hij de waarneming van zijn vaartuig door een aan den wal geplaatst persoon bemoeijelijkt, belemmeren ook zijn zigt op den wal, en vergrooten in hooge mate de bezwaren die in oorlogstijd, als de gewone wegwijzers, tonnen, werken en lichten weggenomen zijn, met het bevaren onzer gaten gepaard gaan.
De wakende mijnen worden verdeeld in gewone schokmijnen, tot wier ontsteking alleen een schok, en electro-schokmijnen tot wier ontsteking behalve de schok ook nog het electrisch verbinden der mijn met een ontstekingswerktuig vereischt wordt.

{==316==} {>>pagina-aanduiding<<}
Bij de laatste heeft men het in zijne macht om die verbinding achterwege te laten, en dus de ontsteking niet te doen plaats hebben, indien de mijn door bevriende schepen wordt aangevaren.
Van de merkwaardigste der in den Amerikaanschen oorlog gebezigde schokmijnen wordt eene beschrijving gegeven met opgave der schepen, die door deze mijnen zijn vernield. Ook de door de Denen in den Alensund, en de door de Pruissen in den Fransch-Duitschen krijg aangewende schokmijnen worden besproken. Verder vindt men eene beschrijving van de schokmijn van den toenmaligen kapitein-luitenant ter zee J.A. Vandenvelde en van de door de landmagt torpedo-compagnie beproefde soorten.
Dat de proeven, in 1866 met de schokmijn Vandevelde genomen, hebben doen zien dat deze mijn veilig kan gelegd en geligt worden, kunnen wij niet geheel toegeven, wel dat dit geschieden kan bij ééne mijn, die korten tijd te water heeft gelegen. Maar de groote moeijelijkheid bestaat juist in het plaatsen eener geheele lijn. Bij ééne mijn kan men vrij van het overige gedeelte van het vaarwater gebruik maken. Doch elke geplaatste schokmijn maakt een gedeelte van het vaarwater onveilig. Het ligten is na langdurig verblijf onder water en mogelijke verwarring der torpedo's het gevaarlijkst.
De reden waarom bij de torpedo-compagnie deze torpedo niet is aangenomen vinden wij op blz. 106 van het vierde deel der Verslagen, Rapporten en Memoriën:
‘Aanvankelijk heeft men de proeven vervolgd met de reeds bij de torpedo-commissie in beproeving geweest zijnde schoktorpedo's met kaliumbuisjes (Vandevelde).
De gunstige uitkomsten echter met torpedo's met schokbuizen verkregen, maakten dat eerstgemelde proeven werden gestaakt, te meer omdat bij laatstgemelde soort van torpedo's het ontbranden zekerder en het leggen en opnemen minder gevaarlijk bevonden werden.’
Aan het slot van het hoofdstuk worden de nadeelen aan deze soort watermijnen eigen, helder in het licht gesteld.
Doch aan de schokmijnen zijn ook groote voordeelen verbonden. Zooals de schrijvers opmerken is het waarschijnlijk de Singertorpedo (eene schokmijn) die in den Amerikaanschen oorlog aan de Noordelijken de meeste verliezen heeft toegebragt.
Dat de schokmijn, in den Fransch-Duitschen oorlog door de

{==317==} {>>pagina-aanduiding<<}
Pruissen aangewend, alleen ten hunnen nadeele heeft gewerkt, mag men niet afleiden uit het feit dat het tegenovergestelde niet in de brochure van den Pruissischen kapt.-luitenant-ter-zee Livonius staat. Uit de verslagen der verrigtingen van de Fransche vloot blijkt, dat hare bevelhebbers met deze mijnen rekening gehouden hebben, en dat zij er veel toe hebben bijgedragen om hen van een aanval op de Duitsche havens te doen afzien.
Hare ontsteking vereischt noch electrische geleiding, een teer punt der electrische mijnen, noch ontstekingswerktuigen, noch personeel; welker bescherming een deel der strijdkrachten bindt. Eens goed gelegd zijnde vereischen zij weinig toezigt. Niets behoeft hare aanwezigheid aan den vijand te verraden; het ligten zal voor hem, die met hare juiste ligging en wijze van verankering onbekend is, dubbel gevaarlijk zijn en lang duren. Hierdoor zullen wij tijd winnen om daar onze strijdkrachten te verzamelen.
De chef van de torpedo-compagnie de kapitein der artillerie J.G.F. van Houtum is op het gelukkige denkbeeld gekomen, om de vaartuigen die hij het afnemen en opzetten der veiligheidsdoppen gebruikt worden, met matrassen te bekleeden. Hierdoor wordt het gevaar, zoowel bij het leggen als bij het ligten veel verminderd. Het komt dan voornamelijk op die matrassen aan, en het is de vraag of men er met de meeste voorzorgen wel altijd tegen zal kunnen waken dat er harde plekken ontstaan; er blijft dan ook o.i. vooral bij het ligten na langdurig verblijf onder water, gevaar bestaan. Het werken met ongeoefend personeel, raden wij als zeer gevaarlijk ten sterkste af. Oefening in de behandeling is dringend noodig, voortzetting der proeven kan hiermede gepaard gaan, en zal naar wij hopen nog verdere verbetering van dit wapen ten gevolge hebben. Wij bevelen het gebruik van deze torpedo's aan voor de vaarwaters waar onze schepen niet behoeven te komen, en die voor den vijand moeten afgesloten worden, zooals het Aardappelengaatje en het Ventjagersgaatje.
Wij zouden verder een aantal dergelijke mijnen in voorraad willen hebben om in oorlogstijd, doch niet dan met goedkeuring der Marine-autoriteiten, gelegd te worden dáár, waar zulks in het belang van 's lands defensie mogt blijken noodig te zijn.
De vijand kan van schokmijnen veel partij trekken door ze des nachts in die zeegaten te plaatsen, die hij niet voornemens

{==318==} {>>pagina-aanduiding<<}
is aan te vallen, en deze daardoor ook voor onze schepen onveilig maken. Zoodoende kan hij ons gevoelige verliezen toebrengen, en aan eene krachtige verdediging groote hinderpalen in den weg leggen.
De electrische mijnen (slapende mijnen en electro-schokmijnen) worden grondig en uitvoerig behandeld. Hare eigenschap dat zij voor eigen schepen niet gevaarlijk zijn maakt, dat bij de verdediging onzer vaarwaters, op enkele uitzonderingen, na alleen deze soort moet worden aangewend
Aan den toenmaligen kapitein-luitenant-ter-zee J.A. Vandevelde werd in Junij '67 opgedragen een ontwerp op te maken tot afsluiting met torpedo's van het vaarwater bij Durgerdam. Zoowel in het belang der verdediging als in dat der binnenschipperij, moest dit vaarwater voor eigen schepen openblijven. Er kwamen dus alleen electrische mijnen in aanmerking, en de Marine torpedodienst heeft zich dan ook uitsluitend met deze watermijnen beziggehouden. Reeds in December '68 werd door den heer Vandervelde het ontwerp ingediend tot afsluiting van het vaarwater bij Durgerdam door middel van slapende en electro-schok torpedo's, en de kosten daarvan geraamd op f 100000. De na dien tijd genomen proeven hebben in dit ontwerp geene noemenswaarde veranderingen noodig gemaakt. Dat met betrekkelijk geringe hulpmiddelen zulke gewigtige uitkomsten verkregen werden, hebben wij voornamelijk te danken aan de heldere inzigten, de logische methode en de oordeelkundige leiding van genoemden hoofdofficier 1).
Van de, bij den Marine-torpedodienst in gebruik zijnde slapende mijn en verbeterde electro-schokmijn van Carette, wordt eene uitvoerige beschrijving met duidelijke afbeeldingen gegeven.

{==319==} {>>pagina-aanduiding<<}
Ook de bij de landmagt aangenomen slapende mijn en electroschokmijn met kogelbus van den kapitein der Artillerie J.G.F. van Houtum worden duidelijk beschreven. Dit kunnen wij niet zeggen van de, trouwens niet in gebruik zijnde, electroschokmijnen von Ebner, en von Preuschen; platen zouden hier goede diensten hebben bewezen. Ook wordt deze mijn niet ontstoken door den extra-stroom, opgewekt door de niet zeer snelle verbreking van de electrische geleiding in de mijn; de ontstekingsstroom wordt geleverd door den extra-stroom exploder.
De merkwaardigste proeven in ons land met electrische mijnen genomen worden vermeld en de verkregen uitkomsten besproken. Dat door de schrijvers de verrigtingen en het materieel van den Marine-torpedodienst met eenige voorliefde worden behandeld is natuurlijk. Doch o.i. is hun gewoonlijk heldere blik eenigzins beneveld bij het overzigt van de verrigtingen der Landmagt torpedo compagnie. Zoo lezen wij op bl. 67. ‘In September '69 werden door den chef der Torpedo-compagnie afgekeurd: de Carette mijn en de mijn Steenberghe omdat zij wegens de groote onderstrooming niet deugden voor onze snelstroomende vaarwaters. Die groote onderstrooming werd toegeschreven aan het groote voelrad, dat beide mijnen gemeen hadden. De onderstrooming der electro-schokmijn Thesingh bleef evenwel weinig, toen die torpedo een voelrad van Carette had gekregen, in plaats van de electro-schokbuizen.’
De weinige onderstrooming (vergrooting van den afstand van de mijn tot den waterspiegel door de werking van den stroom), waarvan in den laatsten zin sprake is, heeft in verband met het voorgaande iets raadselachtigs. Er is verzuimd te vermelden dat het op de mijn Thesingh aangebragte voelrad kleiner in omvang was. (0.84 M. middellijn tegenover 2 M. bij de Carette.) Daar de groote onderstrooming van de mijn Carette aan haar groot voelrad werd toegeschreven is er niets tegenstrijdigs in dat een kleiner voelrad ook minder onderstrooming gaf; bovendien is de mijn Thesingh minder hoog. Ook werd de Carette mijn niet in het algemeen, maar wel voor vaarwaters, waar veel stroom gaat, afgekeurd.
Op bl. 79 wordt over de electro-schokmijnen met kogelbus gesproken alsof zij onfeilbaar springen, als zij door de eene of andere omstandigheid op het water drijven. Dit zal alleen geschieden als de ontstekingswerktuigen met de mijn verbonden

{==320==} {>>pagina-aanduiding<<}
zijn, d.i. in het algemeen bij de nadering des vijands; eene bovendrijvende mijn van Houtum springt dan, eene Carette blijft drijven en verraadt de juiste plaats der lijn van afsluiting.
Wat de voorkeur, door de schrijvers aan de electro-schokmijn Carette boven de electro-schokmijn met kogelbus gegeven aangaat, hebben wij het volgende op te merken. De overigens zeer doeltreffende schokinrigting van Carette vereischt een vrij zwaar voelrad. Dit ontvangt den schok der schepen en vermindert van dezen kant de kans, dat de mijn zelve door de aanvaring van bevriende schepen beschadigd wordt. Van den anderen kant geeft het aanleiding tot averij door de voor den boeg hangende ankers van eigen of tot dat doel uitgeruste vijandelijke vaartuigen.
Ook maakt het voelrad den vijand de taak gemakkelijker om de mijnen onschadelijk te maken. Bij tot dit einde ondernomen nachtelijke togten met kleine vaartuigen bestaat de grootste moeijelijkheid in het vinden van de juiste plaats waar de mijnen liggen. Zijn de hiertoe uitgeruste vaartuigen van op bekwame diepte achteraanslepende of voor den boeg hangende dreggen voorzien, dan zullen deze als men over eene mijn vaart in het voelrad pakken. Wordt dan een gewigt van ruim 200 K.G. op eene of andere wijze aan het voelrad verbonden, dan zal het gewigt bij het zakken de mijn die 175 K.G. drijfvermogen heeft medenemen, waardoor zij onschadelijk gemaakt is. Ook wordt als men eens de mijn gevonden heeft, het dreggen der kabels gemakkelijker. Eens opgehaald zijnde is het doorvijlen van eenen kabel het werk van eenige oogenblikken. De electro-schokmijnen zonder voelrad hebben dit nadeel in mindere mate en de op den bodem van het vaarwater geplaatste mijnen in het geheel niet. De lijn van afsluiting zal steeds door onze kleine vaartuigen moeten bewaakt worden, doch deze zullen bezwaarlijk dergelijke operatiën van den vijand geheel kunnen beletten. De verlichting van het vaarwater is ook in dit opzigt van het hoogste gewigt. Men zou kunnen meenen dat, om den vijand den lust tot dergelijke nachtelijke togten te doen vergaan, men des nachts de ontstekingswerktuigen met de mijnen zou moeten verbinden; doch andere bezwaren daargelaten, stelt men onze wacht houdende vaartuigen hierdoor aan groot gevaar bloot.
Een tweede nadeel van het voelrad is, dat het den afstand van de lading tot het vijandelijk vaartuig vergroot, en dus eene zwaardere lading noodzakelijk maakt. Hierdoor en door het voel-
{==321==} {>>pagina-aanduiding<<}
rad zal de Carette mijn bij gelijk drijfvermogen (verschil tusschen de waterverplaatsing der ondergedompelde mijn en haar gewigt) grooter inhoud en dus meer stroomvang hebben. Dit zal met het voelrad oorzaak zijn van meerder onderstrooming, waardoor op plaatsen, waar men bij de mijn van Houtum met eene verankering aan twee ankers volstaan kan, bij de Carette welligt drie ankers zal noodig hebben. De tijd, tot het plaatsen der mijnen vereischt, wordt hierdoor zooveel grooter, dat o.i. aan het afsluiten onzer vaarwaters op die wijze niet te denken valt.
Wel zullen ook bij helling der mijnen de bovenstroomsche spaken van het voelrad der Carette meer rijzen dan de bovenkant der mijn van Houtum, doch o.i. weegt dit voordeel in vele gevallen niet op tegen het nadeel van grooteren stroomvang.
De schokinrigting der kogelbus is hoogst eenvoudig, doch de zekerheid harer werking onder verschillende omstandigheden is nog niet voldoende gebleken. Om zeker te zijn van de ontsteking der mijn als een schip tusschen twee mijnen doorvaart zal men waarschijnlijk twee rijen torpedo's moeten plaatsen, dáár waar men bij de Carette met ééne rij volstaan kan.
Ook is het mogelijk dat bij veel zee met de kogelbus ontijdige ontsteking verkregen wordt, doch bij zulk eene gelegenheid vermindert eveneens de kans van een aanval. Alvorens eene bepaalde keuze te doen achten wij vergelijkende proeven met de twee stelsels op plaatsen waar veel stroom gaat en zee staat noodzakelijk.
Uit het aangevoerde op bl. 116 blijkt niet, zooals gezegd wordt, dat de slapende mijnen der Marine voldoen aan den 1en der op bl. 121 gestelde eischen. Wel blijkt dat die mijnen waterdigt zijn gebleven, doch niet dat zij op dezelfde plaats zijn blijven liggen. Dit kan wel uit bij Durgerdam verkregen uitkomsten worden afgeleid, doch deze zijn niet vermeld. Op het IJ gaat trouwens zeer weinig stroom; bij het leggen der mijnen op plaatsen waar veel stroom gaat moet dit punt nader uitgemaakt worden.
Op bl. 52 deelen de schrijvers als hun gevoelen mede ‘dat wakende passieve torpedo's steeds met vrucht kunnen gebezigd worden in vaarwaters van meer dan 4 M. diepte, indien namelijk het verschil tusschen den hoogsten en laagsten waterstand niet meer bedraagt dan 2 M. en indien het plaatsen dier mijnen door accidenteele omstandigheden niet zoozeer wordt

{==322==} {>>pagina-aanduiding<<}
bemoeielijkt, dat het afsluiten van een vaarwater te veel tijd zou kosten.’
Gewone schokmijnen kunnen in nog minder diepe vaarwaters gelegd worden, die der torpedo-compagnie b.v. in 1,3 à 1,5 M.
Het schijnt dat deze mijnen niet in aanmerking genomen zijn, en dat alleen op elektro-schokmijnen, in het bijzonder op die van Carette gedoeld wordt; op bl. 98 vindt men voor de aanwending van deze mijnen ook 4 M. als grens opgegeven. Er bestaat daarvoor geen bepaalde grens, dit hangt af van den diepgang der eigen schepen, die van het vaarwater moeten gebruik maken. Wil men toch het groote voordeel dezer mijnen, dat zij het vaarwater niet voor eigen schepen afsluiten niet verliezen, dan mogen zij in niet minder waterdiepte dan de diepgang van die schepen plus de grootste middellijn van de mijn, (bij de Carette het voelrad van 2 M.) geplaatst worden. Bij minder diepte zou de mijn groot gevaar loopen beschadigd te worden bij het overvaren van eigen schepen. Bij de gewone schokmijnen behoeft slechts voldaan te worden aan den eisch, dat zij bij laag water nog zooveel beneden het wateroppervlak blijven, dat zij door den vijand niet gezien worden, en dat hunne uitwerking voldoende is.
De torpedo-verklikker, eene vernuftige vinding van Dr. P.J. Kaiser, is een magnetisch toestel, dat, in een op den bodem van het water liggende mijn geplaatst, de aanwezigheid boven deze mijn van een gepantserd schip, ten gevolge van het magnetismus van dit vaartuig, aan een op den wal geplaatst waarnemer verraadt. Het nadeel, dat het gebruik van dezen toestel met alle wakende mijnen gemeen heeft, is, dat het den vijand gelegenheid geeft om ontijdige ontsteking der mijn te veroorzaken. Bij de gewone schokmijn en elektro-schokmijn kan dit geschieden door voor den boeg een uit balken of op eene andere wijze zamengesteld raam te voeren, dat tegen de mijn stootende haar doet afgaan vóór dat het schip zich binnen haren vernielingskring bevindt. Bij een slapende mijn met torpedo-verklikker zou men welligt hetzelfde doel kunnen bereiken door groote veranderingen in het magnetismus der schepen te brengen of door aan een dergelijk raam sterke magneten of electro-magneten te hangen. Doch zulk een raam zou den vijand in zijne manoeuvres zeer belemmeren, en bij ongunstig weêr aanleiding tot averij kunnen geven; hij dient dan ook eene geschikte gelegenheid af te wach-
{==323==} {>>pagina-aanduiding<<}
ten. Het veranderen van het magnetisme der schepen zal ook op de kompassen van invloed zijn, wij gelooven dan ook niet dat men bij een aanval op onze kusten ligt hiertoe zal overgaan.
Bij de electro-schokmijnen en slapende mijnen met torpedo-verklikkers zou men die ontijdige ontsteking kunnen voorkomen door het ontstekingswerktuig niet met de mijn te verbinden, vóór dat het vijandelijk vaartuig zich in de lijn, waarin de torpedo's geplaatst zijn, bevindt. Hierdoor gaan echter ook de voordeelen die zij boven de gewone slapende mijnen bezitten, dat zij niet zoo naauwkeurig behoeven geplaatst te worden, en dat zij 's nachts, bij dikke mist, en andere het zigt belemmeren de omstandigheden, dienst doen, grootendeels verloren. Zij houden dan altijd nog het voordeel dat de tweede en moeijelijkste waarneming en daarmede eene oorzaak van het verkrijgen van slechte uitkomsten, vervalt.
Een groot voordeel van op den bodem geplaatste slapende mijnen met torpedo-verklikkers is, dat zij even als alle op den bodem geplaatste mijnen, moeijelijker door den vijand onschadelijk te maken zijn, dan de electro-schokmijnen. Het dreggen naar eenen welligt in het zand gewoelden telegraafkabel als men zijne juiste plaats niet weet, heeft veel minder kans van slagen, dan het onbruikbaar maken van electro-schokmijnen op de door ons aangegeven wijze. Het is mogelijk, hoewel het ons onwaarschijnlijk voorkomt, dat de vijand er in slaagt om door het aanbrengen van magnetische deelen den bodem van het vaarwater in zoodanigen magnetischen toestand te brengen, dat de verklikkers onbruikbaar worden. Men zou kunnen meenen dat deze mijnen dan toch altijd nog als gewone slapende mijnen dienst kunnen doen. Doch om als zoodanig met vrucht gebezigd te worden dient daarop gerekend te zijn bij de plaatsing van de mijnen en de bepaling der stations, en zal geoefend personeel aanwezig moeten zijn, terwijl juist het groote voordeel van deze mijnen boven gewone slapende mijnen o.i. daarin bestaat, dat hare plaatsing niet met dien hoogen graad van naauwkeurigheid behoeft plaats te hebben, en voor hare waarneming alleen een eenvoudig zien op een aan den wal geplaatsten galvanometer vereischt wordt.
Ook op de kostbaarheid van dit stelsel dat koperen torpedo's en twee enz., telegraafkabels, een duur en teer gedeelte der electrische mijnen, vereischt, is niet gewezen. Hoewel wij dit geen reden vinden om dit stelsel te verwerpen, indien de proeven

{==324==} {>>pagina-aanduiding<<}
die in dit jaar genomen worden gunstige uitkomsten opleveren, dient daarop toch bij de beoordeeling gelet te worden.
Bij de duidelijke beschouwingen over de verankering der mijnen is o.i. het vraagstuk, om in vaarwaters waar veel stroom gaat eene electro-schokmijn op een bepaalden afstand beneden den waterspiegel te verankeren te ligt opgenomen. De door de torpedo-compagnie in 1872 genomen onderstroomingsproeven doen, althans met de Carette mijn, meer bezwaren, verwachten.
De electro-schokmijnen moeten steeds op zoodanigen afstand beneden den waterspiegel zijn dat zij door den vijand niet gezien en toch aangevaren worden. Is het verval van water grooter dan de diepgang der schepen dan zal bij laagwater de torpedo boven komen, of bij hoogwater zullen de schepen er over heen varen zonder ze te raken. Om dit bezwaar te ontgaan is door den heer van Houtum in navolging van Brialmont voorgesteld eenige rijen achter elkander te plaatsen, en wel bij 4 M. verval, twee voor laag water, een voor middelbaar water en een voor hoog water. Bij laag water zullen dan de torpedo's der 3de en 4de rij boven water drijven. De schrijvers nemen aan dat de mijnen van Houtum dan springen, en verwijzen daarbij naar een artikel van zijne hand in den Militaire Spectator No. 6, 1872. Doch uit dit artikel blijkt juist, dat men die mijnen dan wel - kan ontsteken, hetgeen bij de Carette niet het geval is, maar dat als deze mijnen niet met het ontstekingswerktuig verbonden zijn, geene ontsteking plaats heeft, hetgeen trouwens voor de hand ligt.
Dat die verbinding zoo kan geregeld worden dat ontijdige ontsteking voorkomen wordt, zullen wij aantoonen.
Wij lezen in het ‘Torpedo-wezen te Brielle door J.G.F. van Houtum’ blz. 50. ‘Nemen wij aan een verval van 4 M. zoo kunnen de twee eerste rijen even onder laag water, de volgende ± 1 M. hooger, en de daaropvolgende weer ± 1 M. hooger geplaatst worden, om den doortocht aan monitors van 2,9 M. diepgang bij hoog water nog te beletten.’
Zijn nu de eerste rijen 0,5 M. onder laag water dan komt bij hoogwater de 4de rij 2,5 M. onder den waterspiegel. Men verbindt dan de ontstekingswerktuigen der mijnen van de 4de rij.
Is het water 1 M. gedaald dan zet men de ontstekingswerktuigen der 4de rij af, en verbindt die der 3de rij, die dan 2,5 M. onder den waterspiegel is. Is het water weer 1. M. gedaald

{==325==} {>>pagina-aanduiding<<}
dan zet men de werktuigen van de 3de rij af, en verbindt die der eerste rijen. Er staat dan nooit minder dan 1,5 M. water boven de mijnen die met de ontstekingswerktuigen zijn verbonden, indien alles volkomen naauwkeurig is. Zoo lang de som der fouten niet meer dan 1,5 M. bedraagt, en dit meenen wij veilig te mogen aannemen, is er van het springen der bovendrijvende rijen geen sprake.
‘Het spreekt van zelf,’ lezen wij op bl. 137 der Bijdrage, ‘dat de vijand bij laag water een op deze wijze afgesloten vaarwater naderende, de rijen drijvende torpedo's zal zien, en deze door zijn geschutvuur zal vernietigen om met een volgend hoog tij het vaarwater te forceren. Nog valt hierbij op te merken dat men den vijand veel moeite bespaart, indien men torpedo's bezigt, die boven water drijvende zich zelve vernietigen.’
Hier schijnt aangenomen te zijn dat die rijen op korten afstand, b.v. 75 M. zooals door van Houtum voorgesteld wordt, achter elkander geplaatst worden. Tot op welken afstand de vijand die gevaarlijke laagwater rijen zal naderen kunnen wij niet uitmaken, doch zeker op een eerbiedigen afstand. Plaatst men bovendien de 3e en 4e rij ongeveer 600 M. achter de eerste rijen, dan zal het voor den vijand o.i. niet geraden zijn, om op, met betrekking tot het doel, grooten afstand, onder het vuur der forten en schepen, in de nabijheid der laagwater rijen te schieten op het bovendrijvend gedeelte der mijnen. De trefkans zal zelfs bij laag water niet groot zijn, en vermindert bij het rijzen van het water. Mogt hij er al eenigen doen zinken, dit zal hem weinig helpen, daar hij bij het rijzen van het water ook de overigen niet zien kan; terwijl de verdediger die mijnen later bij gelegenheid kan vervangen. Men dient bovendien in het oog te houden dat hij, bij hoog water over de laagwaterrij heenvarende, als het water 2 M. gedaald is tot een volgend tij opgesloten is.
Hoewel ook wij bij zooveel verval van water in het algemeen geen electro-torpedo's zouden aanwenden, hebben wij toch gemeend te moeten doen uitkomen dat de wijze van Brialmont nog zoo slecht niet is; te meer omdat door de schrijvers geene oplossing gegeven is van het vraagstuk hoe bij zooveel verval van water de electro-schoktorpedo's behooren geplaatst te worden.
De tijd waar binnen een vaarwater moet afgesloten kunnen worden, is door de schrijvers (bl. 143) op 4 à 6 weken bepaald.

{==326==} {>>pagina-aanduiding<<}
Dit komt ons te lang voor om bij de verdediging van ons land op die afsluiting te mogen rekenen. Wij zouden dan ook alle pogingen willen aangewend zien om dit tijdsverloop aanmerkelijk te verminderen, en houden ook, zoolang dit niet geschied is, het vraagstuk van de afsluiting onzer vaarwaters met torpedo's voor niet opgelost. Om geen te ongunstig denkbeeld van de praktische bruikbaarheid der torpedo's te krijgen dient men in het oog te houden, dat het hiermede eveneens gesteld is als met onze inundatiën. Elke mijn die gelegd is maakt een gedeelte van het vaarwater voor den vijand onveilig; bovendien kan hij de gelegde mijnen niet zien, en weet dus niet van welk gedeelte van het vaarwater hij nog veilig gebruik kan maken.
Na eenige zeer schoone algemeene beschouwingen over de torpedokabels, wordt in het kort hunne vervaardiging, en de verschillende bewerkingen die zij bij den Marine-torpedodienst ondergaan, beschreven.
Alvorens tot de behandeling der ontstekingsinstrumenten over te gaan, worden in een paar bladzijden de electrische verschijnselen waarop de zamenstelling dier werktuigen berust, op eene beknopte en heldere wijze in herinnering gebragt.
De beschrijving der instrumenten, uitgezonderd die van den klos van Ruhmkorff, is onduidelijk; die van de zamengestelde Wheatstone's Universal telegraph bezwaarlijk te volgen. De beknoptheid is hier overdreven. In de eerste plaats had vermeld moeten worden hoe de teekeningen der zamenstellende deelen genomen zijn.
Met de voorkeur door de schrijvers gegeven aan den, bij den torpedo-dienst in gebruik zijnde klos van Ruhmkorff tot het ontsteken van electro-schokmijnen, kunnen wij ons niet geheel vereenigen.
Wij hebben den klos leeren kennen als een werktuig op welks zekere en gelijkmatige werking zelfs bij behandeling door intelligente en geoefende personen niet altijd staat te maken is. Hierom en omdat hij zeer goed geîsoleerde kabels vereischt, is men er reeds in andere landen toe overgegaan, hem door eene galvanische batterij te vervangen. Alvorens dit voorbeeld te volgen achten wij vergelijkende proeven tusschen den Ruhmkorffschen klos en eene geschikte galvanische batterij noodzakelijk, om te onderzoeken: uit hoeveel elementen zulk eene batterij moet worden zamengesteld om op 1 E. mijl afstand 2 mijnbuizen

{==327==} {>>pagina-aanduiding<<}
dadelijk te kunnen ontsteken; de zekerheid van ontsteking met elk der beide werktuigen bij minder goed geïsoleerde kabels; hoeveel mijnen door elk hunner kan bediend worden; de zorg die zij vereischen, enz. Voor deze proeven zouden wij het element van Leclanché aanbevelen, daar de batterij slechts werkt als de mijn aangevaren wordt, en dit element indien het niet gesloten is onder de meest constante behoort; daarenboven is het gemakkelijk in de behandeling.
Na eene korte beschrijving en beoordeeling van eenige niet bij de marine gebezigde electrische werktuigen en galvanische batterijen, wordt overgegaan tot de ladingen en mijnbuizen.
De eischen waaraan het ontploffingsmiddel, waarmede eene torpedo geladen wordt, moet voldoen, worden opgegeven, een en ander over eenige ontploffende mengsels meegedeeld, en deze aan de gestelde eischen getoetst.
Over het belangrijke onderwerp: de uitwerking der watermijnen zijn de schrijvers, o.i. te regt, kort. Wel zoude men uit den Amerikaanschen oorlog tal van interessante voorbeelden kunnen aanhalen van schepen die door torpedo's vernield zijn, doch om daaruit juiste gevolgtrekkingen te maken betreffende de uitwerking van watermijnen dient, behalve de grootte der lading en hare diepte beneden den waterspiegel, in de eerste plaats hare juiste ligging ten opzigte van het vernielde vaartuig bekend te zijn, en dit is het geval niet.
Bij de beschouwingen over de voor de Carette mijn vereischte lading had in aanmerking moeten genomen worden, dat deze mijn een voelrad heeft, waardoor de afstand der lading tot het schip grooter is dan bij eene mijn zonder voelrad. Dit zal wel de reden zijn waarom de ladingen der bij de Landmagt in gebruik zijnde mijnen zonder voelrad, kleiner zijn. Wel is de lading der Carette lager geplaatst en zal zij daardoor meer zijdelingsche uitwerking hebben, doch o.i. niet zooveel dat dit daartegen opweegt. De groote verschillen in uitkomsten die bij de bij Durgerdam genomen springproeven soms verkregen werden bij onder zooveel mogelijk gelijke omstandigheden ontstoken mijnen, maken dat wij het niet geregtvaardigd achten, uit die enkele proeven stellige gevolgtrekkingen te maken.
Uit de omstandigheid dat ééne lading van 190 K.G. in eene kist van 5 m.M. ijzerdikte eene hoogere waterkolom opwierp dan eene van 100 K.G. in eene kist van dezelfde dikte, blijkt

{==328==} {>>pagina-aanduiding<<}
volgens de schrijvers overtuigend, dat er in eene mijnkist van 5 m.M. ijzerdikte meer dan 100 K.G. lading kan verbranden, en dus 5 m.M. sterk genoeg is voor eene lading van 100 K.G. Het is de vraag of dat meerdere kruit niet verbrand is na het springen der kist; het komt ons niet onwaarschijnlijk voor, dat de bij het springen der kist zich uitzettende gassen het water voldoende wegdrijven om nog aan een hoeveelheid kruit gelegenheid te geven te verbranden. Dit geldt ook voor de stellige uitspraken op blz. 110 en 121, over de voor mijnen van verschillende ladingen vereischte ijzerdikte.
Dat de grootere ijzerdikte, vereischt bij mijnen van grooter afmetingen en evenredig zwaarder lading, een gevolg is van den minderen zamenhang der mijnkist is onjuist. (Zie Beginselen der Hydro-statica, S.P. Delprat § 77.)
Dat reeds eene oppervlakkige beschouwing doet zien, dat als de ladingen zich verhouden als de 3de magten der diepten, de uitwerkingskegels gelijkvormig zullen zijn, zien wij hoe oppervlakkig wij ook de zaak getracht hebben te beschouwen, niet in.
Waartoe de op blz. 253 opgegeven formule, wier juistheid door niets gestaafd wordt, dient, begrijpen wij niet.
Bij de opgave dat men van de bij de landmagt gebezigde schokbuizen niet mag vertrouwen, dat meer dan ⅗ van een willekeurig aantal buizen in staat is de lading te ontsteken, merken wij op, dat er 8 schokbuizen op eene mijn staan, en er bij de in '72 genomen proeven onder de bij elke aanvaring afgegane buizen, steeds ééne was die, voor zoover men kon nagaan, de lading zou ontstoken hebben.
Het nut, dat wij bij onze verdediging van de torpedo's zullen kunnen trekken, hangt voor een groot deel af van den tijd, die vereischt wordt om ze te leggen. De wijze van leggen oefent hierop grooten invloed uit, en is dus eene zaak van overwegend belang. Voor iemand die niet onbekend is met scheepstermen wordt eene duidelijke beschrijving gegeven van de manier van leggen, die op het vaarwater bij Durgerdam, waar weinig stroom gaat, door den Marine-torpedo-dienst het meest doeltreffend is bevonden. Of deze manier ook op vaarwaters waar veel stroom gaat goede uitkomsten zal opleveren, moet de tijd leeren.
Bij de verankering eener electro-schokmijn zouden wij de verankerketting liever dadelijk op de torpedo sluiten, en naderhand op het anker, daar het, vooral als er eenige zee staat, ge-
{==329==} {>>pagina-aanduiding<<}
makkelijker is de ketting op het bovenwater hangend anker, dan op de langs-zij drijvende mijn op te sluiten.
Bij de door de Marine gevolgde wijze, waarbij de mijn en de kabel door verschillende sloepen worden gelegd is het gebruik noodzakelijk van korte aan de mijn verbonden einden kabel, die bij de plaatsing der mijn met een koppelstuk aan den kabel verbonden worden. Bij de landmagt worden mijn en kabel met dezelfde sloep gelegd en bestaat die noodzakelijkheid niet.
Het koppelstuk bij de Marine in gebruik heeft tot nu toe uitmuntend voldaan; maar het leggen van dit koppelstuk hoe eenvoudig ook, vordert veel zorg. Met het oog op het leggen van torpedo's in oorlogstijd, achten wij dit bezwaar niet gering.
Bij de opgave der voordeelen die het gebruik van dergelijke korte einden kabel, kabelstaarten genoemd, aanbiedt, had ook op dit nadeel behooren gewezen te worden.
Het boek wordt besloten met eenige opgaven betreffende het onderhoud en de keuring van het materieel bij den Marine-torpedo-dienst in gebruik.
De schrijvers hebben zich bij hunnen arbeid in hoofdzaak voorgesteld: ‘de ook in Nederland op het gebied der torpedo's zeer uiteenloopende meeningen in verband met elkaar te beschouwen; het bij ons te lande aanwezige torpedo-materieel te toetsen aan de eischen waaraan het moet voldoen en zooveel ons mogelijk was te vergelijken met het materieel, dat in den vreemde wordt gebezigd.’
Hoewel wij van oordeel zijn, dat zij zich niet altijd op een onzijdig standpunt hebben geplaatst, aarzelen wij niet als onze meening te kennen te geven, dat zij in hun arbeid gelukkig geslaagd zijn. Alleen bij beschrijvingen stieten wij nu en dan op onduidelijkheid; het overige van het werk, vooral de inleiding van en de algemeene beschouwingen over de verschillende onderdeelen, getuigt van klare voorstelling en helder inzigt.
Ofschoon de schrijvers hun werk geen handleiding genoemd hebben, geven toch de verdiensten die het als zoodanig bezit, ons aanleiding het ook uit dat oogpunt te beschouwen. De leemten die het bevat en de gebreken die het aankleven, vloeijen voor een groot deel daaruit voort, dat zij de zaak meer uit een Marine-torpedisten oogpunt beschouwd hebben. Hierdoor zijn sommige gedeelten ten koste van andere zeer uitvoerig behandeld, en zijn de torpedo's meer als een op zich zelf staand wa-
{==330==} {>>pagina-aanduiding<<}
pen, dan in haar juist verband tot andere verdedigingsmiddelen beschouwd, waardoor gewigtige punten buiten behandeling zijn gebleven. Ook is de rijke stof die het werk bevat niet genoegzaam tot een zamenhangend geheel verwerkt; hierdoor vordert de bestudering meer inspanning. Doch de zeeofficier heeft slechts zelden de gelegenheid om veel meer te doen dan de kennis, die hij zich verworven heeft gedurende de weinige jaren, dat hij in een' specialen werkkring geplaatst is, weêr te geven zooals hij ze verkregen heeft. Vóór hij zich door grondige studie meer volkomen op de hoogte gesteld, en zijne kennis geordend heeft, wordt hij tot andere diensten geroepen, die hem buiten bereik der noodige bronnen voeren, en zijne krachten in beslag nemen. Wij apprecieeren het dan ook ten zeerste, dat de schrijvers bij hunne drukke dienstbezigheden nog deze taak op zich genomen hebben, die, de degelijkheid van hun' arbeid getuigt het, niet ligt door hen is opgevat. Er is ons geen werk bekend dat in die mate als hun boek de geschiktheid bezit om tot handleiding bij de bestudering van de torpedo's te dienen. Velen, wien het anders niet aan belangstelling in de zaak ontbreekt, moeten van eene bepaalde studie van de torpedo's afgeschrikt zijn, door de omstandigheid dat de kennis van dit wapen in tal van tijdschriften en verslagen verspreid lag.
Aan hen en aan allen die zich op de hoogte willen stellen van dit nieuwe wapen, dat van veel gewigt voor de verdediging van ons vaderland belooft te zijn, bevelen wij de bestudering dezer ‘Bijdrage’ aan.

Oude-Schild, 14 Junij. 1873.
L.C. Rovers, Luitenant-ter-zee 2de klasse.

III. Varia.

Esaia Tegnèr als godgeleerde en dichter. Door J.J.L. ten Kate. - Amsterdam, Höveker en Zoon. 1872. 95 blz.
Onder dezen titel heeft de ‘Vereeniging ter bevordering van christelijke lectuur’ twee opstellen in het licht gezonden, waarvan het eerste ten doel heeft Esaia Tegnèr ‘als philoloog en

{==331==} {>>pagina-aanduiding<<}
theologant’, het andere den beroemden Zweed ‘als dichter’ te doen kennen. Waarom de ‘philoloog’ van het titelblad is verdwenen, mag ik niet beslissen. Misschien moet de genoemde Vereeniging de verantwoordelijkheid daarvan dragen. Zooveel is zeker, dat de ‘godgeleerde’ Tegnèr bitter weinig beteekent. Had de ‘dichter’ van dien naam zich de onsterfelijkheid niet verworven door zijne heerlijke zangen, men zou het met reden mogen betwijfelen, of zelfs de heer ten Kate, voor wien ‘Tegnèr in vele opzichten een Theoloog naar zijn hart is,’ getracht zou hebben, het ‘godgeleerd standpunt’ van den Noordschen bard, uit diens uitgegeven ‘kerkredenen’ en ‘Redevoering over het verband tusschen Christendom en Philosophie’ op te diepen. De schets die hij, aan de hand van Waldeck, Böttiger en Holtius, ons geeft van 's dichters leven en philologische studiën, doet reeds vermoeden, dat de theologie geen bijzonder vlijtig beoefenaar in Tegnèr zal hebben gevonden. Één man kan niet alles, ook al is die man zoo vlijtig en geniaal als de zweedsche dichter Esaia Tegnèr. Ik ga nog een stap verder en zeg: wellicht ware het voor den ‘dichter’ wenschelijker geweest, indien hij zich nooit met theologie had ingelaten. De vruchten van zijn uitnemend talent waren dan hoogstwaarschijnlijk vrij gebleven van de smetten eener onnatuurlijke kerkleer.
Ten bewijze beroep ik mij op zijn ‘Gezang aan de zon’, door ten Kate in zoetvloeiende verzen vertolkt, opdat zijne lezers zich zouden mogen overtuigen van den treffenden invloed, dien Tegnèr's theologische denkbeelden op zijne muze oefenden. De zon zal hier zijn ‘het symbool der Menschheid, geschapen naar het beeld van God, die een “vlekkeloos Licht” is, maar te kwader ure tegen haren schepper opgestaan, van haren Vader afgevallen, en nu, ver van de oorspronkelijke zaligheid des Vaderhuizes, als een pelgrim voorttrekkende, altijd voort, van eeuw tot eeuw; een gast en een vreemdeling, zonder blijvende plaats, worstelend met allerlei wolken en nevels, smachtend naar een blijvend Westen der Eeuwige Rust.’
Die opvatting leidt, na een prachtige beschrijving van het optreden en den loop der zon, tot de onaesthetische vraag aan den ‘wandlaar der lucht’, of hij eenmaal stond, in het rijk des Eeuwigen,

Als een trawant van zijn kroon 
Allerdichst bij zijn Troon, 

{==332==} {>>pagina-aanduiding<<}

Een aartsengel gelijk? 
Tot onzalige trots 
U zijn gunst heeft geroofd, 
En de grimmigheid Gods 
U bij 't stralende hoofd 
Als een vliegenden bal 
In de oneindigheid stiet, 
Waar nu al wat u ziet 
Zich verbaast om uw val? 
Hoe zullen wij het rijmen, dat zij, de zon, 
Onbeweend, onverpoosd, 
Door geen deelnemend woord, 
Door geen gastvriend vertroost. 

op haar ‘vlucht’ door de lucht, voortijlt, een ‘wolk om 't gelaat,’ bejammerende het uur, toen ‘de Wreker omhoog, haar zijn drempel verbood’; nadat wij in den aanhef vernamen:

Zon! U zing ik een lied, 
Op uw eindloos gebied 
Houden starren de wacht 
In een biddende rij; 
En uw stralend gezicht 
Geeft ze leven en kracht, 
Maar gij snelt ze voorbij, 
Want uw weg is in 't licht! 

Doch het zou ons niet baten, op deze wijze voortegaan. Onze klachten en wenschen, dat de theoloog in den dichter altijd mocht hebben gezwegen, stuiten af op het graf van den zanger. Wij hebben zijne nalatenschap te aanvaarden, gelijk zij ons overgeleverd en ten deele reeds bij zijn leven, het gemeen goed aller beschaafde volken is geworden.
Tegnèr is ook ten onzent sedert jaren bekend. Maar bekend en bekend is twee. Niet ieder, die zijn Frithiof of Axel las - van laatstgenoemde legende verscheen reeds in 1834 een hollandsche overzetting, waaraan o.a. de vertolking van een paar zangen der Frithiof-sage werd toegevoegd - heeft kennis genomen van wat in het buitenland over het leven en de geestesrichting van den dichter werd geschreven. In dat opzicht is Tegnèr voor velen een volstrekt onbekende grootheid.

{==333==} {>>pagina-aanduiding<<}

De heer ten Kate mag daarom rekenen op de dankbaarheid van het publiek, dat zich gaarne door hem nader zal laten inlichten. Het behoeft wel niet gezegd te worden, dat deze opstellen, oorspronkelijk voor de openbare voordracht bestemd, onderhoudend en aangenaam geschreven zijn. De ‘hoorders’ hebben plaats gemaakt voor ‘lezers’. Slechts éénmaal heeft de auteur vergeten, hem buiten te sluiten en denkt hij er waarlijk over, ons iets ‘voor te lezen’ bl. 84.
Hoewel zij hier en daar de sporen dragen van het volgen van uitheemsche gidsen, mogen deze bladzijden niet te min met reden een ‘bewerking’ heeten van wat ten Kate in den vreemde meer of minder uitvoerig aangeteekend en ontwikkeld had gevonden.
't Zijn bijdragen tot de kennis van het leven en de persoonlijkheid van Tegnèr, die hij ons geeft. Aan een volledige biographie mag men hooger eischen stellen, dan die hier bevrediging vinden. Doch wie zal een schrijver dwingen, meer te geven dan hem goeddunkt? Als 't geen hij levert maar de aandacht waardig is. En dat zijn deze opstellen ongetwijfeld.
W. 8. 4. '73.
W.C. van Manen.
Handleiding tot de Geschiedenis der Letterkunde, vooral van den nieuweren tijd, door Dr. W. Doorenbos, Leeraar aan de Hoogere Burgerschool te Amsterdam. Amsterdam, Gebroeders Kraay. 2 dln.
Met ingenomenheid kondigen wij dit werk aan. De schrijver, die zich op het gebied der historie een goeden naam verworven heeft, zegt in zijn Voorbericht: ‘Het doel van dit boek is om den lezer met den inhoud der voornaamste litteraire werken, bij de meest bekende en ontwikkelde natiën, bekend te maken. De Geschiedenis der Letterkunde wordt hierbij vooral als een onderdeel der Algemeene Geschiedenis, juist niet alleen uit een aesthetisch oogpunt, beschouwd.’ Wij moeten derhalve geene volledige letterkundige geschiedenis van de verschillende natiën verwachten, maar eene aanvulling van de meer uitgebreide werken over de Algemeene Geschiedenis, welke den lezer bekend moet maken met het geestelijk leven der verschillende volkeren. Uit dat oogpunt beschouwd, gelooven wij, dat de schrijver zijn doel volkomen heeft bereikt. In het eerste deel worden achtervolgens de Indische, de Hebreeuwsche, de Grieksche, de Romeinsche, de Arabische en de Persische letterkunde behandeld. Daarna,

{==334==} {>>pagina-aanduiding<<}
tot de Middeleeuwen overgaande, de Troubadours en hunne navolgers, de Riddergedichten, de Karel-Romans, de Artur-Romans, de Klooster-poëzie en de Italiaansche letterkunde in de 14de eeuw. Het komt ons voor, dat de schrijver dit gedeelte met eene zekere voorliefde heeft bewerkt; tal van bronnen zijn door hem geraadpleegd, en hij geeft een overzicht van het geheel, zooals men het maar zelden vinden zal. Met eene geschiedenis van de Kastieljaansche en de IJslandsche letterkunde benevens de Heldensage der Germanen eindigt het eerste deel.
Het tweede deel bevat de geschiedenis der letterkunde van de verschillende volkeren van Europa van de 15de tot en met de 18de eeuw, en is niet minder belangrijk dan het eerste. Aangezien de schrijver niet veronderstellen mag, dat alle Europeesche talen aan zijne lezers bekend zijn, heeft hij bij aanhalingen gebruik gemaakt van de beste vertalingen, hetzij in de Nederlandsche, de Fransche of de Duitsche taal. Het komt ons voor, dat de heer Doorenbos wel eenige meerdere bekendheid met de Engelsche taal had mogen aannemen. Op sommige plaatsen toch geeft hij den oorspronkelijken tekst der Engelsche schrijvers, op andere eene Nederlandsche, op nog andere eene Duitsche vertaling. Wij gelooven, dat voor deze handelwijze geen goede grond bestaat.
Een paar kleine onjuistheden, die ons bij het lezen zijn opgevallen, zijn van te weinig belang om hier vermeld te worden. Het werk bevat zooveel goeds en schoons, dat onze aanmerkingen op vitterijen zouden gelijken. Ééne opmerking mogen wij echter niet achterwege laten; zij geldt niet den inboud, maar de taal, of liever de correctie, die zeer veel te wenschen overlaat. De samensteller heeft bij zijne vele werkzaamheden waarschijnlijk te weinig tijd kunnen besteden aan het corrigeeren der drukproeven, waaruit natuurlijk volgt, dat het aantal drukfouten niet alleen zeer groot is, maar dat ook de taal op vele plaatsen verbeterd zou kunnen worden. Eene grootere zorgvuldigheid bij de correctie zou zeker menige stuitende uitdrukking, menige herhaling van hetzelfde woord, zelfs in korte volzinnen, hebben doen verdwijnen. Wanneer bij een tweeden druk, dien wij het werk van ganscher harte spoedig toewenschen, aan den vorm evenveel zorg wordt besteed als aan den inhoud, zal het boek er zeker veel door winnen.












{==335==} {>>pagina-aanduiding<<}

Binnenlandische letterkunde.

I. Wijsbegeerte.

Nieuwe oplossing van een oud vraagstuk. De methode van het Positivisme toegepast op het begrip van oorzaak en gevolg, door J. L'Ange Huet, Theol. Doct. - Leiden, S.C. van Doesburgh. 1872.
De heer L'Ange Huet, reeds bekend door zijn boek over de methode der positieve philosophie, gaf ten vorigen jare een nieuw boek in het licht, onder den titel: Nieuwe oplosssing van een oud vraagstuk. Het bevatte, meer bepaald uitgedrukt, de toepassing der methode van het positivisme op het begrip van oorzaak en gevolg. Tot de behandeling van dit onderwerp vond hij aanleiding in eenen strijd, vóor een paar jaar gevoerd tusschen de heeren Opzoomer en Van der Wijck ter éene, en den heer Spruijt als aanvaller ter andere zijde. Deze strijd liep over de vraag, of sommige onzer groote en algemeene begrippen al dan niet verklaarbaar waren zonder de hypothese van een aangeboren instinctmatige onbewuste redeneering. Onder die begrippen behoorde ook dat van het oorzakelijk verband, waarvan Spruijt volhield, dat het, met eene geringe verandering van Schopenhauer's terminologie, een aangeboren waarnemingsvorm was. Zoowel de éen als de ander handelde in dien strijd, alsof er voor de oplossing der causaliteitsquaestie geen derde, geen andere weg kon bestaan dan òf die der ‘aangeborenheid’, òf die der ‘empirie’. Dit was echter eene dwaling, die - altijd volgens L'Ange Huet - verholpen zou geweest zijn, indien éen der partijen eenig juist begrip had gehad van het Positivisme. Nu

{==336==} {>>pagina-aanduiding<<}
springt onze auteur voor het Positivisme in de bres. Had hij in zijn eerste boek slechts de richting kunnen aanduiden, waarin zich het onderzoek betreffende het causaal-verband moet bewegen, thans gaat hij opzettelijk tot dat onderzoek over. Na eene inleiding - waaraan ik reeds de aanleiding tot zijn schrijven ontleend heb - begint hij met het stellen van het causaliteitsprobleem, en terwijl hij daarbij tot de slotsom komt, dat aan het begrip van oorzaak het bewustzijn van iets buiten ons voorafgaat, splitst hij zijn onderzoek onder de opschriften: ons bewustzijn dat er iets buiten ons bestaat, en oorzakelijke werking. Telkens geeft hij zijne positivistische verklaring van de zaak, na eerst de nativistische en de empirische verklaringen als onvoldoende te hebben afgewezen. Hij rekent ons bewustzijn, dat er iets buiten ons bestaat, voldoende verklaard uit sympathetische gewaarwording, en ontwikkelt deze meening onder het eerstgenoemde opschrift. Dan geeft hij, onder het tweede, de verklaring van ons bewustzijn van oorzakelijke werking in de volgende stellingen: 1. Het bewustzijn van oorzakelijke werking ontstaat uit de waarneming van een post, doch niet uit het herhaalde dier waarneming; 2. Herhaalde waarneming is noodig om tot algemeene stellingen te komen, doch behoeft niet eene waarneming van een post te zijn; 3. Wij hebben het bewustzijn van een propter, maar dit bewustzijn is geen verstandelijk weten; 4. Wij spreken affirmaties uit omtrent hetgeen wij niet waargenomen hebben, maar die uitspraken hebben geen anderen inhoud dan het reeds waargenomene. Met de bewerking van deze stellingen levert hij - om het zoo te noemen - een commentaar op zijne theorie van het sympathetische bewustzijn. Zijne slotsom is: dat de begrippen van het bestaan eener buitenwereld en van oorzakelijke werking niet zijn een product der combinatie van gewaarwordingen met
ervaringsvoorstellingen, maar, als dáar aanvangende waar de ervaring ophoudt, het product der combinatie van gewaarwordingen met de bevindingen van ons zelfbewustzijn.
Ziedaar in korte trekken aangeduid, wat er in dit boek wordt behandeld. Het is geschreven in dienst der positivistische school, die aan den franschen wijsgeer Auguste Comte († 1857) haar ontstaan te danken heeft. Dat deze school ten onzent in den heer Huet een bekwaam aanhanger bezit, zal niemand tegenspreken. Evenmin zal iemand hem het recht ontzeggen, om zich

{==337==} {>>pagina-aanduiding<<}
bij die school aan te sluiten en als kampioen voor hare methode op te treden. Wie het heil der wijsbegeerte in het Positivisme vindt, mag ook, bij de behandeling van wijsgeerige onderwerpen, naar dat inzicht te werk gaan. Doch zulk eene schoolsche manier van philosopheeren trekt mij niet aan. Men verspeelt daarbij zoo licht zijne zelfstandigheid. Men vervalt zoodoende licht tot dogmatisme, tot ijveren voor de school, tot een strijd waarvan het gevierde stelsel het doel wordt: en van het dogmatisme, de heerschende kwaal van den ouden tijd, is onze tijd meer dan verzadigd. Is de heer Huet van deze kwaal vrij gebleven? Zóo mag ik vragen, omdat zijn boek er mij reden toe geeft. Daar lees ik op den titel: de methode van het positivisme toegepast op het begrip van oorzaak en gevolg: waartoe deze aanwijzing? Het is mij niet te doen om het standpunt, hetwelk de auteur heeft ingenomen, maar om de zaak, welke hij behandelt. Daarover wil ik hem gaarne hooren. Waarom moet ik nu vooraf omtrent zijn standpunt ingelicht worden?...Niemand meene, dat het hier een toevallige of onverschillige bijzonderheid geldt. Neen, het is den auteur met zijne liefde voor de positivistische philosophie volkomen ernst. Zijn onderzoek gaat onmiddellijk van die philosophie uit. Wij worden terstond op haren bodem overgebracht, zonder dat er eenige toelichting van het onderwerp voorafgaat. In haren naam, zooals zij zich bepaalt tot de natuurlijke historie der menschelijke denkbeelden, worden terstond alle philosofen ter zijde gezet, die niet alleen het ontstaan onzer begrippen wenschen te beschrijven, maar tevens deze beschrijving zóo zoeken in te richten, dat de waarheid of de onwaarheid van het bedoelde begrip daaruit blijkt (Blz. 4). Het vraagstuk zelf wordt eenvoudig aldus gesteld: ‘Welke is de psychologische (psychische?) toestand van den mensch, waarmede bij hem een zoodanige voorstelling samengaat, als onder den invloed der voortgaande
ervaring het leven heeft kunnen geven aan het begrip van oorzaak en gevolg?’ (Blz. 2 vlg.) Eerst in den loop van het onderzoek vernemen wij, dat ‘hetgeen als oorzaak wordt opgevat, steeds is een plaatsverandering, waarvan wij bij de aanschouwing der verschijnselen den indruk ontvangen’ (Blz. 95-97, 107). Deze bepaling van de zaak wordt geheel en al door de methode beheerscht.

Uit zijnen ijver voor de positivistische school, die hij bij Op-
{==338==} {>>pagina-aanduiding<<}
zoomer, Van der Wijck en Spruyt miskend ziet, is het waarschijnlijk te verklaren, dat hij volstrekt geen acht slaat op Hegel, wien toch ook onder de woordvoerders in zake der causaliteitsquaestie eene plaats toekomt. Dit verzuim van de zijde des auteurs doet mij leed; want naar mijne overtuiging heeft Hegel het rechte begrip van oorzaak aangegeven. Volgens hem is oorzaak werking (die absolute Actuosität), terwijl zich in hare werking haar geheele inhoud openbaart. Daarom bevat de werking niets, dat niet in de oorzaak ligt, en bevat omgekeerd de oorzaak niets, dat niet in de werking te vinden is. In de oorzaak als zoodanig ligt met logische noodwendigheid hare werking, en in de werking hare oorzaak. Het éene kan niet zonder het andere gedacht worden. De oorzaak is slechts wat zij is, in zooverre zij werkt; de werking is slechts wat zij is, in zooverre zij een oorzaak heeft. Beide bestaan gelijktijdig 1).
‘Oorzaak is werking.’
Eene oorzaak (Ur-Sache) bestaat er niet. Stellen wij zulk eene zaak, dan moeten wij haar noodwendig ons voorstellen als onbeweeglijk en dus onveranderlijk: hiertoe dwingt ons de logische wet der identiteit, A = A. A op zich zelf blijft wat het is; het kan niets geven dan zich zelf; het verbiedt in dien toestand zelfs de onderstelling der mogelijkheid van een andere zaak, B, C of D enz. Dan alleen kan iets anders uit A te voorschijn komen, wanneer zich met A iets vereenigt, hetwelk in zijnen toestand verandering brengt. Maar daarmede is te gelijk het bestaan van eene oor-zaak vervallen. Ook leeren wij inderdaad zulk eene zaak niet kennen. Wat wij in dien zin waarnemen, zijn enkel werkingen, die wij, met het oog op hetgeen ze bewerken, oorzaken noemen.
Oorzaak is werking.
Wat wij noemen: de oorzaak van iets nagaan, is niets anders dan: een verschijnsel herleiden tot zijne factoren. B.v. wanneer ge, bij eene wandeling door het veld in den jachttijd, op geringen afstand geritsel hoort, en ge, terwijl uw blik zich vestigt op de plek vanwaar het geluid komt, het gras in beweging ziet, dan begeeft gij u waarschijnlijk derwaarts, om te weten waardoor dat geluid en die beweging ontstaan. Bij

{==339==} {>>pagina-aanduiding<<}
uwe nadering ziet gij dáar een patrijs spartelen: nu is uwe nieuwsgierigheid aanvankelijk bevredigd; gij hebt, wat men noemt, eene verklaring van het verschijnsel dat u trof. Maar verder: onderstel dat gij den patrijs vat, en dat gij, bij het onderzoek naar de reden waarom hij u niet ontsnapte, ergens op zijne vederen een flauwe spoor van bloed aantreft, dan weet gij wat den vogel in het ongereede heeft gebracht. Hij is verwond door het schot eens jagers. Maar nu doet zich een bezwaar op. Slechts een enkel schot heeft den vogel geraakt op eene niet gevaarlijke plaats, zijne vleugels, de spieren waardoor hij zijne vliegende beweging maakt, zijn ongedeerd; ook bewijst zijn spartelen, dat de noodige kracht hem nog niet ontbreekt. Waarom, vraagt gij, vloog hij dan niet weg? Gij zijt in de gelegenheid om een ontleedkundige te raadplegen, en deze geeft u eene oplossing. Hij toont aan, hoe de lading juist is te recht gekomen ter plaatse waar de zenuw, welke aan die zijde met de vleugelspieren in verband staat, afwijkt van de ruggegraat, en hoe een geringe beleediging van die zenuw, gepaard met het breken van enkele vezelen, voldoende is, om de gelijkmatige samenwerking der beide vleugelen te beletten en daardoor het vliegen onmogelijk te maken. Nu staat gij niet verlegen. Maar wat is er gebeurd? Wat heeft u zóo ver gebracht, dat gij het verschijnsel in zijn geheel begrijpt?... 1) Gij hebt het tot zijne factoren herleid.
‘De werking bevat niets, dat niet in de oorzaak ligt.’
Het spreekwoord: kleine oorzaken hebben soms groote gevolgen, moet aldus luiden: kleine factoren geven soms te zamen groote uitkomsten. Tot toelichting diene een voorbeeld, ontleend aan den engelschen romanschrijver G.P.R. James 2): ‘Een hoefsmid werd adergelaten door een barbier, die den arm verbond en het verband met een speld vaststak. De smid besloeg den volgenden morgen het jachtpaard des konings, en terwijl hij bezig was met het inslaan van de nagels, prikte de speld hem in den arm. Het gevolg was, dat hij een nagel te diep insloeg en den hoef van het paard beschadigde. De koning ging met het paard ter jacht; het wierp hem af; hij stierf nog dien dag aan de ontvangen kwetsuren, en werd op-
{==340==} {>>pagina-aanduiding<<}
gevolgd door een zoon, dien hij juist des anderdaags, wegens zijne wreede inborst, voorgoed van de regeering had willen uitsluiten. De nieuwe koning onthoofde zijne beste onderdanen, oorloogde gedurig met de omliggende staten, veroverde vele gewesten, won veldslagen, plunderde, brandde en moordde, totdat hij zelf vermoord werd; en bij het einde zijner regeering werd berekend, dat er honderd millioenen schats verkwist en twintig millioenen menschen omgekomen waren.’ - Nu zegge niemand: dit was de uitslag van de omstandighetd, dat een barbier het verband had vastgespeld, in plaats van het, naar oud gebruik, vast te binden. Daarmede zou men slechts éen der factoren noemen. Ook het prikken van den speld in den arm, het vernagelen van het paard, het gebruik door den koning van dat paard gemaakt, enz., enz., moet daarbij, als even zooveel andere factoren, in rekening worden gebracht 1).
Is oorzaak = werking, dan bestaan beide gelijktijdig.
Dit blijkt ten overvloede, als men nu factor voor oorzaak in de plaats stelt. Een factor, die niets doet, is geen factor. Eerst door zijne werking kan hij als zoodanig in aanmerking komen, terwijl bij samenwerking van verschillende factoren ieder in het bijzonder het zijne doet. - Tegen de eenheid van oorzaak en werking is o.a. Helmholtz zeer sterk opgekomen 2). Terwijl hij de zenuwen met telegraafdraden vergelijkt, wijst hij aan, hoe zich in het telegraafnet overal dezelfde koperen en ijzeren draden bevinden, die dezelfde soort van beweging, namelijk een electrischen stroom, geleiden, maar inmiddels den meest uiteenloopenden arbeid verrichten, al naar gelang van de toestellen waarmede zij verbonden zijn. Nu eens wordt een klok geluid, dan eens wordt een uurwijzer, dan weer schrijfgereedschap in beweging gebracht; soms ook wordt het bericht afgedrukt door middel van chemische oplossingen. Kortom, een telegraafdraad kan elke werking, die electrische stroomen vermogen voort te brengen, overal heen verrichten, terwijl daarbij met den

{==341==} {>>pagina-aanduiding<<}
draad steeds hetzelfde plaats heeft. Na deze beschrijving van het onderwerp der vergelijking, laat Helmholtz de opmerking volgen: ‘Zoo zijn telegraafdaden en zenuwen sterk sprekende voorbeelden, om te dienen tot toelichting der stelling, dat gelijke oorzaken onder verschillende omstandigheden verschillende uitwerkselen kunnen hebben. Hoe eenvoudig deze stelling klinke, heeft het den mensch ontzettend veel gekost, haar te begrijpen en daarvoor de vroegere leer der eenheid van oorzaak en werking te laten varen.’ Helmholtz vergist zich in de kracht van zijn betoog. De telegraafdraad werkt nooit anders dan als geleider van een electrischen stroom, vermits hij dien stroom tot geleider strekken kan. De vorm der telegraphische seinen en berichten, hetzij door het luiden van een klok, hetzij door behulp van uurwijzer of schrijfstift, hangt enkel af van bijzondere factoren, van de toestellen waarmede de draad verbonden en dus de stroom in gemeenschap gebracht is.

Bij de behandeling van de menschelijke begrippen bekijkt de positivist niet het begrip, maar vestigt hij zijn blik op den mensch. Hij vraagt: welke inwendige gewaarwording gevoelde de mensch op het oogenblik, toen hij dit of dat begrip begon te uiten? Voor hem is, namelijk, een begrip een combinatie of herleiding van voorstellingen, onder zekere voorwaarden in het menschelijk brein ontstaan, en ieder beantwoordende aan zekeren toestand van den mensch. Zoo vraagt nu de heer Huet: ‘Welke is die psychische toestand van den mensch, waarmede bij hem een zoodanige voorstelling samengaat, als onder den invloed der voortdurende ervaring het leven heeft kunnen geven aan het begrip van oorzaak en gevolg?’ (Blz. 3).
Is het bij den tegenwoordigen rijkdom onzer ervaring moeilijk na te gaan, hoe in den beginne de observatie van een oorzakelijk verband tot stand kwam, toch is de positivist verzekerd, dat zij tot stand kwam door sympathetisch gevoel. ‘Begrijpen is: sympathetisch gevoelen: wat wij bij ons zelven kennen, erkennen wij sympathetisch bij andere wezens en voorwerpen. Wij kennen bij ons zelven een nauw verband tusschen zekere omstandigheden en zekere daden van ons; die omstandigheden laten zich altijd herleiden tot zekere bepaalde plaatselijke verhouding met andere levenlooze of levende voorwerpen; - immers zelfs wanneer het commando-woord van den meester het motief

{==342==} {>>pagina-aanduiding<<}
is voor de daad van den slaaf, onderstelt dat commando een zekere nabijheid tusschen de beide personen. - Dit verband eenmaal bij ons zelven kennende, begrijpen wij nu vervolgens door sympathetische waarneming, en gevoelen wij datzelfde verband, diezelfde identiteit, wanneer wij onze natuurgenooten en andere levende wezens, na evenzeer in zekere omstandigheden gebracht te zijn, dergelijke daden zien verrichten, als waarvan wij bij ons den samenhang met die omstandigheden hebben gevoeld. Een dergelijk verband gevoelen wij alweder door analogie evenzeer sympathetisch, wanneer wij met een veranderde plaatselijke verhouding tusschen twee voorwerpen in éen dier voorwerpen een andere dan plaatsverandering waarnemen, een zoodanige verandering dus, als niet geschikt is om ons den indruk te geven van te zijn de rechtstreeksche daad van het andere voorwerp; wij gevoelen aldus sympathetisch een eigen daad van dat voorwerp, onder den, ons uit ons zelfbewustzijn bekenden, motiveerenden invloed van zekere omstandigheden. En dit laatste gevoel, die door zekere zintuig-gewaarwordingen gewekte sympathetische gewaarwording - van hetzelfde wat wij direct in ons zelven gevoelen als den samenhang tusschen onze daden, onze zijnsveranderingen en haar motieven -, is voornamelijk, wat wij noemen met den naam van oorzakelijk verband’ (blz. 100, 102, 105).
Ook het eenvoudigste begrip van oorzakelijke werking ontstaat langs sympathetischen weg. ‘De alleroorspronkelijkste opvatting is die, waarbij men eenvoudig in de veranderingen die de lichamen aanbieden, herkent iets analoogs aan onze daden en onze eigen verschillende toestanden. Zoodra wij een verband van voortdurende gelijktijdigheid en identiteit bemerkt hebben tusschen onze eigen plaatsverandering en de plaatsveranderingen in de voorwerpen; - zoodra wij het bewustzijn kennen dat wij iets met een voorwerp doen, en dat het voorwerp iets ondergaat - kunnen wij wederom langs sympathetischen weg bij andere voorwerpen datzelfde gevoelen, wanneer wij plaatsverandering van het éene voorwerp zien samengaan met plaatsverandering van het andere voorwerp. Dan krijgen wij het gevoel, dat het verschijnsel der plaatsverandering van een voorwerp de directe daad is van een ander voorwerp, hetwelk wij tot het andere voorwerp hebben zien naderen. De plaatsverandering van het tweede voorwerp of van zijne deelen onderling is nu niet langer zijn

{==343==} {>>pagina-aanduiding<<}
eigen daad, maar de daad van het bijgekomen voorwerp’ (blz. 101, 105).
‘De eerste vorm, waarin de mensch datgene gewaarwort, wat later geworden is een begrip van oorzakelijke werking, is deze: “Dit voorwerp doet iets met dat.” En om die gewaarwording te krijgen, daartoe is allereerst noodig, dat wij de verandering, die in onze zintuig-gewaarwording van zeker voorwerp plaats vindt, zien volgen op de toenadering van het éene voorwerp tot het andere. Want dat element staat op den voorgrond bij hetgeen wij als de type onzer eigen daad met een voorwerp leeren kennen, het bewegen van een voorwerp te gelijk met onze beweging. Juist gelijk wij, om een voorwerp of zijne deelen onderling te verplaatsen, er ons heen moeten begeven en het moeten aanraken, zoo zien wij ook hier het éene voorwerp zich tot het andere begeven en dit aanraken, waarop dan eerst de verandering volgt. - Toenadering gevolgd door verandering is noodig om het sympathetische bewustzijn van bewerking bij ons wakker te maken. De algemeene formule voor een geval van oorzakelijke werking is: dat met veranderde plaatselijke verhouding tusschen twee voorwerpen, verandering in deze voorwerpen samengaat.’ (Blz. 90, 96, 98.)
‘Hetgeen als oorzaak wordt opgevat, is steeds eene plaatsverandering, waarvan wij bij waarneming der verschijnselen onmiddelijk den indruk krijgen, d.i., welke ons in hare werking langs sympathetischen weg te gemoet treedt.’ (Blz. 97, 104, 107.)

Begrijpen is sympathetisch gevoelen! Alle nadruk valt hier op het sympathetische gevoel of bewustzijn, als de eigenlijke bron onzer kennis. Ons kennen draagt alzoo een zuiver subjectief karakter: aan den kring onzer subjectiviteit worden wij niet ontvoerd. De vraag - waarop ter laatste instantie alles aankomt - naar het recht, om aan onze sympathetische gewaarwordingen zóo veel gezag te hechten, dat wij daaruit tot de objectieve werkelijkheid besluiten, komt niet ter sprake: de werking van dat gevoel, in den zin van het Positivisme, wordt slechts als feit beschreven. Ik kan mij met deze zienswijze niet vereenigen. Wel geloof ik, met den auteur, dat de sympathetische gewaarwording (de ‘nabootsingszucht’ Blz. 33) eene groote rol speelt in het drama van 's menschen ontwikkeling; ook reken ik het tot de verdiensten van den auteur, op deze bijzonderheid met ernst

{==344==} {>>pagina-aanduiding<<}
de aandacht gevestigd te hebben: maar ik begrijp niet, hoe de mensch bij zijne hoogere ontwikkeling van meet aan, dus reeds als kind, zóo geheel van zich zelven uitgaat, zoo à la Protagoras zich zelven tot de maat der dingen stelt, als hier ondersteld wordt. Daarenboven komt hier soms onder de rubriek sympathetische gewaarwording voor, wat er eigenlijk onder gewrongen is; b.v. dat wij, bij het observeeren van den scheele, eigenlijk ons zelven observeeren, wanneer wij het scheelzien zouden nadoen (Blz. 36). Dat de heer Huet ons, bij de quaestie over het ontstaan onzer begrippen, op psychisch terrein overbrengt, vind ik uitmuntend. Op dat terrein volg ik hem volgaarne; maar ik kom dáar tot een andere ontdekking dan waartoe hij gekomen is. Naar mijne overtuiging bepaalt Hartmann ons te recht ‘bei dem allem Geiste eig enthümlichen und immanenten Mechanismus der Logik 1),’ d.i. bij de logica, die innerlijk het heelal beheerscht en zich dus evenzeer in den menschelijken geest doet gelden. In de plaats van het sympathetische instinct, volgens Huet, stel ik een logisch instinct, hetwelk ons onwillekeurig doet beseffen, dat elk verschijnsel zijne factoren heeft, waarvan zijn geheele bestaan en hoedanigheid afhangen. In zooverre ligt er waarheid in de leer der ‘aangeborenheid.’

In dat logische instinct doet zich de logische wet der identiteit gelden, volgens welke ieder voorwerp zóo volstrekt het bedrag van zijn eigen inhoud is, dat iets anders is buitengesloten. Deze wet doet mij inzien, dat elke factor slechts werkt naar zijn eigen aard, en dat er dus voor elk bijzonder kenmerk van eenig verschijnsel een bijzondere factor moet bestaan. Wij leeren de verschijnselen begrijpen door ze tot hunne factoren te herleiden, d.i. volgens het spraakgebruik, door de oorzaak van elk in het bijzonder na te gaan.
Laat Huet het begrip van eene buitenwereld ontstaan uit de werking van het sympathetische gevoel 2), naar mijne overtuiging ontwikkelt zich dat begrip bij den mensch van nature onder het gezag der logische identiteitswet. De gevolgtrekking, waartoe

{==345==} {>>pagina-aanduiding<<}
deze wet ons desbewust of onbewust leidt, laat zich aldus onder woorden brengen: ‘A = A. Uit A kan niet voortkomen, wat niet A is, of niet tot zijne hoedanigheid behoort. Als A den indruk van iets anders ontvangt, d.i. wanneer er in A verandering komt, dan geschiedt dit noodwendig door of onder den invloed van iets hetwelk zich buiten A bevindt, door een ander voorwerp, b.v. B, C of D enz. Dan ontstaat er tusschen A en die andere voorwerpen eene betrekking, welke voor A hun objectief bestaan houdt ingesloten. Wanneer ik, in den normalen toestand van mijn bewustzijn, een boom, een huis, waarneem, dan bevinden zich ook die voorwerpen buiten mij; want uit mijn eigen wezen kan ik geen boom, geen huis, voortbrengen. Al neem ik de objecten slechts waar, naar de wijze waarop zij met mij in betrekking komen, toch bevat mijne waarneming in elk geval het bewijs van iets, dat buiten mij aanwezig is.’
De causaliteitswet, d.i. die wet, volgens welke ieder verschijnsel door eigenaardige factoren bepaald wordt, valt samen met de logische wet der identiteit.

Om niet te veel plaats in te nemen, heb ik mij slechts in het algemeen bezig gehouden met de causaliteitsquaestie. Al kan ik mij met de oplossing, door L'Ange Huet gegeven, niet vereenigen, toch reken ik den inhoud van zijn boek de belangstelling waardig van allen, die in de beoefening der wijsbegeerte lust hebben.

W. Scheffer.

II. Wis- en Natuurkunde.

Beginselen der synthetische meetkunde door Dr. H. Onnen, Leeraar aan de Hoogere Burgerschool te Roermond. Met 100 houtsneefiguren. Vervolg op: de beginselen der meetkunde, naar het hoogduitsch van Dr. Oscar Schlömilch. - Te Sneek, bij van Druten en Bleeker. 1873.
Wanneer men de figuren die of in een plat vlak of in de ruimte voorkòmen beschouwt, dan kan men zijne aandacht bepalen bij haren vorm, bij de grootte harer afmetingen en bij

{==346==} {>>pagina-aanduiding<<}
hare ligging. De beide eerste onderwerpen bieden zich hoofdzakelijk ter behandeling aan wanneer men aanvangt zijne opmerkzaamheid op de figuren te vestigen, en slechts wanneer zich later de gezichtskring verruimt, als de figuren op zich zelve niet langer uitsluitend de aandacht boeien, komt men er toe zich ook met de omgeving in te laten, en daardoor de ligging, de betrekkelijke ligging zooals van zelf spreekt, aan een onderzoek te onderwerpen.
In een nauw verband met dezen natuurlijken gang van zaken staat de ontwikkeling der wetenschap die zich de genoemde beschouwingen ten doel stelt, waaraan men den algemeenen naam van meetkunde teekent. De oudere mathematici, met Euclides aan het hoofd, onderzochten met nauwkeurigheid en wijdloopigheid de eigenschappen der figuren die uit den vorm en de afmetingen waren af te leiden, ligging en betrekkelijke stand kwamen daarbij weinig of soms in het geheel niet in aanmerking. De nieuwere wiskundigen, Monge, Carnot, Steiner, von Standt en anderen begonnen meer en meer hunne aandacht op de omgeving en daardoor op den stand en de ligging te vestigen.
Terwijl nu de behandeling van vorm en afmetingen gebiedend het gebruik van getallen vordert, hetzij van bijzondere hetzij van algemeene, en daarom de kennis hunner eigenschappen en wijzen van combinatie vereischt, is dit bij de beschouwing der ligging veel minder of bijna in het geheel niet het geval; daar er hier in den regel van geen eigenlijk meten, dus ook niet van het aannemen eener eenheid, en daarom ook van geene getallen sprake kan zijn: cyferkunst noch algebra, goniometrie noch trigonometrie worden alzoo in toepassing gebracht. De hulpmiddelen die bij de meetkunde der maat, bij de Euclidische meetkunst, onontbeerlijk zijn, kunnen bij de meetkunde der ligging, bij de nieuwere meetkunst, bijna geheel ontbeerd worden.
De volgeling van Euclides en Légendre teekent zijne figuren, en geholpen door logische redeneering en algebraïsche berekening leidt hij er betrekkingen of wetten uit af, waarvan hij bij voorraad het bestaan inzag of die hem tot nog toe geheel onbekend waren. Oefening van het verstand, vorming van logischen zin staan hier op den voorgrond. Anders is het bij den beoefenaar der nieuwere meetkunde. Daar hij zijne aandacht op de ligging der figuren vestigt is het hem soms alleen te doen ze in den eenen of anderen stand, met betrekking tot zekere stand-
{==347==} {>>pagina-aanduiding<<}
vastige vlakken of lijnen, in teekening te brengen; waarbij hij noodwendig verplicht is die figuren, vlakken en lijnen in de begeerde onderlinge ligging voor de oogen zijner verbeelding te stellen, en daarna op het papier te voorschijn te brengen: hier worden alzoo voorstellingsvermogen en kunstvaardigheid aangekweekt. Aan dit deel der nieuwere meetkunde wordt meer bepaald de naam van beschrijvende meetkunst toegekend. Op een anderen tijd echter worden verbeeldingskracht en kunstvaardigheid slechts hulpmiddelen voor hem die zich op de nieuwere meetkunde toelegt, hulpmiddelen die hem in de gelegenheid stellen nieuwe eigenschappen en wetten op te duiken, die voornamelijk aan de ligging of aan den stand der figuren ontleend zijn. Hier worden het voorstellingsvermogen en het verstand beiden tot werkzaamheid gebracht. Het is dit gedeelte der nieuwere meetkunst waaraan men bij voorkeur den naam van nieuwere meetkunde, synthetische meetkunde of meetkunde der ligging gegeven heeft.
Ondertusschen meen ik hier de opmerking te moeten laten volgen, dat de oude en nieuwere meetkunde niet zóó ver van elkaar verwijderd zijn, dat niet vele resultaten door de laatste gevonden ook aan de eerste zouden behooren en omgekeerd. Sedert de methode van Descartes, de leerwijze der coördinaten, en daardoor de analytische meetkunst bekend is geworden, is er als het ware een trait d'union geplaatst, een brug gelegd waardoor de oudere en nieuwere meetkunde met elkaar in verbinding treden. Langs dien weg worden de uitkomsten der nieuwere meetkunde minder door voorstelling en teekening dan wel door algebraïsche bewerkingen gevonden; en omgekeerd geeft de analytische meetkunst de wijze aan, waardoor de nieuwere meetkunde tot de resultaten der oudere geraken kan. Maar toch leent zich meestal de eene wijze van beschouwing veel beter tot het vinden der verlangde uitkomst dan de andere: men zou mogen beweren dat de oudere en nieuwere meetkunde elk hare eigene stellingen bezat.
Na aldus de oudere en nieuwere meetkunde in korte trekken in hare onderlinge verhouding geschetst te hebben, moet ik, met het oog op het boekje dat voor mij ligt, nog een paar woorden zeggen omtrent de wijze van behandeling of de manier van voordracht die bij haar kan gevolgd worden. Iedere wetenschap, en de wiskunde bij uitnemendheid, eischt een logi-
{==348==} {>>pagina-aanduiding<<}
schen gang van denkbeelden. Slechts uit het bekende kan het onbekende gevonden worden; het is alzoo, om ons hier uitsluitend bij de meetkunde te bepalen, onvermijdelijk uit te gaan van de aprioristische waarheden, van de axiomata, met behulp daarvan en het gelijktijdig aannemen van eenige bepalingen door redeneering eenvoudige waarheden te vinden, op deze weder andere te bouwen, en zoo doorgaande tot de meest ingewikkelde resultaten te geraken. Iedere andere gang is onmogelijk of in de hoogste mate onnatuurlijk. De meetkunde, zoowel de oudere als de nieuwere, is dus in haar geheel genomen een wetenschap die perse niet anders als opbouwend, synthetisch, behandeld kan worden. Van dien kant gezien is de uitdrukking ‘synthetische meetkunde’ als een pleonasme te beschouwen.
Bij de behandeling der onderdeelen echter heeft men vroeger, vreemd genoeg, den synthetischen en natuurlijken weg verlaten, om er een analytischen en onnatuurlijken gang van zaken voor in de plaats te stellen. Euclides en zoo velen na hem volgden bij hunne voordracht wel den synthetischen weg wat het geheel betrof, en volgens het daarvan gezegde konden ze ook moeielijk anders; maar bij de behandeling der onderdeelen was de gedachtenloop juist omgekeerd. Steeds werd de eene of andere stelling vooropgeplaatst, en later door het bewijs gevolgd; alsof de waarheid aanvankelijk door intuitie verkregen werd en men daarop hare juistheid door analytisch onderzoek aan den dag moest brengen. Zulk een wijze van handelen hoe strijdig ook met de natuurlijke ontwikkelingstheorie lag op den weg der oudere philosophen. Duidelijk is het dat ze zelve die stellingen niet door ingeving maar op heuristisch synthetische wijze vonden; maar verheven boven het gros der menschen als zij waren in ontwikkeling en studie, lag er iets machtigs, iets meesterachtigs in de waarheden te geven zonder te vertellen, hoe men er eigenlijk aan kwam. Liet men zich daarover geheel naar waarheid uit, dan merkte immers iedereen hoe kinderlijk eenvoudig men op het spoor der ingewikkelde waarheden gekomen was, en de aureool van geheimzinnige geleerdheid die het hoofd omstraalde liep gevaar al haren met moeite verworven glans te verliezen. Het is bekend, het systeem van geheimhouding was vroeger in volle kracht: de domme menigte mocht hoogstens van de resultaten haar voordeel trekken. Was het in die dagen den mathematici ten kwade te duiden dat ze hierin den gebruikelijken weg

{==349==} {>>pagina-aanduiding<<}
volgden, den weg die de wetenschap in het algemeen karakteriseerde? De mannen der wiskundige wetenschap van onze dagen, die geen stralenkrans van zoo geheimzinnige natuur om het hoofd dragen, en er ook volstrekt niet naar verlangen, volgen toch soms het voorbeeld der ouden, hetzij uit inertie, hetzij omdat de genoemde leermethode eenmaal gebruikelijk is geworden en ze het niet raadzaam achten die plotseling te verlaten; terwijl ook de gezegde leerwijze in bijna alle werken gevonden wordt die over oudere en nieuwere meetkunde handelen.
In het voorbijgaan zij echter opgemerkt dat het hier ging en soms nog gaat evenals bijna overal waar twee partijen in aanraking komen, die ieder hun eigen belang hebben: waar de eene meer neemt dan haar toekomt wordt de andere geschaad. De aureool des meesters werd verkregen ten koste van het inzicht des leerlings. Naarmate de eerste rees daalde de ander. Naarmate gene zich meer verblijdde verdroot zich deze; en we behoeven er ons volstrekt niet over te verbazen dat er vroeger en gedeeltelijk nog thans zoo weinig leerlingen gevonden worden die lust of aanleg voor de mathesis betoonen. Daar waar de hoogste inspanning van het verstand van hen wordt gevorderd, dringt men hun tegelijkertijd op wat met den aard van dit verstand strijdig is. De leerling moet zijn denkvermogen inspannen, niet op de wijze waarop dit van nature zou geschieden, maar op een manier die hem wordt voorgeschreven, opzettelijk, niet ten zijnen nutte of naar zijne behoefte, doch naar den zin van den auteur opgemaakt.
Het was het werk van onzen tijd van lieverlede te beginnen den ouden slenter vaarwel te zeggen, en voor de analytische behandeling der onderdeelen de synthetische en heuristische in de plaats te stellen. Schlömilch gaf een proeve eener dergelijke behandeling met betrekking tot de beginselen der Euclidische meetkunde. Dit werkje werd in onze taal overgezet, en daarenboven verschenen er ook een paar werkjes in dien geest van nederlandsche schrijvers, welke boekjes mede de lagere vlakke meetkunst tot onderwerp van beschouwing hadden. Omtrent den naam die aan de nieuwe wijze van behandeling gegeven moest worden, is men het blijkens de verschillende titels dier werkjes niet eens: hier wordt van een synthetische, daar van een philosophische, ginds van een heuristische wijze van voordracht gesproken. Natuurlijk doet de naam niets ter zake waar

{==350==} {>>pagina-aanduiding<<}
het de bedoeling geldt, en deze is bij de verschillende schrijvers kennelijk dezelfde, zij het ook dat niet alle even goed geslaagd zijn. Het is hier te doen om den leerling zooveel mogelijk tot zijn eigen leermeester te maken, door hem den weg te wijzen dien men terverkrijging der wetenschap volgen moet. Niet zoo zeer een bepaalde hoeveelheid kennis, als wel de wijze waarop men tot die kennis geraken kan wil men den leerlingen meedeelen.
Wat de nieuwe meetkunde, de meetkunde der ligging, betreft, onder de weinige leerboeken die we in onze taal over dit onderwerp bezittten was er geen waarbij de synthetische of zoo men wil heuristische weg gevolgd werd. De vertaling van het werkje van Adams door Eger en het boekje van Van Lochem bevatten de beginselen der nieuwere meetkunde, doch geheel naar den ouden dogmatischen trant voorgedragen: de stellingen gaan de bewijzen vooraf. Wat Adams betreft hij meende dat door een dergelijke behandeling de studie der nieuwere meetkunde zich beter bij de beoefening der oude zou aansluiten, welke laatste toen algemeen volgens de Euclidische methode onderwezen werd. Ongetwijfeld is er eenig voordeel in een onderlinge homogeniteit van leerwijzen, in hoeverre het echter goed is een minder geschikte ten gevalle dier gelijkaardigheid te blijven volgen, zal ongetwijfeld van personen en omstandigheden afhangen. Zooveel is zeker, dat de verschijning van een leerboek waarin de meetkunde der ligging op synthetisch heuristische wijze werd ontwikkeld wenschelijk bleef, en vooral in onzen tijd nu de heuristische methode volstrekt niet meer tot de nieuwigheden behoort, zelfs op het terrein der oudere meetkunst gevolgd wordt; zoodat het bezwaar van verbreking der homogeniteit voor velen niet meer bestaat, of liever juist zou verrijzen bij de bestudeering van een werk waarin de analytisch dogmatische methode gebezigd werd.
Zulk een verschijning nu begroeten we in de ‘beginselen der synthetische meetkunde’ 1) door Dr. H. Onnen. De nieuwe

{==351==} {>>pagina-aanduiding<<}
wetenschap in een nieuwen vorm te gieten was het doel dat de schrijver zich voorstelde. De poging ter bereiking daarvan zal toegejuicht worden door ieder die de wetenschap lief heeft, en ik houd het er voor dat zij die met den uitslag kennis gemaakt hebben, ook aan dezen hunne onverdeelde goedkeuring niet zullen onthouden.
Zooals opgemaakt kan worden uit hetgeen daar straks over de oudere en nieuwere leerwijzen gezegd werd, is het geen gemakkelijke taak van den Euclidischen vorm af te wijken en heuristisch te werk te gaan. Wel bewandelt men in het laatste geval den natuurlijken weg; maar die weg moet toch eigenlijk door den schrijver uitgedacht worden, en in zooverre is hij feitelijk kunstmatig. Het is alzoo telkens de vraag welke volgorde men moet in acht nemen en welke overgang geoorloofd is, welke niet, zal men zoo juist mogelijk den natuurlijken gang volgen: men weet het, de natuur na te bootsen is volstrekt geen gemakkelijke zaak. Dit bezwaar is door Onnen op alleszins voldoende wijze overwonnen. De voordracht der ‘synthetische meetkunde,’ is bij hem gemakkelijk en ongedwongen; nergens wordt den geregelden gang geweld aangedaan om vooral toch heuristisch te blijven, en bij dit alles heerscht er overal een helderheid van betoogtrant, die het werkje voor de studie van eerstbeginnenden zeer geschikt maakt, en die tegelijk ten gevolge heeft dat de meer gevorderde het met genoegen doorleest. Zie, dit acht ik voor een boek dat over eenigen tak der wiskunde handelt een groote aanbeveling, dat men het met genoegen kan doorlezen: waar de meer gevorderde met genoegen leest, daar zal de eerstbeginnende in het algemeen niet over het vervelende der studie klagen. Ik haast mij hier bij te voegen dat die aangename uitwerking volstrekt niet ten koste der degelijkheid en grondigheid verkregen is, zooals het dikwijls gaat; maar dat ook in dit opzicht aan de eischen der wetenschap voldaan is.
De omvang van het werkje is niet groot, daar de schrijver zich niet ten doel stelde een leerboek der nieuwere meetkunde van de hoogst mogelijke volledigheid samen te stellen. De behandelde lijnen en figuren zijn geen andere dan die welke in de

{==352==} {>>pagina-aanduiding<<}
lagere meetkunst bekend zijn; zoodat het werkje ook geheel geschikt is voor hen die zich nimmer met analytische meetkunst inlieten. Het geheel is in twee boeken verdeeld: in het eerste worden de planimetrische figuren behandeld, te beginnen met de meest eenvoudige namelijk met twee punten; daarop wordt een puntstelsel besproken en de rechte lijn zoowel op zich zelve als in vereeniging met andere rechte lijnen beschouwd. Tengevolge daarvan worden we dan in kennis gesteld met driehoeken, evenwijdige lijnen, transversalen, vierhoeken, veelhoeken en cirkels: andere kromme lijnen als de laatstgenoemde komen niet ter sprake. In het tweede boek worden de eenvoudigste stereometrische figuren aan het onderzoek onderworpen. Overeenkomstig met wat in het eerste boek gevonden wordt komen hier slechts figuren voor, die door platte vlakken begrensd zijn, waarop de bol alleen een uitzondering maakt.
Blijkens deze opgaaf zijn de planimetrische en stereometrische figuren elk afzonderlijk besproken. De nieuwere meetkunst vooral leent zich tot een gelijktijdige behandeling, wegens het beginsel der dualiteit dat bij hare beschouwingen zulk een voorname rol speelt. Die gelijktijdige behandeling, ten minste der grondvormen waarvan men zich bedient, heeft ongetwijfeld dit voor, dat ze den blik des leerlings verruimt, en hem alzoo een gemakkelijk overzicht van het geheel toelaat: door sommigen wordt om die reden aan zulk een behandeling de voorkeur gegeven. Zoo vinden we bijv. bij Th. Reye in zijne ‘Geometrie der Lage’ reeds in het eerste hoofdstuk ‘die sechs Grundgebilde der neueren Geometrie: das gerade Gebilde, der Strahlenbüschel, der Ebenenbüschel, das ebene System, der Strahlenbündel en das räumliche System’ besproken. Toch hecht ik mijne goedkeuring aan de afzonderlijke behandeling, zooals ik die gevonden heb in het werkje dat voor mij ligt. Het heuristische karakter van dit werkje liet bezwaarlijk een andere handelwijze toe, vooral niet omdat in de geheele bewerking meer de toon der eenvoud dan die der diepe geleerdheid heerscht. Daarenboven is wegens de bedoelde bewerking het boekje zelfs voor hen geschikt die volstrekt niet met stereometrie bekend zijn, en wien het voornamelijk te doen is om een gemakkelijke voordracht van de leer der transversalen, als vervolg op hunne planimetrische studiën. En wat het beginsel der duahteit betreft, daaraan laat O. volle recht wedervaren, door bij de bespreking der stereometrische figuren op vol-
{==353==} {>>pagina-aanduiding<<}
doende wijze de overeenkomst van denkbeelden aan te duiden welke in dit opzicht bestaat.
Vestigen we onze opmerkzaamheid na een aandachtige lezing op den gang van bewerking, dan zien we dat hij er op ingericht is om vooral het voorstellingsvermogen te oefenen. Algebraïsche berekeningen, herleidingen die bepaaldelijk geoefendheid in de algemeene rekenkunde vorderen, komen bijna in het geheel niet voor. De schrijver heeft daarmee de nieuwere meetkunde tot haar recht doen komen: het voorname doel harer studie is oefening van het voorstellingsvermogen. Van dit vermogen echter wordt door O. niet te veel op eenmaal gevergd. Er zijn schrijvers, en daaronder zeer geleerde, die van oordeel zijn dat in de meetkunst het voorstellingsvermogen het best geoefend wordt als men eenvoudig de waarheden aan den leerling ontvouwt, en zoo min mogelijk of zelfs in het geheel niet van figuren of teekeningen gebruik maakt. Zoo heeft von Staudt in zijn geleerd werk, ‘Geometrie der Lage’, het bijvoegen van teekeningen overbodig geacht, en bij Steiner vinden we de uitspraak: ‘dass stereometrische Betrachtungen nur richtig aufgefasst seien, wenn sie rein, ohne alle Versinnlichungsmittel, nur durch die innere Vorstellungskraft angeschaut werden’. Bedenken we echter dat we in de werkelijkheid niet maar met theoriën, doch ook met individuen en hunne respectieve vermogens rekening te houden hebben, dan zullen we op den eerstbeginnenden zeer zeker zulk een, sit venia verbo, paardenmiddel niet toepassen. Het voorstellingsvermogen op die wijze tot werkzaamheid en oefening op te roepen moge goed zijn tegenover enkele buitengewoon begaafde leerlingen, bij verreweg de meesten zal het juist een uitwerking hebben tegenovergesteld aan die welke we beoogden. Op mij maakt die methode den indruk alsof ik een leerling in de zwemkunst, bij zijne eerste les, zonder verderen bijstand in het water zag werpen: zulke proeven zijn gevaarlijk. Het verheugde mij te zien dat O. in dit opzicht van mijn oordeel was. Overal waar teekeningen te
pas kwamen zijn ze bijgevoegd, en er mag hier zelfs van geene karigheid sprake zijn: iets dat we te meer op prijs moeten stellen wegens de moeite, het tijdverlies en de kosten, die aan zulk een wijze van handelen voor schrijver en uitgever verbonden zijn.
Bedrieg ik mij niet dan zullen uit het vorenstaande de aard, de strekking en de uitvoering van het werkje van Dr. Onnen

{==354==} {>>pagina-aanduiding<<}
voldoende aangeduid zijn. Niemand die de voorgaande regelen gelezen heeft zal het bevreemden dat ik er mijne onverdeelde adhesie aan hecht. Van harte wensch ik dat het boekje weldra bij vele meer dan oppervlakkig bekend moge zijn: die wensch ziet zoowel op het belang der studiosi, als op de welverdiende voldoening van schrijver en uitgever.

Nieuwediep, Mei '73.
Dr. O.
J. Bossoha, Lokale spoorwegen, bij J.B. Wolters, te Groningen 1873.
De ervaring der laatste jaren heeft duidelijk aangetoond dat de onderneming van eene spoorweg-exploitatie vooral in de eerste jaren van haar bestaan weinig voordeel voor de aandeelhouders aanbiedt.
Het verkrijgen van kapitaal voor nieuwe lijnen ondervindt dus bezwaar.
De invloed echter, die bestaande lijnen op handel en bedrijf uitoefenen, en de speculatiegeest doen echter telkens plannen tot aanleg van nieuwe lijnen rijpen en geeft aanleiding tot de vraag op welke wijze de aanleg en de exploitatie behoort te geschieden om tot bevredigende resultaten te komen.
De beantwoording is vooral van belang voor streken die afgelegen van bestaande of nieuw te scheppen handelswegen met meer of mindere zekerheid voor de spoorwegen een vervoer kunnen opleveren geheel onvoldoende om ze met de eischen, die thans door de regeringen aan de hoofdlijnen worden gesteld, een matig voordeelige bedrijfzaak te doen zijn.
Allen zijn het eens dat bezuiniging en vereenvoudiging bij aanleg en exploitatie noodig zijn en dat dus voor de spoorwegen, die niet de hoofdrichtingen van verkeer bedienen (locaal spoorwegen) minder strenge regelen moeten gelden dan voor hoofdlijnen.
Over de redactie dier voorschriften kwam men reeds tot vrij voldoende éénheid van denkbeelden.
Over de spoorwijdte loopen echter de gevoelens nog steeds zeer uiteen.
Van de eene zijde wenscht men de normale spoorwijdte die

{==355==} {>>pagina-aanduiding<<}
in Europa voor nagenoeg alle hoofdlijnen is aangenomen te behouden, van eene andere zijde verwacht men van eene vermindering der spoorwegwijdte niet alleen vermindering van het kapitaal van aanleg maar ook bezuiniging op de uitgaven der exploitatie.
Vooralsnog buiten beschouwing latende in hoeverre het met het oog op de spoedige wijziging van toestanden raadzaam is te achten door de aanneming van eene mindere spoorwijdte aansluiting aan hoofdlijnen die welligt later zoodanigen localen spoorweg doorsnijden onmogelijk te maken, blijft over na te gaan of vermindering der spoorwegwijdte de voordeelen aanbiedt, die men zich daarvan voorspiegelt.
Voor bergachtige streken kan slechts voor elk geval eene naauwkeurige berekening tot juiste gevolgtrekkingen leiden.
Voor lijnen in meer vlakland of met geringe golvingen kan over de zaak reeds à priori met meer zekerheid een oordeel worden geveld.
De te beantwoorden vraag is de volgende:
Wanneer twee spoorwegen onder geheel gelijke omstandigheden worden ontworpen, aan gelijke behoefte moeten voldoen en de eischen die voor de exploitatie en het materieel gesteld worden voor beiden gelijk kunnen zijn, welke van beide zal dan de meest voordeelige bedrijfszaak kunnen zijn, die waarvoor normaal spoorwijdte, dan wel die waarvoor mindere spoorwijdte wordt aangenomen.
De Heer Bosscha heeft in eene brochure getiteld: ‘Beschouwingen over locale spoorwegen, Groningen bij J.B. Wolters’ ook een antwoord op die vraag gegeven.
Zonder den schrijver op den voet te volgen zijn de volgende regelen mede bestemd om de denkbeelden door dien schrijver ontwikkeld te toetsen. Tot vermijding van herhalingen wordt daarbij het nummer der bladzijde dier brochure aangehaald.
Bij enkelen heeft het gevoelen gegolden dat in vlak of heuvelachtig land de kosten van aanleg van spoorwegen zich verhouden als de spoorwijdten en dat het niet wenschelijk is de spoorwijdte minder dan 1 Meter te nemen, tenzij de spoorweg van zeer geringe lengte is en het verkeer van geen publiek belang (spoorwegen naar fabrieken enz.)
Bij die berekening heeft men naar mijne meening te wemig gelet op het verschil in de wijze waarop in den regel spoorwe-
{==356==} {>>pagina-aanduiding<<}
gen met normale spoorwijdte waren en locaalspoorwegen voor normaalspoor zouden kunnen worden ingerigt. De aanleg van een spoorweg in vlak of heuvelachtig land op normale spoorwijdte aangelegd kan hoogstens 10% meer kosten dan wanneer hij onder gelijke omstandigheden en met gelijke eischen voor eene spoorwijdte van 1 Meter werd geconstrueerd 1).
Eene juiste berekening zal waarschijnlijk in sommige gevallen nog gunstiger cijfers geven.
Ook hier echter schijnt het wenschelijk in elk gegeven geval het verschil zuiver te berekenen.
Bij die berekening moet wel overwogen worden welke afmetingen aan het rollend materieel moeten gegeven worden om op de meest zuinige wijze te kunnen exploiteeren.
Men dient dus te schatten de hoegrootheid en den aard van het vervoer ook in de toekomst.
Men kan zonder de kennis van den te verwachten toestand daarover geen oordeel vellen.
Algemeene aanprijzing van eene kleinere spoorwijdte dan de normale berust dus op geen grond. Ook is het noodig dat men de ervaring raadplege over de wijze waarop het materieel bij verschillende spoorwijdte moet en kan worden zamengesteld.
Daarvoor is in de eerste plaats noodig de bepaling van het gewigt der te gebruiken ralls.
Reeds sedert geruimen tijd waren in Duitschland regelen gesteld voor den aanleg en de exploitatie van locaalspoorwegen. Eene herziening dier regelen had laatstelijk plaats door eene commissie waarbij 17 der belangrijkste Duitsche spoorweg Directiën vertegenwoordigd waren. De uitslag dier herziening is zamengevat in een reglement dat de titel voert ‘Grundzüge für die Gestaltung der secundäre Eisenbahnen’ Hannover Druck von Wilh. Rriemschneider 1872.
Volgens deze ‘Grundzüge’ mag de asbelasting bedragen:
a. voor locaalspoorwegen met normale spoorwijdte waarop met meer dan 12 kilometers snelheid wordt gereden: 10.000 kilogr.
b. voor locaalspoorwegen met normale spoorwijdte en waarop met eene snelheid van hoogstens 12 kilometers wordt gereden: in verhouding tot draagkracht rails.
c. voor locaalspoorwegen met 1 Meter spoorwijdte: 7500 kilogr.

{==357==} {>>pagina-aanduiding<<}

De toepassing van eene spoorwijdte van 0.75 Meter ook in die ‘Grundzüge’ behandeld laten wij buiten beschouwing, dewijl zoodanige spoorbreedte thans niet meer toegepast wordt dan op sporen van geringe lengte naar fabrieken enz.
Voor de spoorwegen sub 2 is eene asbelasting minder dan die sub 3 niet aan te nemen, omdat, bij normale spoorwijdte, eene asbelasting van 6000 kilogr. (bij de locomotieven) wordt bereikt en overschreden wordt, zoodra de spoorbaan niet in volmaakt goeden toestand zich bevindt.
Volgens de voornoemde ‘Grundzüge’ is de straal der bogen in minimum: voor de wegen sub a 150 meter en voor de wegen sub b 150 meter tenzij geen overtuigen der normaal spoorwegen worden toegelaten: voor de wegen sub c 80 meter.
En de hellingen in Minimum:

voor de wegen sub a 1 op 40.
voor de wegen sub b 1 op 25.
voor de wegen sub c 1 op 25.

Het toelaten van zoo kleine stralen en zulke sterke hellingen, waardoor bij den aanleg de uitgaven van onteigening en grondverplaatsing verminderd worden maken het dikwerf noodig:
1o. krachtige locomotieven te hebben,
2o. het gewigt der rails die in hellingen en bogten zeer lijden groot te nemen.
Het is dus niet raadzaam rails die minder dan 25 kilogram per strekkende meter wegen te nemen.
Daartoe strekke ten bewijze het volgende tafeltje.

Naam van den Spoorweg.	Spoorwijdte.	Kleinste straal der bogen.	Grootste helling van 1 op	Gewigt der rails per strekkende Meter.	Asbelasting der voertuigen en locomotieven.
Zweedsche	1,067-1,219	310	100	22,95=	4400
Noorweegsche	1,067	232	42	20, -	4400
Antwerpen-Gent	1,150	800	288	25, -	4750
Lombach-Gmunden	1,067	76	166	31,50	3250

Daarbij is op te merken dat wanneer ook al op het regte ge-
{==358==} {>>pagina-aanduiding<<}
deelte van de lijn en bij asbelastingen van 4400 kilo rails van 20 kilogr. mogelijk waren, in de bogen het gewigt minstens 25 kilogr. moet zijn. Bij 7500 kilogr. asbelasting, zouden wij voorstellen 30 kilogr. in bogen, 25 kilogr. op de regte lijn en 20 kilogr. in de rangeersporen.
Rails van 15 kilogr. zijn te ligt.
Bij de in de ‘Grundzüge’ voorgeschrevene maximum asbelasting van 10000 kilogr. voor de spoorwegen a en 7500 kilogr. voor de spoorwegen b en c kunnen toegelaten worden:

op de wegen a {	2 assige locomotieven van 20 ton adhesie
op de wegen a {	3 assige locomotieven van 30 ton adhesie
op de wegen a {	Fairlie locomotieven van 40 ton 60 adhesie
op de wegen b en c {	2 assige locomotieven van 15 ton adhesie
op de wegen b en c {	3 assige locomotieven van 22,5 ton adhesie
op de wegen b en c {	Fairlie locomotieven van 30 tot 45 adhesie

en overtuigen op 2 assen die geladen 15 ton wegen.
Van de hellingen die in den weg voorkomen van de kleinste straal der bogen en van het maximum treingewigt dat vervoerd moet worden hangt de keuze der zes voornoemde soorten van locomotieven af.
De grootste radstand der locomotieven mag volgens de ‘Grundzüge’ zijn.

Bij een straal van	Voor de wegen	Voor de wegen	Voor de wegen
	︷	︷	︷
	a	b	c
375	5, - Meter	Onbepaald naar mate der inrigting van de voertuigen.	-
300	4,40 Meter		-
250	4, - Meter		-
200	3,60 Meter		3,60 Meter
150	3,20 Meter		3,20 Meter
100	-		2,40 Meter
80	-		2, - Meter

Uit deze opgave blijkt dat zoowel voor spoorwegen met normale spoorwijdte a, als voor die met 1 meter spoorwijdte c bij

{==359==} {>>pagina-aanduiding<<}
gelijk groote stralen der bogen even groote radstanden worden voorgeschreven wanneer op den localen spoorweg met normale spoorwijdte de snelheid die van 12 kilometers per uur wordt overschreden.
De meening dus dat de radstand der voertuigen bij gelijke krommingsstraal der bogen mag toenemen in verhouding van de spoorwijdte blz. 8, 9, 10, 28 en 29 is dus door de commissie der ‘Grundzüge’ die uit de Ingenieurs van 17 der grootste spoorwegondernemingen was zamengesteld niet onvoorwaardelijk gedeeld.
Om bezuiniging bij den aanleg te bereiken is voor stralen van bogen aangenomen:
Voor de wegen met normale spoorwijdte als maximum 375 als minimum 150 meter en voor wegen met 1 meter spoorwijdte 150 meter als maximum en 80 meter als minimum, en daarnaar de radstand als maxima 5 meter en 3,60 en als minima 3,20 en 2 meter.
Bij radstanden van 3,20 tot 5, meter kunnen voor normaal spoorwijdte, locomotieven worden gebouwd met 2 en 3 gekoppelde assen waarvan het verwarmend oppervlak in goede verhouding staat tot het aanklevingsvermogen, zijnde:
bij 2 gekoppelde assen 420 tot 467 □ decim. en
bij 3 gekoppelde assen 320 tot 340 □ decim. per 1000 kilogr. adhesie.
Bij wegen met 1 meter spoorwijdte en bij radstanden van 3,60 tot 2 meters moet men in vele gevallen om eene betere verhouding te erlangen tusschen verwarmend oppervlak, aankleving en trekkracht, de locomotieven op draaibare assen doen rusten en wanneer de trekkracht groot moet zijn het systeem Fairlie toepassen.
Eene locomotief met draaibare assen of onderstellen kost echter meer dan eene twee of drie assige locomotief, het onderhoud is kostbaar.
De locomotief volgens het stelsel Fairlie bestaat eigentlijk uit 2 locomotieven met 1 gemeenschappelijken ketel; vooral bij dat ingewikkelde systeem zijn de onderhoudskosten groot en de prijs van aanschaffing betrekkelijk veel hooger dan bij 2 of 3 assige locomotieven.
Wanneer dus op eene secundaire baan het aanklevingsvermogen van de locomotief betrekkelijk groot en de stralen klein zijn is meestal

{==360==} {>>pagina-aanduiding<<}
de constructie van de locomotief voor een zoodanigen weg wanneer hij met 1 meter spoorwijdte is aangelegd niet zoo gunstig dan wanneer de spoorwijdte grooter is.
Ten bewijze daarvoor gelde het volgende staatje:

Naam van den Spoorweg.	Spoorwijdte Normaal gelijk 1,435.	Minimum radius der bogen. Meter.	Vierkante decimeters verwarmend oppervlak per 1000 kilo aankleving.	Grootste helling 1 op.
	2 gekoppelde assen.	3 gekoppelde assen.	
Luik-Limburg	1,435	100	420-467	333	48
Antwerpen-Gent	1,15	800	416	-	288
Drammen-Randsfjord	1,067	} 279	312	} -	60
idem.	id.	} 279	301	} -	60
Trondhjem-Stören	id.	232	285	-	42
Ullonsberg-Köping	id.	310	390	-	100
Brohlthal-bahn	0,825	45	-	233	80
Festiniog	0,595	} 160	275	} -	68
	} 160	Fairlie	} -	68
idem	id.	} 160	368	} -	68

waaruit is af te leiden dat naarmate de spoorwijdte en de straal der bogen afneemt de vuuroppervlakte en dus het trekvermogen in verhouding tot het aanklevingsvermogen ongunstiger wordt. Deze verhouding valt nog gunstiger voor de normale spoorwijdte uit, wanneer de asbelasting der locomotieven voor die spoorwijdte gelijk staat met die op de smalle sporen. Alleen de Fairlie locomotief maakt eenigsints eene uitzondering. Over dat systeem valt echter op te merken dat:
1o. de locomotief Fairlie dikwerf te groot vermogen heeft voor de gewoonlijk te vervoeren treinen.
2o. het dus meer wenschelijk is eenvoudige 2 of 3 assige-tender locomotieven van b.v. 15 à 22 ton aankleving te gebruiken omdat:
a. wanneer de treinen niet zwaar zijn men slechts één zoodanige tenderlocomotief behoeft.
b. wanneer de trein zwaar is men twee zoodanige tender locomotieven slechts tegen elkander voor de trein te plaatsen heeft om hetzelfde effect als van eene Fairlie locomotief te hebben.

{==361==} {>>pagina-aanduiding<<}

c. wanneer eene dier Tender-locomotieven buiten dienst komt de tweede nog dienst kan doen, het geen bij de duplex machine Fairlie minder het geval is.
d. Dat het kapitaal noodig voor locomotieven bij hetzelfde verkeer, minder groot is bij gewone tender-locomotieven dan bij die van Fairlie
e. Dat de Fairlie locomotief alleen met voordeel, boven elk andere kan worden aangewend op spoorwegen met geringe spoorwijdte, kleine krommingsstralen, meer of min sterke hellingen en groot trein gewigt.
De meening van den Heer Bosscha (bladz. 48) dat 4wielige locomotieven bij gelijk vermogen minder zwaar kunnen gemaakt worden dan zeswielige is alleen dan juist wanneer onder vermogen verstaan wordt dat van den ketel. Bij eene maximum asbelasting van 7500 kilo kan het vermogen om te trekken (aankleving, trekkracht) bij eene 2 assige locomotief slechts tot 
{== afbeelding 	==} {>>afbeelding<<}
    
 kilo en bij eene drieassige tot 
{== afbeelding 	==} {>>afbeelding<<}
    
 kilo worden opgevoerd. daarbij buiten rekening latende het geringe verschil van de coefficient van aankleving die tusschen 2 assige en niet van evenwigts balanzen voorziene 3 assige locomotieven bestaat.
Zonder genoegzame aankleving nu kan het vermogen van den ketel niet geheel benuttigd worden, vooral wanneer de asbelasting minder is dan 7500 kilo. In dat geval is vooral het aanklevingsvermogen van de twee-assige locomotieven te gering en moeten de waterbakken zoo klein gemaakt worden dat het aantal stations waar water aan de locomotieven moet worden verstrekt zeer talrijk moet zijn, waardoor de uitgaven der exploitatie zeer vermeerderen.
Uit het vorenstaande blijkt derhalve dat vermindering der spoorwijdte in vele gevallen aanleiding geeft tot eene constructie der locomotieven minder voldoende aan alle eischen dan bij male spoorbreedte kan worden verkregen.
Wij komen nu tot het materieel der rijtuigen en wagens en beginnen met te herinneren dat bij de beoordeeling gelijke noreischen voor normaal en smalsporige moeten gesteld worden.
De vergelijking gelde weder voor spoorwegen met eene spoorwijdle van 1 meter en de normale van 1,43 meter.
In de eerste plaats zij aangemerkt dat terwijl op alle normaal spoorwegen het draagvermogen en de inhoud der voertuigen wordt

{==362==} {>>pagina-aanduiding<<}
vergroot om eene gunstiger verhouding tusschen eigengewigt, inhoud en belasting te verkrijgen het niet is aan te nemen dat die regel niet wenschelijk zoude zijn op een locaal spoorweg alleen omdat de spoorwijdte iets minder is dan de normale.
Die ervaring kan niet worden te niet gedaan door de subjectieve meening (bladz. 26 en 27) dat groote voertuigen op een smalle spoorbaan minder gunstig beladen konden worden dan kleine.
Ware die meening juist dan zoude zij ook gelden op normale spoorwegen met gering vervoer, die eigenlijk niet anders zijn dan secundäre banen met normale spoorwijdte doch met te kostbaren aanleg en te veel treinen.
Het aannemen van eene asbelasting van 7500 kilo zelfs voor banen van 1 meter spoorwijdte bewijst, dat, bij de redactie van de Grundzüge, het denkbeeld van den heer B. geen ingang vond.

Om de spoorwegen meer en meer aan het doel te doen beantwoorden zijn op vele lijnen (behalve in Nederland) rijtuigen 4de klasse of zoogenaamde staanwagens ingerigt.
Wordt de wenschelijkheid erkent om den werkman en kleinhandelaar het vervoer op den spoorweg mogelijk te maken, op locaal spoorwegen is het voor de rentabiliteit van den spoorweg eene noodzakelijkheid.
Het denkbeeld van den heer B. (bladz. 38) om slechts 2 klassen van rijtuigen namelijk 1ste of 2de en 3de te nemen schijnt mij dus minder juist.
Rijtuigen met gevulde zitbanken en kussens van eenvoudige constructie, voertuigen met houten zitbanken en rugleuning en staanwagens zullen het meest aan de eischen van een locaal spoorweg voldoen.
Tot vereenvoudiging zouden de twee eerstgenoemde inrigtingen in een rijtuig kunnen vereenigd worden.

Volgens het profiel der spoorwegen van 1 meter spoorwijdte in de voormelde ‘Grundzüge’ vastgesteld mag de grootste breedte der voertuigen met de handgrepen 2,30 meter zijn. Trekt men daarvan af de hoogte der handgrepen bij de ingangen en de dikte der schotten dan blijft de binnenwerksche breedte ruim 2,10 meter.
Bij eene breedte van 2,30 meter kan volgens het profiel de hoogte der voertuigen 2,35 meter boven de rails zijn.

{==363==} {>>pagina-aanduiding<<}

Bij spoorwegen van 1 meter spoorwijdte zouden de staanwagens dus reeds bezwaar aanbieden wegens de hoogte van den bak dzelve (die niet minder dan 2 meter kan zijn) de hoogte van het zwaartepunt en de bewegelijke last.
Zelfs wanneer men de wielen der wagens eene middellijn geeft van 0,60 meter en de vloer op 0,85 meter boven de rails brengt, dan zoude bij eene binnenwerksche hoogte van 2 meter de breedte van de wagens binnen slechts 1,85 meter kunnen zijn om door het profiel te kunnen passeeren. Het zwaarte punt dier voertuigen wordt voor banen met 1 meter spoorwijdte dus te hoog en het aantal staanplaatsen in elk geval ongeveer 25% minder dan bij normale spoorwijdte.
Bij de wagens met zitplaatsen kan de bak lager zijn dan 2 meter. Minder dan 1,65 meter binnenwerksche hoogte is met het op den bouw van het publiek dat van de secundäre banen gebruik maakt en de bezwaren bij het instappen niet aan te raden.
Ligt de bodem 0,85 meter (en bij normaal spoorwegen 1,20 meter) boven de rails en is de bak binnenwerks, 1,65 meter hoog dan wordt de totale hoogte van het voertuig 0,85 + 1,65 + 0,10 = 2,60 en dus 2,60 - 2,35 = 0,25 meter hooger dan bij een binnenwerksche breedte van ruim 2,1 meter is toe te laten. Hierin zoude moeten worden voorzien door de bak aan de bovenzijde iets te vernaauwen.
De hoogte van zoodanige voertuigen tot die op de normale spoorwijdte zoude zijn als 2,60 tot 3,27 of als 1 tot 1,21, terwijl de spoorwijdte in verhouding zijn als 1:1-43. De verhouding is dus ten nadeele van het smalle spoor.

Bij de bepaling van de lengte der voertuigen geldt de radstand. Omdat voor secundaire banen met normale spoorbreedte wel geen bogen met stralen kleiner dan 200 meter zullen gebezigd worden en de radius van 200 meter volgens de ‘Grundzüge’, een maximum is voor spoorwegen met 1 meter spoorwijdte vergelijken wij voor dien radius de voertuigen van twee locaalspoorwegen waarvan de eene op normale spoorwijdte, de andere op 1 Meter spoorwijdte is aangelegd.
Volgens § 63 der ‘Grundzüge’ is de normaal radstand voor beide spoorwegen bij bogen van 200 meter radius 3,60 meter. Zoodra de totale lengte der voertuigen meer bedraagt dan

{==364==} {>>pagina-aanduiding<<}
het dubbele der radstand wordt de gang onrustig en bij snelheid grooter dan 15 à 20 kilometers het ‘mouvement’ de lacet ‘hinderlijk voor de reizigers. Ik ben overtuigd dat men bij locaalspoorwegen op smalspoor de lengte der voertuigen met inbegrip van trek- en stootinrigting niet langer moet maken dan 2 maal de radstand.
Bij ons voorbeeld zoude die worden 7,20 meter.
Ten opzigte der buffers bepalen de ‘Grundzüge, dat de lengte der buffers ingedrukt minstens 37 centimeters zal zijn (vrije ruimte voor het koppelen der wagens) en dus 47 centimeters wanneer men 10 c.m. rekent voor de speling der bufferveeren en dat de hoogte van het middelpunt boven de rails 0,70 meter moet zijn (bij 0,85 meter hoogte van de vloer ligt, dus het hart dier buffers 15 c.m. daaronder).
De kast der rijtuigen wordt dus 7,20 - 2 × 0,47 = 6,26 buitenwerks en dus 6,16 binnenwerks.
In zoodanige voertuigen zouden 1 coupée met gevulde rugleening en zitting en 3 coupés met houten banken en rugleuning aangebracht kunnen worden.
Neemt men de tusschenruimte en de breedte der banken 50 c.m. dan worden de coupés 1,50 lang.
De lengte van 1,50 meter voor coupées met houten zitbanken is slechts 5 ctm. minder dan in de 3de klasse der Exploitatie Mij en van andere groote spoorwegen. Wenscht men de coupée met bekleede banken iets grooter te maken (het is niet volstrekt noodig) dan zoude daarin kunnen worden voorzien door de wagen ongeveer 30 centimeter langer te nemen, waardoor de lengte van de coupée 1,80 meter en dus gelijk aan de 2de klasse der Exploitatie-Maatschappij wordt.
Deze verlenging van het rijtuig zoude echter alleen ten koste van den rustigen gang geschieden.
Voor smalle spoorwegen van 1 meter spoorwijdte en bij 200 meter straal kunnen dus wat de lengte der coupées aanbetreft zeer voldoende wagens worden gebouwd. Bij vermindering der krommingstraal wordt de toestand ongunstiger.
De breedte der rijtuigen bij normale spoorwegen mag volgens de bepaling daarvoor geldende buitenwerks zonder de handgrepen niet meer dan 2,61 meter bedragen. Door speciale inrigting kan de binnenwerksche breedte 2,40 meter bedragen en dus voor de reizigers 1ste klasse minstens 55 ctm. en voor die der

{==365==} {>>pagina-aanduiding<<}
2e klasse 48 c.m. per zitplaats. Voor de reizigers 3e klasse is zij in den regel niet meer dan 48 c.m.
De binnenwerksche breedte (bij spoorwegen met 1 meter spoorwijdte) bedraagt zooals wij aantoonden voor wagens met zitplaatsen ruim 2 meter.
Daar nu de reizigers eene plaatsruimte van minstens 0,48 meter behoeven of zij op normale dan wel op locaalspoorwegen reizen, zoo kunnen op spoorwegen met 1 meter spoorwijdte slechts hoogstens 4 personen op eene bank plaats vinden; voor 5 is er geen genoegzame breedte. Er zoude toch slechts 0,40 à 0,42 meter voor iederen reiziger zijn. Uit het vorenstaande blijkt dus dat:
1o. op spoorwegen van 1 meter spoorwijdte de rijtuigen ongeveer 20% minder reizigers kunnen bevatten dan rijtuigen van gelijke lengte van normale spoorwijdte.
2o. de hoogte der coupées in den regel niet zoo groot kan zijn dan op normaal spoorwegen.
3o. het zwaartepunt der rijtuigen met zitplaatsen betrekkelijk hoog ligt hoewel de wielen slechts 0,60 c.m. middellijn hebben.
4o. staanwagens niet zijn aan te raden en dat wanneer zij evenwel werden gemaakt het hodemoppervlak daarvan tot die voor normale spoorwijdte is als 2,50 tot 1,80 en zij wegens het hoog liggen van het zwaartepunt en de bewegelijke last gevaarlijk zijn. Voor geringere spoorwijdte dan 1 meter wordt de verhouding nog ongunstiger.
Dit resultaat is in strijd met het betoog van den heer B.
Eveneens deel ik de meening (bladzijde 39) dat met eene plaatsbreedte van 0,475 kan worden volstaan, niet geheel.
Bij 2,10 meter binnenwerksche wijdte wordt voor 5 personen op eene bank de plaatsruimte trouwens slechts 42 c.m.
Bij de laatstelijk gebouwde rijtuigen 3e klasse der Exploitatie-Maatschappij is die plaatsbreedte 480 millimeter; in plaats daarvoor 400 millimeters te nemen is niet doenlijk.

Het bezwaar dat de plaatsen van sommige klassen te weinig bezet zijn (bladz. 38) kan bij de indeeling der klassen als door mij voorgesteld voorkomen worden.
Door enkele rijtuigen geheel met bekleede zittingen en rugleuningen te voorzien, daarin bij uitzondering de reizigers der 3e klasse b.v. vrouwen te doen plaats nemen en wanneer men staanplaatsen te kort komt, de reizigers voor die klasse in de

{==366==} {>>pagina-aanduiding<<}
rijtuigen met houten banken en rugleuningen 3e klasse te vervoeren, wordt het bezwaar zeer gering.

De beschouwingen over den cub. inhoud voor elken reiziger (bladz. 42 en 43) schijnen van minder belang. Het geldt hier geen schoollocaal of slaapkamer.
De doelmatigheid van een rijtuig staat niet in verband met die cub. inhoud. Bij gelijke cub. inhoud per reiziger zal bij staanwagens de hoogte van den wagen, bij wagens met zitplaatsen de breedte der banken en de tusschenruimte meer waarde hebben.
De opgave (bladz. 43) over de inhoudsruimte der voertuigen der Exploitatie-Maatschappij zijn niet die der in den laatsten tijd gebouwde rijtuigen.
Zij bedragen voor die rijtuigen:

per reiziger 1e klasse 0,936 en niet 1,20
per reiziger 2e klasse 0,842 en niet 0,886
per reiziger 3e klasse 0,735 en niet 0,713

Een bevredigend resultaat zoude het dus niet zijn (bladz. 42) wanneer bij smalspoorbanen die inhoud:

bij de 1e klasse in plaats van 0,936-0,633
bij de 2e klasse in plaats van 0,842-0,554
bij de 3e klasse in plaats van 0,735-0,712

ware.
Eveneens is de gevolgtrekking ten opzigte van de bodemoppervlakte (bladz. 43) minder juist.
Zij bedraagt bij de laatste gebouwde voertuigen der Exploitatie-Maatschappij per zitplaats

1e klasse 0,48 en op de smalspoorbaan 0,427
2e klasse 0,432 - -
3e klasse 0,37 en op de smalspoorbaan 3,22

Over de wagens tot het vervoer van vee en goederen valt het volgende op te merken.
Bij de bepaling van de afmetingen nemen wij weder evenals bij de rijtuigen de straal der bogen 200 meter en de asbelasting 7500 kilo zooals zij in de ‘Grundzüge’ is toegelaten. Hoewel volgens die bepalingen bij normale spoorwijdte de grens van de radstand der voertuigen 4 meter is, maken wij daarvan vooralsnog geen gebruik en bepalen die evenals bij de rijtuigen op 3,60 meter (met het oog op draaischrijven, rolwagens enz.).

{==367==} {>>pagina-aanduiding<<}

Aangezien eene asbelasting van 7500 kilogr. wordt toegelaten kan het gewigt van den beladen wagen 15 ton bedragen.
Met het oog op de geringe snelheid op locaalspoorwegen en de vereenvoudiging in de constructie der wagens, die volgens de ‘Grundzüge’ kan worden toegelaten, kunnen de wagens zoo geconstrueerd worden dat het eigen gewigt de helft van het draagvermogen bedraagt.
Die voertuigen zouden dus 10 ton draagvermogen en 5 ton eigenwigt kunnen hebben. Op normaal spoorwegen wordt volstaan met 3 cub. meter inhoud per ton draagvermogen, de voertuigen moeten dus 30 cub. meter inhoud hebben.
Aangezien bij normale spoorwegen de breedte van de bak binnenwerks meestal 2,40 de hoogte gemiddeld 2 meter bedraagt moet de lengte binnenwerks 
{== afbeelding 	==} {>>afbeelding<<}
    
 zijn en dus buitenwerks 6,30 meter.
Neemt men daarbij voor de lengte der buffers 0,47 meter, zooals voor locaalspoorwegen wordt toegestaan, dan is de totale lengte 7,32 meter.
Bij 3,60 radstand zoude het port-à-faux 1,79 zijn en de totale lengte meer dan 2maal de radstand.
Voor de goederenwagens op normale spoorwijdte levert dit port-à-faux geen bezwaar, het bedraagt dikwerf 2,25 meter.
Voor banen met 1 meter spoorwijdte zoude een port-à-faux van 2,25 meter mij niet wenschelijk voorkomen, doch stapt men over dat bezwaar heen, dan zoude de binnenwerksche lengte van een goederenwagen van 1 meter spoorwijdte bij 3,60 radstand dus 3,60 + 2 × 2,25 = 8,10 en dus na aftrek der buffers elk van 47 c.m. lengte en van de dikte van elk schot van 2 c.m. 8,10 - 2 (0,47 + 0,02) = 7,12 meter zijn.
Bij 30 cub. meter inhoud zoude de dwarsdoorsnede dan moeten zijn 
{== afbeelding 	==} {>>afbeelding<<}
    
 meter □ meter.
Er oplettende dat volgens het profiel voor de locaalspoorwegen de binnenwerksche breedte der wagens met buitenstijlen tot 2,10 meter kan opgevoerd worden, zoude de binnenwerksche hoogte van de kast 
{== afbeelding 	==} {>>afbeelding<<}
    
 meter moeten zijn.
Rekent men weder dat de vloer op 85 c.m. van de rails kan worden geplaatst, dan wordt de hoogte van den wagen boven

{==368==} {>>pagina-aanduiding<<}
de rails binnenwerks 0,85 + 2,00 = 2,85 en buitenwerks 2,91 meter.
Volgens het profiel mag zij bij eene breedte van 2,30 buitenwerks = 2,10 meter binnenwerks slechts 2,35 meter boven de rails zijn.
Maakt men de wagens aan de bovenzijde halfrond, dan kunnen zij het profiel passeeren, en zoude men de dwarsdoorsnede op 4,21 en de inhoud op 30 cub. meter kunnen brengen.
Men heeft dan echter bij eene spoorwijdte van 1 meter een voertuig dat bij 3,60 radstand 2,25 port-à-faux en eene hoogte boven de rails van 3,145 heeft, terwijl de wagen met 1,43 spoorwijdte slechts 1,87 port-à-faux en eene hoogte van 3,30 boven de rails bezit.
Neemt men voor de radstand 4 meter in plaats van 3,60 dan wordt de wagen binnenwerks 7.12 + 0,40 = 7,52 meter lang. Bij 30 cub. meter moet de dwarsdoorsnede dan zijn 
{== afbeelding 	==} {>>afbeelding<<}
    
 □ meter en dus de hoogte bij 2,10 meter breedte 
{== afbeelding 	==} {>>afbeelding<<}
    
 meter en de totale hoogte van den wagen 0,85 + 1,90 + 0,06 = 2,81 meter.
Daar de hoogte slechts 2,35 bij eene breedte van 2,10 meter binnenwerks mag zijn, moet de wagen van boven halfrond zijn, hij wordt dan 3,04 hoog boven de rails. Eene betere verhouding ware nog te verkrijgen door de stijlen binnen en de schotten daartegen buiten te plaatsen. Het verschil is echter niet van beteekenis en deze constructie niet zonder bezwaar.
Voor de spoorwijdte van 1 meter kan men dus niet zoo goede en veilige colliwagens van 10 ton draagvermogen bouwen als voor de normale spoorwijdte; bij geringer draagvermogen wordt de verhouding gunstiger.
Voor de open goederenwagens bestaat dit bezwaar niet daar de cub. inhoud per ton draagvermogen zelden 3 cub. meter behoeft te bedragen (steenkolenwagen 1,2 cub. meter).
Bij veewagens valt de vergelijking mede ongunstig uit. Voor eene voordeelige belading der wagens is het noodig het vee te plaatsen dwars op de as van het spoor; daartoe moeten de wagens binnenwerks minstens 2,25 meter breed zijn.
Bij 1 meter spoorwijdte kan die breedte binnenwerks, wanneer men de schotten buiten tegen de stijlen plaatst op 2,25 gebragt worden. Daar men op een localen spoorweg het aantal tij-
{==369==} {>>pagina-aanduiding<<}
pen tot een minimum moet terugbrengen om eene zuinige exploitatie te bereiken zal men het vee in open goederenwagens van hekken voorzien moeten vervoeren.
Daar de gesloten goederenwagens eene binnenwerksche hoogte van 1,90 bij 4 meter radstand kunnen bezitten is er geen bezwaar ze voor veevervoer te bezigen mits men bij die wagens de stijlen binnen en de schotten buiten plaatst. Het betoog op bladz. 37 voorkomende is dus niet geheel juist. Men vergete echter niet dat de hoogte der wagens, die tot het vervoeren van eene beweeglijke last dienen bij eene spoorwijdte van 1 meter niet zonder bezwaar 3,04 kan bedragen.
Bij eene geringere hoogte kan daarin groot hoornvee en paarden niet vrij staan.
Uit het vorenstaande volgt dus:
1o. dat wanneer door het aannemen van zekere kromte stralen en meer of min sterke hellingen bij locaalspoorwegen de kosten van aanleg verminderd kunnen worden dien ten gevolge de locomotieven eene radstand en eene trekkracht moeten bezitten (wanneer op zoodanige locaalspoorwegen het vervoer niet zoo gering is dat zij geen raison d'être heeft) die in sommige gevallen bij 1 meter tot 1,06 spoorwijdte zal medebrengen dat er onder die locomotieven beweegbare onderstellen moeten geplaatst worden of wel het systeem Fairlie moet worden aangenomen, waardoor het kapitaal voor de aankoop van dat materieel en de onderhoudskosten veel grooter zullen zijn dan bij het gebruik van eenvoudige 2- of 3-assige tenderlocomotieven.
2o. dat de rijtuigen voor spoorwegen met 1 meter spoorwijdte bij gelijke lengte ± 20% minder zitplaatsen bezitten dan die voor normale spoorwijdte en dat bovendien bij eerstgenoemde de hoogte der coupé geringer moet zijn dan bij laatstgemelde om binnen de grenslijn van het profiel te blijven en om het zwaartepunt niet te hoog te plaatsen.
3o. dat staanwagens voor reizigers op spoorwegen met 1 meter spoorwijdte niet zonder gevaar zijn en 25% minder bodem oppervlak dan die op normaal spoorwegen hebben.
4o. dat hoewel de voorschriften voor locaalspoorwegen de constructie van gesloten goederenwagens met 10 ton draagvermogen toelaten, het gebruik dier wagens op banen met 1 meter spoorwijdte, onder gelijke omstandigheden, niet mogelijk is dan met opoffering van de juiste verhouding tus-
{==370==} {>>pagina-aanduiding<<}
schen cub. inhoud en draagvermogen of wel tusschen spoorwijdte, hoogte van het zwaartepunt en overstek (port-à-faux) 1).
5o. Dat vooral op die omstandigheid is te letten bij het vervoer van vee (bewegelijke last).
6o. Dat bij eene spoorwijdte minder dan 1 meter het vee in de wagens in de rigting van de spoorwegas moet staan, hetgeen bij die spoorwijdte niet is aan te raden en dat bovendien de wagens, door die omstandigheid met ± 30% minder beladen kunnen worden dan wagens van dezelfde lengte op normaal spoorwijdte.
Bij het betoog dat voorafgaat heb ik als maximum, stralen van 200 meter aangenomen. Bij kleinere straal is het resultaat nog minder gunstig voor smalspoor.
Bij vermindering van het draagvermogen blijven de bezwaren bij de constructie der personen rijtuigen bestaan en kan bij de voortuigen in het algemeen niet meer de verhouding van 2 tot 1 tusschen draagvermogen en eigen gewigt worden bereikt.
De vergelijking tusschen de gesloten goederenwagens der beide spoorwijdten wordt bij minder draagvermogen gunstiger voor spoorwegen met smal spoor omdat die op normale spoorwijdte door de vermindering van het draagvermogen in mindere gunstige omstandigheden geraken.
Tevens zij opgemerkt, dat de toegestane asbelasting van 7500 kilogr. het in den regel mogelijk maakt om op de locaalspoorwegen die op normale spoorwijdte zijn aangelegd voertuigen der hoofdlijnen toelaten, waarvan de asbelasting en radstand overeenstemt met de constructie van die locale baan.
Uit de stelling op bladz. 27 verdedigd dat het materieel moet geëvenredigd zijn aan het vervoer kan echter niet de algemeene gevolgtrekking worden gemaakt dat op eenen localen spoorweg, waar het vervoer geacht wordt geringer te zijn dan op hoofdlijnen steeds kleine wagens voordeeliger voor de exploitatie zijn dan grootere.
Bij de hoofdlijnen ook die met gering vervoer wordt bij de aanschaffing van nieuw materieel daaraan grooter afmetingen gegeven dan vroeger omdat daardoor eene betere verhouding wordt verkregen tusschen inhoud en draagvermogen; deze stelling is even waar voor smalspoorbanen.

{==371==} {>>pagina-aanduiding<<}

Dat op locaal spoorwegen de goederen in kleine partijen, niet gelijktijdig en bovendien op verschillende stations ten vervoer worden aangeboden maakt het noodig op zoodanigen weg slechts zoogenaamde gemengde treinen te doen rijden.
Daar het vervoer met geen groote snelheid behoeft plaats te hebben kan de lading der goederen gedurende het oponthoud op de stations plaats hebben en nu zal dit veel spoediger kunnen geschieden, wanneer groote goederenwagens in den trein staan, daar hierdoor meer wordt vermeden dat de partijen in verschillende wagens moeten verdeeld worden.
Op bladzijde 27 wordt de meening geuit dat men alleen bij normaal spoorwegen door vermindering van den inhoud der wagens tot een ongunstiger verhouding komt tusschen draagvermogen en eigen gewigt, omdat voor die lijnen het zamenstel der onderstellen ook bij geringer draagvermogen aan zekere regelen is onderworpen en dat men dus, omdat men aan die regelen gebonden is het draagvermogen der wagens heeft vergroot.
De verpligtende voorschriften voor de afmetingen dier onderstellen gesteld, door den Heer B. bedoeld, staan of in geen verband tot den inhoud of het draagvermogen der voertuigen (hoogte en afmetingen, stootkussens, noodkettingen, of rigten zich daarnaar (dikte assen enz.). De bedoeling der voorschriften is geen ander dan om de constructie der wagens van normaal spoorwegen te binden aan regelen, die toelaten dat die voertuigen in treinen van andere normaal spoorwegen kunnen worden vervoerd, en daarbij geen gevaar opleveren voor de veiligheid van den dienst. Daarbij is het oog gehouden op de invloeden, waaraan het materieel op normaal spoorwegen bij het zamenstellen (rangeeren) en het met groote snelheid vervoeren der treinen is bloot gesteld.
Wanneer op een localen spoorweg de spoorwijdte der normale spoorwegen en verder eenige voorschriften die voor normaal spoorwegen gelden (hoogte en afstand stootkussens, noodkettingen enz.) worden aangenomen, kan toch aan de wagens van dien localen spoorweg zwakkere afmetingen gegeven worden, dan op normale spoorwegen noodig geoordeeld werden, omdat de voertuigen van dien localen weg niet zijn blootgesteld aan den invloed die eene sterkere constructie op normaal spoorwegen (waarop zij dan niet mogen overgaan) noodig maken.
Daarbij wordt eene overgang der voertuigen van normale

{==372==} {>>pagina-aanduiding<<}
spoorwegen op dien localen spoorweg echter niet geheel uitgesloten.
De meening van den Heer B. dat alleen op spoorwegen met smal spoor het onderstel der voertuigen in evenredigheid gebragt kan worden met het draagvermogen, kan ik niet deelen.
Bij wagens van normaal hoofdlijnen komt het niet zelden voor dat, hoewel zij voldoen aan alle eischen door wetten en reglement gesteld, het onderstel en de bak veel te zwak zijn geconstrueerd.

Het berekenen van het bodemoppervlak per ton draagvermogen (bladz. 32) geeft geen juist overzigt. Wanneer namelijk twee voertuigen van dezelfde bodemoppervlakte verschillend draagvermogen hebben is dè bodemoppervlakte per ton draagvermogen voor de eene veel gunstiger dan voor de andere.
Men kan b.v. open steenkoolwagens bouwen, van gelijk draagvermogen en gelijken inhoud, doch waarvan de oppervlakte van den bodem 30% verschilt.
Bij de openwagens voor steenkolen, steenertsen enz. geldt alleen de verhouding van inhoud tot draagvermogen.
Bij de gesloten wagens en die voor vee de afmetingen van den bodem, de hoogte en de verhouding van den inhoud van het voertuig tot het draagvermogen.
Het is dus niet geraden uit het feit, dat spoorwagens met smalle spoorwijdte 1,8 meter bodem oppervlak per ton draagvermogen hebben (bladz. 32) af te leiden dat die wagens niet ten achter staan bij die van normale spoorwijdte.
Bij de beschouwing der verhouding van het eigen gewigt der wagens tot hun draagvermogen bij normaal en smalsporige lijnen (bladz. 32) worden meestal de sterk geconstrueerde voetuigen van eerstgenoemde tegen de zwakkere gebouwde der smalspoorbanen vergeleken.
Men moet echter de vraag als volgt stellen: wat weegt per reiziger, per 1000 Kilo draagvermogen, per □ m. bodemoppervlak en per cub. meter inhoud een wagen voor een localen spoorweg gebouwd.

a.wanneer de normale spoorwijdte is gevolgd.

b.wanneer eene mindere spoorwijdte is aangenomen en in beide gevallen de voorwaarden waaraan de voertuigen moeten voldoen gelijk zijn en de constructie naar dezelfde regelen geschiedt. Wij

{==373==} {>>pagina-aanduiding<<}
vergeleken daartoe de rijtuigen en wagens, waarvan wij de afmetingen hiervoren berekenden en stelden gelijke regels voor de constructie der voertuigen voor 1,43 en 1 meter spoorwijdte. Die vergelijking leidde tot de volgende globale cijfers.


	Plaatsruimte.	Gewigt.
Rijtuigen met zitplaatsen. { 1,43 spoorwijdte	100%	100%
Rijtuigen met zitplaatsen. { 1, - spoorwijdte	79%	91%
Rijtuigen met staanplaatsen. { 1,43 spoorwijdte	100%	100%
Rijtuigen met staanplaatsen.{1, - spoorwijdte	78%	92%

	Inhoud.	

Gesloten wagens { 1,43 spoorwijdte	100%	100%
Gesloten wagens { 1, - spoorwijdte	100%	100%
en open wagens. { 1,43 spoorwijdte	100%	100%
en open wagens. { 1, - spoorwijdte	100%	90%

Voor smalsporen is dus de toestand voor personenwagens ongunstiger voor gesloten wagens gelijk, voor open wagens gunstiger dan op normaalspoor.
Naarmate het draagvermogen geringer is wordt de verhouding tusschen eigengewigt en draagvermogen ongunstiger.
Bij spoorwegen met een geringer spoorwijdte dan 1 meter is dus de verhouding tusschen laadvermogen en eigengewigt (prijs) nog ongunstiger.
Vermindering van spoorwijdte en van laadvermogen doen de kosten der trekkracht en dus de uitgaven stijgen.
De ervaring heeft trouwens overal op hoofdlijnen geleerd dat het aanschaffen van materieel van groot vermogen het voordeeligst is, omdat het dan meer voldoet aan alle eischen. Dat zulks op spoorwegen met smallere spoorwijdte niet het geval zoude zijn kan door eene subjectieve meening niet te niet worden gedaan.
De voorstanders der smalle spoorwijdte bepalen er zich dikwerf

{==374==} {>>pagina-aanduiding<<}
te veel toe na te gaan voor welk minimum een spoorweg kan worden daargesteld en vergeten daarbij dikwerf dat door besparing van uitgaven voor den aanleg van den weg en kunstwerken de uitgaven voor het materieel maar vooral voor de exploitatie dikwerf zoo zeer vermeerderen dat juist daardoor de rentabiliteit van den spoorweg dikwerf niet wordt verkregen.
Opmerkelijk is ten dien opzigte het berigt (zie Engineering van 21 Febri 1873) waaruit blijkt dat in Zweden na langdurigen strijd de voorstanders der locaal spoorwegen met normale spoorwijdte en ligte constructie de overwinning hebben behaald, zoodat voortaan ook voor locaal-spoorwegen die door den Staat worden aangelegd, dat systeem wordt gevolgd. Ook is daar in den laatsten tijd van meerdere bestaande smalspoorbanen de spoorwijdte op de normale gebragt met name de lijn Sundsvall-Torpshammar lang 39 eng. mijlen van 1,20 op 1,43 m. spoorwijdte, de lijn Norberg lang 10 eng. mijlen van 1,20, op 1,43 m. terwijl voor de lijn ‘Malmo’-Ystadt die op smalspoor was geprojecteerd nu de normale spoorwijdte is aangenomen.
Moge ook in sommige gevallen eene spoorwijdte van 1,43 (normale) niet wenschelijk schijnen, ook omdat het verkrijgen van het kapitaal van aanleg daarvoor bezwaar ontmoet, men overwege daarbij wel of de toekomst van den spoorweg het aannemen van eene mindere spoorwijdte toelaat en of daardoor de uitgaven der exploitatie niet zoo zeer vermeerderd kunnen worden, dat de aandeelhouders van dien goedkoopen spoorweg, van het betrekkelijk kleine kapitaal nog minder rente genieten, dan wanneer zij den spoorweg zoo hadden doen aanleggen dat, met eenig meerder kapitaal van aanleg de kosten der exploitatie een minimum konden zijn.
Alleen eene juiste berekening kan voor ieder geval daarvoor zekerheid schenken. Daarbij zal de som noodig voor aanschaffing van materieel en van de kosten van trekkracht per reiziger en ton goed per kilometer de balans dikwerf ten gunste der normale spoorwijdte doen overslaan mits bij de berekening zoowel bij de normale als bij eene mindere spoorwijdte de eischen waaraan de weg, de stations, het materieel en de dienst moeten voldoen, gelijk worden gesteld.
Met uitzondering van korte lijntjes naar fabrieken is voor Nederland normaal-spoor ook voor locaal-spoorwegen aan te raden.
Gaat men de zamenstelling der voertuigen na, die op Belgi-
{==375==} {>>pagina-aanduiding<<}
sche en Fransche normaal-spoorwegen, met name de Est Francais (1300 kilometers) loopen, dan vestigt zich de overtuiging dat voor normale spoorbreedte goederen materieel wordt gebouwd naar regelen, die het gewigt der voertuigen in verhouding tot hun draagvermogen minstens even gunstiger doet uitvallen als op smalle spoorwegen.
De bedoelde voertuigen worden op andere normaal-spoorwegen overal en ook in Nederland toegelaten,
Wenscht men ter besparing der uitgaven voor de aanschaffing van materieel de overgang der voertuigen van eene op normale spoorwijdte gebouwden localen weg op eenen aansluitenden normalen weg te beperken dan kan de inrigting der koppelingen der wagens zoo gekozen worden, dat zij niet voldoen aan de wettelijke voorschriften voor hoofdlijnen geldende, doch evenwel toelaten dat op den localen spoorweg daaraan wagens der hoofdlijn worden gekoppeld.
Ook kan men wanneer het verkeer dien maatregel wettigt op den localen spoorweg eenige wagens in dienst stellen, die op de hoofdlijn kunnen overgaan en bestemd zijn voor het vervoer van goederen, waarvan de overlading niet gewenscht is.
Het gewigt dier voertuigen en die der hoofdlijn zal geen bezwaar voor den bovenbouw van den localen spoorweg opleveren, wanneer de asbelasting volgens de ‘Grundzüge’ op 7500 kilo wordt vastgesteld en het gewigt der rails dienovereenkomstig wordt bepaald.
J.W.S.S.

III. Varia.

De tucht en beschaving in het Duitsche leger. - Uit het Hoogduitsch vertaald en van aanteekeningen voorzien door C.P.J. van Vlierden, 1e Luitenant der Infanterie.
Het is eene zeldzaamheid, dat wij in de tegenwoordige periode van vereering der Duitsche instellingen, leger, onderwijs enz. een geschrift ontmoeten, waarin op wezenlijke gebreken wordt gewezen en voor overdrijving gewaarschuwd wordt. Daarom alleen

{==376==} {>>pagina-aanduiding<<}
reeds zouden wij den arbeid van den heer van Vlierden vruchtbaar kunnen noemen. Hij koos ter vertaling een boekje, dat, zooals hij in zijne voorrede opmerkt, ten vorige jare genoegzame aanleiding aan het Handelsblad gaf, om twee hoofdartikelen daaraan te wijden.
In vluchtige trekken zullen wij trachten, den lezers van dit tijdschrift, den inhoud van het werkje terug te geven.
De schrijver begint met de positie van Duitschland ten opzichte van zijne naburen na te gaan en komt al spoedig tot het besluit, dat de verhouding tot bijna alle staten van Europa van dien aard is, dat voorloopig geen omverwerping van de machtige stelling van Duitschland te vreezen is. Intusschen, zegt hij, levert de geschiedenis meer dan één voorbeeld op, dat de kiem van het verderf bij de volkeren zich juist na het behalen der grootste zegepralen begint te ontwikkelen, en het is daarom, dat hij zijne waarschuwende stem doet hooren om zelfverheffing en geringschatting van de tegenstanders te voorkomen en er toe aanspoort om het werk der organisatie van een volmaakt samenhangend Duitsch leger zoo snel mogelijk te volbrengen. Dat leger toch is een der grondslagen van het Duitsche rijk. Vandaar dan ook, dat alle invloeden, die op het Duitsche volksleven werken zich ook onmiddelijk bij het leger doen gevoelen. Het Duitsche rijk heeft twee vijanden: de ultramontanen en de socialisten. Beiden willen de heerschappij van ééne klasse; de eerste, die van de Roomsch-Kathoheke priesterkaste, de tweede, die van den vierden stand. Beiden zijn zij de ontwikkeling van het leger vijandig, de een, omdat het onderwijs en de ontwikkeling van persoonlijke eigenschappen in strijd is met het beginsel van het leiden der domme menigte, de andere omdat zijne heerschappij door wanorde moet worden gevestigd, en deze onder het bestaan van een goed leger niet te stichten is. De invloeden van beide partijen doen zich feitelijk in het Duitsche leger gevoelen. In 1848 en 1849 waren bij de oproeping van den landweer grove buitensporigheden en muiterijen het gevolg van de woelingen van de revolutionnaire partij. De mobilisatiën van 1859, 64, 66 en 70 kenmerkten zich door betreurenswaardige wanordelijkheden, waarbij vooral in de oostelijke provinciën ophitsingen van de clericale partij in het spel waren. De Duitsche schrijver citeert voorbeelden, waarbij
de manschappen der reserve de gelederen verlieten, zich bedronken, huizen plunderden, hunne officieren

{==377==} {>>pagina-aanduiding<<}
mishandelden enz. Aangenomen dat de groote meerderheid van het Duitsche volk een welverdiend en levendig belang stelt in de ontwikkeling van het leger, op welke wijze kan dan de natie het hare er toe bijdragen, om dat leger op het standpunt te brengen dat het moet innemen, om van de overwinningen op binnen- en buitenlandsche vijanden verzekerd te zijn? Schrijver, die zich deze vraag stelt, komt tot de conclusie: door het aankweeken van zelfkennis, door het luisteren naar de stem der waarheid en het laten varen van vroegere vooroordeelen, door het bevorderen van eerbied voor de wet bij het volk en eindelijk door verbetering van het volksonderwijs en zijne emancipatie van de kerk.
Toen in 1866 het Pruisische leger de zoo hoog aangeschreven Oostenrijksche troepen versloeg en in drie weken tot voor de poorten van Weenen doordrong, was de verbazing over het steeds geringgeschatte Pruisische volksleger algemeen, en zocht men naar de verklaring van deze ongehoorde uitkomsten. Aanvankelijk meende men in de vroeger door alle militairen van naam, ook hij ons, zoo verworpen achterlaadgeweren de oorzaak gevonden te hebben. Klaarblijkelijk zag men geheel voorbij, dat de resultaten van zoo groot succes in den oorlog niet van eene enkele technische verbetering konden afhangen en dat zulke uitkomsten alleen door gemeenschappelijke werking van verschillende samenhangende omstandigheden kunnen worden in het leven geroepen. Men stapte allengs van het technische detail af, en men begon te spreken van beschaving en ontwikkeling, en thans formuleerde men het verkregen succes in de woorden ‘de Pruisische schoolmeester heeft den slag bij Königgrätz gewonnen.’ - De schrijver geeft ons gelegenheid, nader over de juistheid dezer formule te oordeelen. Als resultaten van zijne practische ondervinding geeft hij aan, dat van de 40 man, die jaarlijks ongeveer per kompagnie worden ingelijfd 3:4 niet of of alleen hun naam konden schrijven. Slechts 1 of 2 konden in 't geheel niet lezen; 10 a 12 konden zoo veel van het lezen dat zij over een volzin van 30 woorden 2 à 3 minuten werk hadden en aan het einde reeds vergeten waren, wat zij in den aanvang hadden gelezen. Hun schrijven bestond in een neer krassen van letters zonder verband en wemelende van fouten. De volgende 16 à 19 man waren zoodanig ontwikkeld dat zij een eenvoudig verhaal met horten en stooten konden lezen en begrijpen. Het schrijven van een

{==378==} {>>pagina-aanduiding<<}
eenvoudigen brief was zeer moeielijk voor hen. De nu overblijvende 5 à 6 waren goed gevormde lieden, kleine kooplieden, zoons van welgestelde handswerklieden enz. Zij hebben het onderwijs genoten dat eigenlijk het resultaat der volksschool moest zijn. - De statistiek van het Pruisische volksonderwijs laat dus nog veel te wenschen over. Zij rangschikt eenvoudig allen, die slechts eenige letters schrijven en een paar woorden kunnen lezen onder de rubriek van hen die schoolonderwijs genoten hebben.
Wanneer de schrijver alzoo met statistische gegevens constateert dat het met de vruchten van de Pruisische volksschool niet zoo gunstig gesteld is, als men algemeen wel gelooft, voegt hij er verder, en naar ons inzien te recht, bij, dat al waren nu die resultaten zoo groot als men denkt, het toch verkeerd zou zijn, om den goeden of slechten uitslag van eene zaak, die zoo zeer van toevallige omstandigheden en gewelddadige middelen afhangt als de oorlog, altijd alleen te willen toeschrijven aan de eigenschappen van het individu. - De opperste leiding werpt het meeste gewicht in de schaal. Uitstekende bevelhebbers overwonnen met troepen van minder gehalte, legers veel beter samengesteld, doch slechter aangevoerd. Veeleer dan aan de volksschool moeten de oorzaken van de zegepralen van het Duitsche leger worden toegeschreven aan het goede voorbeeld door de beschaafde klasse gegeven. Schrijver vermeent echter dat men door haar te bevrijden van invloeden der geestelijkheid en door den onderwijzer op te nemen als een daartoe gerechtigd medelid in het staatsorganisme, de volksschool den grond voor toekomstige overwinningen zal kunnen leggen.
Het volgende gedeelte van het boekje wordt gewijd aan de overdrijvingen en valsche voorstellingen omtrent de oorzaken der, in het buitenland vooral, zoo hoog geroemde discipline der Duitsche soldaten, die aanleiding zouden kunnen geven tot die dwaze zelfverheffing, welke men steeds met alle kracht moet bestrijden. Het grootste gedeelte van het Duitsche volk schrijft de handhaving der krijgstucht in den oorlog toe aan den vooruitgang en de beschaving. De schrijver meent dat eene goede krijgstucht zich zoowel in oorlogs- als in vredestijd hoofdzakelijk op tweeërlei wijze doet kennen. Ten eerste in onvoorwaardelijke gehoorzaamheid aan gegeven bevelen van meerderen en in vertrouwen op hunne bekwaamheden, ten tweede in het gedrag van den troep en van het individu tegenover de burgerij, een gedrag dat ge-
{==379==} {>>pagina-aanduiding<<}
woonlijk gelijken tred houdt met den graad van beschaving der natie. Hij toetst nu deze twee voorwaarden aan de door hem opgedane practische ondervinding en wijst met betrekking tot gegehoorzaamheid aan meerderen op de reeds in den aanvang aangehaalde ergerlijke tooneelen bij de verschillende mobilisatiën en op de weinige discipline, vooral in den aanvang, van de landweerbataljons, in het bijzonder van die, uit de oudere manschappen samengesteld. Wat het tweede punt betreft, het gedrag der troepen in oorlogstijd, moet schrijver tot zijn leedwezen bekennen, dat er ondanks de goede tucht bij eene nadere beschouwing feiten aan het licht komen, welke bewijzen dat juist het zedelijk gehalte, het moreele bewustzijn van een gedeelte der soldaten niet zoo groot was dat het door andere middelen dan door gestrengheid en onverbiddelijke toepassing der wet in toom kon worden gehouden.
Het laatste gedeelte van het werkje bevat een krachtig betoog in het belang van de instandhouding der krijgstucht, tegenover de socialistische woelingen, die zich onder allerlei vormen uitten, en die zelfs zoo ver gaan om, zooals in eene vergadering van socialisten te Berlijn geschiedde, hij eventueele nieuwe oorlogen de landweermannen tot werkstaking aan te zetten. Rome had, zegt schrijver, onder de grootste burgerlijke vrijheden de strengste militaire wetten. Ook het meest vrije volk moet zich onderwerpen aan de strenge maar noodzakelijke krijgswetten.
De heer van Vlierden laat zijne vertaling, die zich vloeiend laat lezen, door enkele aanteekeningen volgen. Vijf in getal, behandelen zij achtereenvolgens het woord militairisme, den ongunstigen toestand van den Pruisischen onderwijzersstand, de noodzakelijke verandering onzer schutterijen, het groote nadeel door de Fransche troepen hun eigen land berokkend en eindelijk de omstandigheid, dat ook bij ons te lande sommige bladen en geschriften het leger in discrediet trachten te brengen en zoo doende de krijgstucht ondermijnen. Wij zouden te veel van de ruimte van dit tijdschrift vergen indien wij hieromtrent nader in détails traden; alleen ten opzichte van de beschouwingen over het woord militairisme zij nog nader opgemerkt dat de heer v.V. deze gelegenheid aangrijpt, om een pleidooi te leveren ter voordeele van den algemeenen dienstplicht. Daartoe haalt hij een betoog van een ander Duitsch schrijver aan, die daarin de meening tracht te weerleggen, dat het militairisme in Duitschland

{==380==} {>>pagina-aanduiding<<}
de overhand zál krijgen. Hoewel voor de invoering van algemeenen dientplicht zijnde, zouden wij toch voor ons land niet gaarne een driejarigen diensttijd aangenomen zien en wij vermeenen dan ook, ondanks de aanhalingen des schrijvers, te moeten betwijfelen of deze toestand in Duitschland houdbaar zal zijn en zoo ja, dan zal hij in zekere mate zeer zeker tot de overmacht van het militairisme aanleiding geven.
Mocht de heer v.V. die reeds meermalen de resultaten van zijne werkzaamheid ten algemeene nutte in het licht heeft gegeven, opnieuw een zoodanigen arbeid ondernemen, wij zouden hem aanraden, liever een beredeneerd overzicht van dergelijke, gewoonlijk meerendeels voor buitenlandsche toestanden geschreven werkjes, te leveren dan zich tot eene vertaling met aanteekeningen te bepalen. De qualiteit zal dan zeer zeker vergoeden, wat aan de quantiteit wordt te kort gedaan.
d.V.

IV. Bibliographisch Nieuws.

Wij hebben ter aankondiging ontvangen de eerste aflevering van:
Opvoeding en Onderwijs gegrond op des menschen lichamelijke en geestelijke ontwikkeling, door H. Bouman

en van:
John Stuart Mill's Staathuishoudkunde, door Mr. Jacques Oppenheim, leeraar in de staathuishoudkunde enz. te Groningen.
Ofschoon wij eerst wanneer wij eenige meerdere afleveringen van beide werken zullen ontvangen hebben, in staat zullen zijn in eene nadere beschouwing daarvan te treden, willen wij toch nu reeds de aandacht daarop vestigen en meenen wij te moeten meedeelen dat beide zijn uitgegeven bij den heer J.B. Wolters te Groningen, die, zooals men dit van hem gewoon is, voor helderheid van druk en netheid van uiterlijk heeft gezorgd.
Het eerste werk zal compleet zijn in 4 afleveringen elk van 75 cents; het tweede in 10 afleveringen a 90 cent.
Ook vermelden wij hier met een enkel woord eene brochure, à 30 cent verkrijgbaar bij den heer P.N. van Kampen en Zoon te Amsterdam. Onder den titel: Bedongen Pandregt in zaken van koophandel, geeft mr. J.W. Tydeman het eerste gedeelte uit van een prae-advies bestemd voor de alge-
{==381==} {>>pagina-aanduiding<<}
meene vergadering der Juristen-Vereeniging, in Augustus a.s. te Utrecht te houden. De schrijver is tot die vroege openbaarmaking van zijn advies (de voorrede is gedagteekend 18 April 1873) overgegaan uit vrees dat zijn prae-advies zou komen als mosterd na den maaltijd, daar hij vernomen had dat met het onderzoek van het wets-ontwerp: ‘tot wijziging in de wettelijke bepalingen omtrent het Pandregt,’ in de Tweede Kamer der Staten-Generaal bijzondere spoed werd gemaakt.
Nu het blijkt dat onze wetgevers niet zoo uitermate voortvarend zijn, zal de zaak in deze brochure behandeld, wel in de Juristen-vereeniging uitvoerig en naar wij hopen ook grondig besproken worden. Wij meenen dus te mogen volstaan met eene eenvoudige aankondiging eener brochure, welke voorzeker door niemand, die in deze quaestie belang stelt, ongelezen zal worden gelaten.

30 Juni 1873.

Onder 't afdrukken van dit laatste blad ontvangen wij de ‘Proeve eener kerkelijke Reorganisatie van J.H. Kremer, predikant te Helder, uitgegeven door Scheltema en Holkema te Amsterdam. Wij haasten ons, om de aandacht van belangstellenden op deze brochure te vestigen. De zaak zelve is geen nieuwigheid. Men weet, wat er in de Synode van 1871 over is voorgevallen, wat de Syn. Commissie aan de Synode v. 1872 heeft voorgesteld, wat de Synode v. 1872 met die voorstellen gedaan (of liever niet gedaan) heeft, wat al stemmen er zich na dien tijd bij monde van de HH. Dr. J. Cramer, Prof. Prins, Jhr. Mr. C. de Jonge, J.v. Waning Bolt, Dr. B. Glasius, Ds. H.M.C.v. Oosterzee (de brochure van laatstgenoemde laat zich nog steeds wachten bij ons tijdschrift) enz. enz. zijn opgegaan. Men weet verder, dat de Synode v. 1873 in een harer laatste zittingen de voorstellen der Syn. Comm. gedeeltelijk aangenomen en eene Commissie van negen leden benoemd heeft, waaraan de taak is opgedragen, om voor Febr. '74 een ontwerp in te dienen. Welnu! te juiste ure komt dus de hr. Kremer met zijne denkbeelden, voor den dag. Zij zijn:
1o. De kerkerraadsleden worden overal gekozen door de stemgerechtigde leden of het door dezen benoemde kiescollege;
2o. Iedere gemeente zij geheel vrij in al datgene, wat hare

{==382==} {>>pagina-aanduiding<<}
belijdenis raakt, dus ook in de regeling van alle kerkelijke plechtigheden die van haar geloof de onmiddelijke uiting zijn;
3o. Het aantal gemeenten zij even groot als dat der predikanten;
4o. Een ieder hebbe het recht lid te zijn van eene andere gemeente, dan van die binnen welker omtrek hij woont.
Deze zijn de grondslagen, waarop hij een geheel nieuw gebouw van kerkinrichting opgetrokken en tevens de hoogere kerkbesturen samengesteld wil zien. Ook gewaagt hij met een enkel woord over 't verband tusschen bestuur en beheer. Doch dit is van later zorg. Beginnen moet men bij 't begin, zegt hij, dat is bij de gemeente. Wettelijke leervrijheid, - de autonomie der afzonderlijke gemeenten, - doorgevoerde decentralisatie, - wijkgemeenten, - een collegie v. kerkvoogden, - afzonderlijke wijkdiaconiën onder een algemeen collegie voor armverzorging, - 't recht van 't individu gehandhaafd - ziedaar altemaal beginselen die zijn geheele plan beheerschen. Dat plan is nieuw en frisch. Het verdient de ernstige overweging van iedereen, maar vooral van de Commissie, waaraan de moeielijke taak is opgedragen, om de Hoogste Kerkvergadering te dezer zake voor te lichten. Of het in de uitvoering niet op enkele bezwaren zal stuiten, willen wij thans niet beslissen. Maar dit mag geen reden zijn, om de echt-liberale en oorspronkelijke denkbeelden van den hr. Kremer af te wijzen. Want welk plan er ook door de negen wijzen ontworpen, door de Synode voorgesteld en door de kerk aangenomen worde, de praktijk zal altijd moeilijkheden blijven opleveren, die men niet voorzien had. Doch dit staat vast: wil men iets goeds, men neme zijn toevlucht niet tot halve maatregelen. De gebrekkige uitoefening en toepassing van Art. 23 Alg. Regl. heeft ons geleerd, welke treurige gevolgen uit zulk een handelwijs voortvloeien voor den bloei en vrede der N.H. kerk. 't Is daarom te hopen, dat men, nu althans, geen vrees koestere om consequent door te tasten. Die ongelukkige vrees is voor onze kerk maar al te lang een slechte, ja zeer slechte raads- en leidsvrouw geweest. Wil men doeltreffende reorganisatie, wil men afdoend kerkherstel, - welnu! men doe dit in den geest van Art. 23, maar onder de vereischte waarborgen en zonder de gemeente over te leveren aan
eene onbevoegde en brutale massa, die aan de leiband van enkele drijvers loopt.
v.E.












{==383==} {>>pagina-aanduiding<<}

Binnenlandsche letterkunde.




I. Fraaie Letteren.

Shakespeare's Dramatische Werken. Vertaald en toegelicht door A.S. Kok, Leeraar aan de Rijks Hoogere Burgerschool te Roermond. Afl. 1-9. Amsterdam, G.L. Funke.
Bescheiden, te bescheiden zou ik haast zeggen, is het uiterlijk voorkomen der uitgave, waarvan de Redactie der Letteroefeningen mij verzocht eene beoordeelende aankondiging te geven. Die elkaar met lofwaardige regelmatigheid opvolgende afleveringen, in klein octavo, zonder pagineering, zonder eenigen uiterlijken tooi, hoogst compres gedrukt, - ik weet het niet; mij dunkt eene ietwat meer kostbare uitvoering zou het debiet niet geschaad hebben. Maar dit is de zaak van den uitgever; hij wil klaarblijkelijk deze vertaling van Shakespeare onder het bereik brengen van ieder, die ontwikkeld genoeg is om letterkundig genot te kunnen waardeeren, en voor eene jaarlijksche uitgave van f 3. - komt de inteekenaar na vijf jaren in het bezit van eene Nederlandsche vertaling van Shakespeare.
De naam van den letterkundige, die dezen veelomvattenden arbeid op zich heeft genomen, is een deugdelijke waarborg voor de voortreffelijkheid der uitvoering. Ieder, die op het gebied der Shakespeare-litteratuur hier te lande - een vrij beperkt veld - geen volslagen vreemdeling is, weet, dat de heer Kok onze letterkunde reeds heeft verrijkt met vertalingen van ettelijke afzonderlijke stukken, eene eer, die hij met Moulin, Opzoomer en Van Lennep op waardige wijze deelt. Eene vertaling van alle dramatische werken van Shakespeare bezaten wij tot dusverre niet, en mij dunkt, ieder die in de zaak belang stelt, moet met

{==384==} {>>pagina-aanduiding<<}
ingenomenheid de tijding begroet hebben, dat de heer Kok deze taak had ondernomen. Het eerste wat ons bij deze vertaling in het oog valt is de vorm: de vertaler heeft Shakespeare vertaald in proza, met uitzondering van die gedeelten, die in 't oorspronkelijk in gerijmde verzen zijn geschreven, waar ook hij het rijm heeft gekozen. Daar is veel voor, maar ook veel tegen te zeggen Men verlicht zich hierdoor de taak aanmerkelijk, en heeft het voordeel, dat men veel getrouwer vertalen kan, dan bij eene overzetting in rijmlooze iamben het geval is, waar de dwang van het metrum toch dikwijls kleine vrijheden met het oorspronkelijk noodig maakt. Nu is eene getrouwe en zooveel mogelijk woordelijke vertaling bij een' dichter als Shakespeare, die den vorm zoo volkomen meester was, en nooit een woord te veel of te weinig gebruikte, in de allereerste plaats gewenscht, en wel waard, dat men er iets anders aan opoffere. In het Fransch staat geen andere weg open, - de weinige goede Fransche vertalingen zijn dan ook in proza. De vele Duitsche vertalers hebben meest de rijmlooze iamben gekozen, het metrum, dat in de Duitsche letterkunde voor het drama het burgerrecht heeft verkregen; de oudste vertalingen van Wieland en Eschenburg zijn echter in proza, en Heine, aan wiens bevoegdheid om in deze te oordeelen wel niemand zal twijfelen, en dien men ook wel niet van onderschatting van den vorm zal betichten, waar het een poëtisch kunstwerk geldt, Heine bekent dat hij aan die oude vertalingen in proza verreweg de voorkeur geeft boven de metrische van Schlegel en Tieck.
Eene vertaling in proza heeft echter dit tegen zich, dat er zeer dikwijls eene soort van disharmonie ontstaat tusschen inhoud en vorm, vooral daar, waar heftige gemoedsbewegingen worden uitgedrukt; de in hooge mate beeldrijke gedachten van den dichter schijnen een edeler gewaad te eischen, dan dat van het proza, dat ook tot zoovele andere meer alledaagsche doeleinden wordt gebruikt. Eene volmaakte vertaling zou algeheele getrouwheid eischen ook in den vorm, ook in het metrum; de heer Kok heeft gemeend dit laatste te moeten opofferen aan eene zooveel mogelijk woordgetrouwe vertaling van den inhoud. Wij moeten er vrede meê hebben, en dankbaar zijn voor wat hij ons geeft, ook al zijn we niet voldaan.
Wij zien met groote belangstelling de voorrede van den vertaler tegemoet, en hopen dat hij ons daarop niet tot aan de

{==385==} {>>pagina-aanduiding<<}
voltooiing van zijn' arbeid zal laten wachten; ongetwijfeld zal hij daarin op deugdelijke gronden het standpunt rechtvaardigen, waarop hij zich ten opzichte der vertaling heeft geplaatst, en ons de beginselen ontwikkelen, die hem bij de uitvoering van zijn' arbeid hebben geleid. Wij verwachten, dat hij ons daarin ook zal mededeelen welken tekst hij aan zijne vertaling heeft ten grondslag gelegd; mij schijnt hij eclectisch te zijn te werk gegaan, en bij betwiste plaatsen die lezing te hebben gekozen, die hem voorkwam den besten zin te geven, ook al berustte zij niet op het gezag van eene der oude uitgaven, en al was zij slechts de gissing van den een of anderen ‘Editor.’ Op een paar plaatsen nu schijnt mij deze keuze niet gelukkig te zijn uitgevallen. In Macbeth V, 3. zegt Macbeth:
I have liv'd long enough: my way of life. - Is fallen into the sear, the yellow leaf. De vertaling heeft: ‘Mijn levenspad neigt tot verval en het getijde der gele bladeren.’ Men zal moeten toegeven, dat het beeld van een pad, dat tot het getijde der gele bladeren neigt alles behalve in orde is. Johnson, meen ik, emendeerde May of life, eene conjectuur, die mijns inziens aller aanneming waardig is.
In Koning Lear II, 4. tegen het einde (bij verwijzingen doet zich het onverklaarbaar gemis van pagineering in de vertaling maar al te lastig gevoelen) zegt Lear, nadat zijne beide dochters hebben geweigerd de honderd ridders, die zijn gevolg uitmaken, langer in hare kasteelen te herbergen; (Regan wil er slechts vijf en twintig hebben, Goneril stemde een oogenblik te voren toe in een getal van vijftig):
Those wicked creatures yet do look well-favour'd, - When others are more wicked; not being the worst - Stands in some rank of praise. (To Goneril) I'll go with thee.
Deze passage vertaalt de heer Kok: ‘Welnu, booze schepsels zien er nog beminnelijk uit bij andere, die nog boozer zijn; niet het ergste te zijn verdient nog eenigen lof. (Tot Goneril) Ik zal dan met u gaan.’
Hoe jammer dat de vertaler hier niet de vernuftige verbetering van Delius heeft aangenomen, die aan deze regels een veel beteren zin geeft. Delius plaatst achter well-favour'd een uitroepteeken, en een komma achter wicked. De zin is dan: Hoe schoon zien die boosaardige schepsels er toch nog uit! Welaan! wanneer er nog boozere te vinden zijn, is het reeds eenige ver-
{==386==} {>>pagina-aanduiding<<}
dienste niet de slechtste te zijn. Hiermede motiveert hij nu zijn besluit om naar de minst slechte Goneril te gaan, die hem altijd nog vijftig volgelingen wil toestaan, terwijl Regan in de andere categorie der more wicked valt.
De uitgever belooft in zijn prospectus 10 afleveringen per jaar; tot dusverre heeft hij reeds meer gedaan dan hij beloofde, want reeds nu zien 11 afleveringen het licht, bevattende: Hamlet, Macbeth, Othello, Lear, Romeo en Julia, Timon van Athene en Titus Andronicus.
Wat de vertaling betreft, behoudens enkele aanmerkingen waarop ik later zal terugkomen, gevoel ik mij gedrongen hulde te brengen aan de meesterlijke wijze waarop de heer Kok de taal van Shakespeare in onze taal weet weer te geven; de vertaler is uiterst nauwgezet, de vertaling is genoegzaam woordelijk; geen moeielijkheid wordt ontweken, geen lastige plaats weggelaten; men vindt hier den geheelen Shakespeare ‘getrouwelick overgeset.’
Niemand zal den vertaler ten kwade duiden, dat hij de voor onzen tijd te gewaagde uitdrukkingen verzacht weergeeft; hij doet dit met merkwaardigen tact, zoodat van den totaalindruk niets verloren gaat. In de vertaling der van woordspelingen wemelende dialogen der ‘clowns’ en ‘wits’ is hij dikwijls zeer gelukkig, waar hij er Nederlandsche aardigheden in denzelfden trant voor in de plaats stelt. Uit alles blijkt dat de heer Kok eene groote vertrouwdheid met de rijke hulpbronnen zijner moedertaal paart aan eene grondige kennis der dikwijls zoo moeielijke taal van Shakespeare. Het is een waar genot, en eene hoogst leerrijke bezigheid den Engelschen tekst met deze vertaling te vergelijken; men volgt den vertaler op den voet, en telkens staat men verbaasd over de wijze waarop de ingewikkeldste passages in kernachtig Nederlandsch worden overgegoten. Wanneer men een paar stukken op deze wijze heeft doorgewerkt, sta ik er borg voor, dat men zijne kennis van Shakespeare's taal aanmerkelijk heeft verrijkt, en ook als zoodanig, als hulpmiddel bij de studie van Shakespeare in 't oorspronkelijk - eene studie, die ook hier te lande meer en meer beoefenaars begint te tellen - heeft deze arbeid hooge waarde. Voor hen, die zich deze moeite willen getroosten, geef ik eenige opmerkingen ten beste, die ik noteerde bij de vergelijking der eerste vijf tragediën de zeven die tot dusverre het licht zagen.

{==387==} {>>pagina-aanduiding<<}

Hamlet I, 2. De koning zegt tot de twee heeren, die hij naar Noorwegen zendt:
Farewell, and let your haste commend your duty. Kok: Vaarwel, en laat de ijver uw' plicht in alles evenaren.
Nu beteekent commend nooit evenaren en duty dikwijls dutifulness = gehoorzaamheid, dienstijver, en dus is de juiste vertaling: Vaartwel en laat uw haast uw' dienstijvertot aanbeveling strekken, of beter, van uw' dienstijver getuigenis afleggen.
Id. I, 5. While memory holds a seat - In this distracted globe.
De vertaling van distracted globe door ontstelden bol is ongelukkig; men denkt er onwillekeurig aan, dat bol bij ons eene triviale uitdrukking voor hoofd is.
Id. II, 2. Outstretched heroes zijn geen bezongen helden, maar helden zooals men ze op de planken ziet, met uitgespreide beenen en zwaaiende armen. In hetzelfde tooneel wordt ‘the humorous man’, een van de typen op het tooneel, vertaald door de Knorrepot; ik zou er liever den humorist, zooals Jaques in As you like it en Mercutio in Romeo en Julia inzien. Anderhalve bladzijde verder zegt Hamlet tot twee heeren die van hem afscheid nemen, daar eenige tooneelspelers bij hem worden aangediend: Let me comply with you in this garb, lest my extent to the players (which, I tell you, must show fairly outward) should more appear like entertainment than yours.
Vert.: Laat mij u op deze wijze begroeten (Hij drukt hun de hand) opdat mijn gedrag jegens de tooneelspelers (dat, zeg ik u, zich goed moet voordoen) niet nog meer op een spel gelijke dan het uwe.
Dit is duister en verward; de fout zit in de vertaling van entertainment, dat hier niet spel, maar onthaal, of liever hartelijke ontvangst beteekent. De eer die hij den tooneelspelers denkt te bewijzen, mag niet meer op eene vriendelijke ontvangst gelijken, dan de eer welke hij den beiden heeren bewijst, en juist daarom drukt hij hun de hand.
Id. III, 1. in het begin. Drift of circumstance beteekent niet loop der omstandigheden, maar een gesprek, waardoor men langs omwegen iets van iemand tracht te weten te komen: het is ongeveer hetzelfde wal de oude Polonius (II, 1) tegen Reynaldo, windlaces, assays of bias en indirections genoemd heeft.

{==388==} {>>pagina-aanduiding<<}

In den beroemden monoloog in hetzelfde tooneel vertaalt de heer Kok:
There's the respect - That makes calamity of so long life. ‘Daar ligt de oorzaak, die het onheil zoo lang doet leven.’ Respect is niet oorzaak maar bedenking: die bedenking weerhoudt den rampzalige van zelfmoord.
Id. III, 2. aan het einde: You would seem to know my stops.
Vert.: ‘Gij schijnt mijne toetsen te willen kennen.’ Dit is geheel iets anders dan wat er staat: Gij wilthet doen voorkomen, dat gij mijne kleppen kent. (Hamlet vergelijkt hier zich zelven bij eene fluit).
Id. III, 3. The cease of majesty - Dies not alone; but like a gulf, doth draw - What's near it, with it:
Hier vertaalt de heer Kok gulf door golven en bederft aldus de schoone beeldspraak, die den dood van een vorst vergelijkt bij den maalstroom, die zich boven een' afgrond vormt, en alles wat in dc nabijheid is in zijne wielingen meêsleept.
Iets verder beteekent of vantage niet ‘zal het nut zijn’ manr ‘ter rechter tijd en plaats.’ Nog iets verder, in de verschrikkelijke alleenspraak des konings zal ‘de gulden hand der wanhoop, die het recht kan verschuiven’ wel een lapsus calami zijn voor de met goud gevulde hand der misdaad, die het recht op zij zet.
Id. III, 4. Hamlet verwijt zijne moeder haar onwaardig gedrag. At your age The hey-day in the blood is tame, it's humble, - And waits upon the judgment.
Vert.: ‘Op uw' leeftijd verflauwt de lust in het bloed, het komt tot rust en wacht op beter oordeel.’ Waits upon the judgment beteekent ‘laat zich door het verstand leiden.’
Id. V, 2. Lord. The king, and queen, and all are coming down.
Hamlet. In happy time.
Vert.: ‘Ter juister tijd.’ In happy time is het Fransche à la bonne heure: het zij zoo; mij is 't wel.
In Macbeth I, 3. aan het einde, zegt Banquo naar aanleiding van de voorspelling der heksen aan Macbeth: That, trusted home Might yet enkindle you unto the crown.
Vert.: De profecie op u thuis gebracht zou evenzeer u kunnen doen haken naar de kroon.’ Nu beteekent home zeer dikwijls in Shakespeare to the utmost, tot in zijne uiterste consequentiën: (zie Dyce's Glossary). De zin is dus: Wan-
{==389==} {>>pagina-aanduiding<<}
neer gij aan de voorspelling geheel en al, ten einde toe geloof slaat, zou zij u kunnen doen haken naar enz.
Id. I, 4. Duncan zegt bij het afscheidnemen van Macbeth, die hem voorgaat naar zijn slot te Inverness, om den koning daar eene passende ontvangst te bereiden: From hence to Inverness And bind us further to you.
Vert.: ‘Van hier naar Inverness, en wij zullen ons verder aan u verbinden.’ De vertaling is minder gelukkig; bind is imperatief en Duncan zegt: verplicht ons ook daar aan u, maak u ook daar jegens ons verdienstelijk door uwe gastvrijheid, zooals gij reeds vroeger hebt gedaan door uwe dapperheid en uw krijgsbeleid.
Id. I, 6. in het begin. Hier is adem des levens waarschijnlijk eene drukfout voor adem des hemels, de lucht. Een half dozijn regels verder zegt Duncan tot zijne gastvrouw, Lady Macbeth: See, see! our honour'd hostess. - The love that follows us sometime is our trouble, - Which still we thank as love. Herein I teach you, - How you shall bid God yield us for your pains, - And thank us for your trouble.
Vert.: ‘Ziedaar onze geëerde gastvrouw. - De vriendschap die ons voortdurend volgt, wordt ons somtijds een bezwaar, nochtans brengen wij haar als vriendschap onzen dank. Uit die woorden moet het u duidelijk zijn, hoe gij God vergelding dient te vragen voor uwe moeite, en ons dient te danken voor den last, daar heiden u worden veroorzaakt door de vriendschap, die wij u toedragen.’ De vertaler heeft over het hoofd gezien, dat er staat God yield us en niet God yield you, en dientengevolge de plaats geheel verkeerd opgevat. Duncan zegt tot zijne gastvrouw: Even als wij jegens de vriendschap, die ons overal volgt en daardoor soms lastig wordt, toch dankbaar gestemd zijn, juist omdat zij het uit liefde doet, zoo moet ook gij voor de moeite die wij u door ons bezoek veroorzaken, ons een ‘God vergelde het u’ toewenschen en ons danken voor den last, dien wij u aandoen, juist omdat, ook van onzen kant, vriendschap de drijfveer tot ons bezoek is.
Id. I, 7. aan het einde. Hier is wine and wassail vertaald door wijn én slemperij. Dit is de abstracte beteekenis van het woord dat hier klaarblijkelijk in concreten zin staat, en een warm, gekruid, slaapwekkend mengsel beduidt.
Id. II, 2. in het midden. Macbeth heeft den moord aan Dun-
{==390==} {>>pagina-aanduiding<<}
can volbracht, en vertelt aan zijne verstokte vrouw, hoe de twee schildwachten, wien zij de schuld van den moord wilden geven, een oogenblik uit hun' roes ontwaakten, en daarna hun gebed deden en weer in slaap vielen. Daarop valt Lady Macbeth spottend in, met eene zinspeling op het lot dat hun wacht: There two are lodged together.
De vertaler doet het karakteristieke dezer woorden geheel verloren gaan, door op zeer tamme wijze te vertalen: ‘zij liggen met hun beiden daar te zamen,’ hetgeen in het geheel geen zin geeft. Misschien ware het best te vertalen: Die twee zijn voor goed ingerekend.
Id. II, 3. Onder de personen, die de dronken portier zich verbeeldt de Helpoort binnen te laten, noemt Shakespeare ook: A farmer that hanged himself in the expectation of plenty. Dit is niet, zooals de vertaling geeft ‘een boer die zich ophing in het uitzicht van hooger pacht te moeten betalen’, maar een spekuleerende korenwoekeraar, die door het uitzicht op een gezegenden oogst tot wanhoop werd gedreven.
Id. III, 1. Macbeth denkt na over de profecie der heksen, die aan Banquo's kroost, na Macbeth's dood de kroon van Schotland beloofden; dit zal hij trachten te voorkomen. Rather than so, come, fate, into the list, - And champion me to the utterance!
Vert.: ‘Eer dat gebeure, - kom, dan, o Noodlot! kom in het strijdperk, en wees mijn kampioen op dood en leven.’ Ieder ziet dat Macbeth het noodlot ten strijde uitdaagt op dood en leven. Ik meen dat het Nederlandsche kampioen nooit tegenstander, maar alleen voorvechter beduidt; de uitdrukking ‘wees mijn kampioen’ zegt dus het tegengestelde van het Engelsche champion me, hetwelk moet vertaald worden door: wees mijn tegenstander; neem het tegen mij op.
Id. III, 4. in het begin. Lady Macbeth maant haren man aan om wat vrolijker en opgewekter te zijn tegenover zijne gasten. My royal Lord, - You do not give the cheer.
Vert.: ‘Mijn koninklijke gemaal, gij maakt geen goede sier.’ Nu kan give the cheer toch wel nooit goede sier maken beteekenen; Lady Macbeth zegt tot haren echtgenoot, dat hij door zijn voorbeeld niet het sein geeft tot de vroolijke, feestelijke stemming, die bij zulk eene gelegenheid passend is.
Id. IV, 2. Rosse heeft aan Lady Macduff meêgedeeld, dat haar gemaal het land heeft geruimd om de wraak van den tyrannie-
{==391==} {>>pagina-aanduiding<<}
ken Macbeth te ontgaan. Lady Macduff barst los in verwijtingen tegen haren echtgenoot, waarop Rosse haar tracht te overtuigen, dat Macduff om bestwil heeft gehandeld. Toch heeft hij innig medelijden met haren toestand en neemt afscheid met deze woorden: I am so much a fool, should I stay longer, it would be my disgrace, and your discomfort.
Vert.: ‘Hoe langer ik blijf, hoe meer ik als een dwaas zou handelen; het vertoeven hier zou mij ongenade aanbrengen en u geen troost zijn.’ Dit is mijns inziens geheel verkeerd opgevat; de fout schuilt in disgrace, dat niet ongenade, maar, zooals zeer dikwijls in Shakespeare, schande beteekent. Rosse zegt dat, als hij langer bleef, hij, onmannelijke dwaas die hij is, zijne tranen over het lot van Lady Macduff en haar zoontje niet zou kunnen weêrhouden; deze tranen zouden hem, als man, tot schande strekken, en Lady Macduff nog maar troosteloozer en ongeruster maken. Van eene ongenade bij Macbeth of Malcolm, door een langer verblijf veroorzaakt, kan hier geen sprake zijn, daar Rosse op weg is naar Engeland, om zich bij de andere Schotsche uitgewekenen te voegen. Ook lette men er op dat het oorspronkelijke heeft discomfort, dat nog iets anders is dan: het zou u geen troost zijn.
Id. IV, 3. in het midden, staat eene zinstorende drukfout: ‘De ondeugden, die gij u zelven ten laste legt, hebben wij uit Schotland gebannen’ - moet zijn - hebben mij uit Schotland gebannen. In eene noot op ditzelfde tooneel zegt de vertaler, dat zelfs nog Elizabeth bij haar verblijf te Kenilworth een aantal lijders door aanraking van het ‘koningseuvel’ bevrijd zou hebben. Hieruit zou men opmaken, dat deze gewoonte met haar had opgehouden. Het is echter een feit, dat de Stuarts hiermede geregeld voortgingen, dat Willem III echter voor die kwakzalverij bedankte, dat koningin Anna zich op nieuw er toe leende, en onder anderen den scrofuleuzen Samuel Johnson, toen hij drie jaar oud was, aanraakte, en dat de gewoonte eerst met de Brunswijk-dynastie voor goed uitstierf.
In hetzelfde tooneel op het einde zegt Malcolm tot Macduff, wien de tijding van den wreeden moord aan zijn vrouw en kind gepleegd, door Rosse is overgebracht: Be this the whetstone of your sword: let grief - Convert to anger; blunt not the heart, enrage it.
Vert: ‘Dit zij de wetsteen van uw zwaard; laat het leed in

{==392==} {>>pagina-aanduiding<<}
toorn verkeeren; verstomp het hart niet, maar zet het in woede.’
Hier neemt de vertaler blunt en enrage als imperativi; uit het verband blijkt genoegsaam, dat het infinitivi zijn, die uit den vorigen zin met de woorden let grief moeten worden aangevuld: Laat de smart uw hart niet doen verstompen, maar het in woedende vlam zetten.
Id. V, 7. in het begin. Macduff zoekt den moordenaar van zijn vrouw en kind op het slagveld om ze te wreken en roept uit: If thou be'st slain, and with no stroke of mine, - My wife and children's ghosts will haunt me still.
Vert.: ‘Indien gij verslagen zijt en niet door een' slag van mijn zwaard enz.’
Be'st is klaarblijkelijk conjunctief en de zin eischt: Indien gij gedood mocht worden enz.
Wat verder heeft hij Macbeth gevonden en roept hem toe: Despair thy charm!
Vert.: ‘Vertwijfel in uwe betoovering.’ Charm is concreet op te vatten = de tooverkracht die u onkwetsbaar maakt: Wanhoop aan uwe toovermacht.
Othello I, 1. Roderigo verwijt Jago, dat hij hem niets gezegd heeft van de verstandhouding tusschen Othello en Desdemona. Jago verdedigt zich, zegt hem, dat hij wel degelijk reden heeft om den Moor te haten en hem ten val te brengen. Hij zegt hoe Othello hem heeft verongelijkt door den onpractischen Cassio met voorbijgang van hem, Jago, tot zijn' luitenant te kiezen. Drie aanzienlijke Venetianen waren bij Othello zijne voorspraak geweest, maar 't hielp niets. But he, sir, had the election: - And I - of whom his eyes had seen the proof - At Rhodes, at Cyprus and on other grounds, - Christen'd and Heathen - must be belee'd and calm'd - By debitor-and-creditor, this counter-caster!
Vert.: ‘Doch hij (Cassio) werd gekozen enz.’ He is hier, zooals uit de volgende regels blijkt, niet Cassio maar Othello en he had the election beteekent: de keus stond aan hem, hij had het recht van keuze. Iets verder zegt Roderigo: I would not follow him then.
Vert: ‘Welnu, dan zou ik hem niet willen volgen.’ In de volgende rede van Jago komt dit follow herhaaldelijk in den zin van dienen voor, en is daar ook goed vertaald; jammer dat hier het onverstaanbare volgen is blijven staan. Aan het einde van dit tooneel besluit Brabantio zijne dochter, die

{==393==} {>>pagina-aanduiding<<}
met den Moor is weggeloopen, te gaan zoeken: Al every house I'll call; - I may command at most.
Vert.: ‘Aan ieder huis zal ik bijstand vragen, kan ik des noods bevelen.’ Dit is onjuist. Hij zegt, dat hij zich aan alle huizen zal vervoegen om te zien of de vluchtelingen er zijn, en dat hij in de meeste huizen een bevelenden toon kan aanslaan, krachtens zijne waardigheid.
Id.: I, 2. Jago waarschuwt Othello: Brabantio heeft veel invloed: The magnifico is much belov'd - And hath, in bis effect, a voice potential, - As double as the duke's.
Vert.: ‘Onze senator is zeer bemind, en heeft om zijn doel te bereiken eene stem, die dubbel zoo vermogend is als die van den Doge.’ As double as the duke's kan nooit beteekenen ‘dubbel zoo vermogend als die van den doge.’ De zaak is dat double hier in figuurlijken zin staat en beteekent invloedrijk, krachtig, veelvermogend.
Id. II, 1. in het midden. Cassio zegt tot Desdemona, naar aanleiding van Jago's sarcastische taal: He speaks home, Madam.
Vert.: ‘Hij spreekt wat hem voor den mond komt.’ To speak home is recht op het doel af spreken, zóó spreken dat het raak is.
Koning Lear I, 1. Koning Lear roept zijne dochters op hem te zeggen, hoe lief zij hem hebben; de beide oudste drukken hare toegenegenheid in de meest gezwollen en overdreven huicheltaal uit, en Regan eindigt haar speech met de woorden: ‘En ik reken mij alleen gelukkig in de liefde van uwe dierbare Majesteit.’ Hierop zucht de oprechte Cordelia, de jongste dochter, ter zijde: Then, poor Cordelia! - And yet not so; since, I am my love's - More ponderous than my tongue.
Vert.: ‘Cordelia (ter zijde.) Nu de arme Cordelia! echter niet aldus, enz.’ De komma tusschen then en poor is door den vertaler buiten rekening gelaten. Cordelia zegt tot zich zelve: Als dat waar is wat Regan daar gezegd heeft, dan arme Cordelia, die ge zijt!
Id. id. anderhalve bladzijde verder. Kent verwijt Lear zijne schreeuwende onrechtvaardigheid jegens zijne oprechte jongste dochter. Ik moet uiten, wat mij op het hart ligt, zegt hij: To plainness honour's bound, - When majesty falls to folly.
Vert.: ‘De eer is verbonden aan de oprechtheid, wanneer de majesteit zich aan de dwaasheid onderwerpt.’ Bound betee-
{==394==} {>>pagina-aanduiding<<}
kent hier, gehouden, verplicht tot. Een eerlijk man is verplicht oprecht te zijn, als een koning tot dwaasheid vervalt.
Lear vaart woedend tegen zijn' ouden raadsman uit en slaat de hand aan het zwaard. Do; (roept kent). Kill thy physician, and the fee bestow - Upon the foul disease.
Vert.: ‘Sla toe; dood uw' geneesheer en laat dat loon uwe booze krankheid goed doen.’ Hier is de vergelijking onduidelijk gemaakt door de uitdrukking ‘dat loon.’ De zin is: Dood uw' geneesheer en gebruik het loon dat den arts toekomt, om uwe ziekte te voeden en te verergeren.
Id. I, 4. Kent heeft zich als boer vermomd, en biedt Lear zijne diensten aan, terwijl hij zijne verschillende bekwaamheden opsomt. I can keep honest counsel, ride, run, mar a curious tale in telling it, and deliver a plain message honestly.
Vert.: ‘Ik kan een eerlijk geheim bewaren; ik kan rijden, marcheeren, eene wonderlijke geschiedenis op eene snaaksche manier vertellen, en eene eenvoudige boodschap kort en goed overbrengen.’ Er staat mar a curious tale; mar is bederven en dus zal de zin zijn: Ik kan eene opgesmukte, spitsvondige geschiedenis bederven door de wijze, waarop ik ze vertel. Dit moet juist gelden als bewijs voor zijne rondborstigheid en eerlijkheid.
Id. II, 4. Lear, na door Goneril te zijn afgewezen, zegt dat hij dan maar altijd hij Regan zal blijven, hij met zijn honderd ridders. Regan antwoordt: Not altogether so:
Vert.: ‘Neen, dat volstrekt niet, vader!’ Dit is veel te sterk uitgedrukt. In het oorspronkelijk slaat zij in den beginne een veel bedaarder toon aan. Not altogether so beteekent: Neen, dat niet geheelenal; gij zult iets moeten laten vallen.
Id. IV, 1. Edgar ziet zijn ongelukkigen vader, Gloster, wien de oogen zijn uitgestoken, aankomen. Hij roept uit: World, world, o world! - But that thy strange mutations make us hate thee, - Life would not yield to age.
Vert.: ‘O wereld, o wereld, zoo wij het leven niet moede worden bij de kwellingen van den ouderdom, moeten uwe vreemde lotwisselingen ons wel nopen u te haten.’ Dit geeft op zich zelf een' gezonden zin; ongelukkig echter zegt Edgar juist het tegenovergestelde: ware het niet, o wereld! dat uwe vreemde lotwisselingen ons nopen u te haten, dan zou het leven niet bereidwillig voor den ouderdom wijken, dan zou men niet bereid zijn te sterven.

{==395==} {>>pagina-aanduiding<<}

Id. IV, 6. Edgar, als boer verkleed, leidt zijn' blinden vader bij de hand; de oude Gloster meent eene merkwaardige verandering in zijn' medgezel op te merken, die zich vroeger als een krankzinnige had aangesteld, en zegt: Methinks you're better-spoken.
Vert.: ‘Mij dunkt toch, dat gij beter te spreken zijt.’
Nu is better-spoken de comparatief van well-spoken dat herhaaldelijk met actieve beteekenis bij Shakespeare voorkomt. A well-spoken man is iemand, die zich goed en geregeld uitdrukt, evenals het hedendaagsche Engelsch nog het adjectief plain-spoken - oprecht, rondborstig kent. De zin is dus: Mij dunkt, dat gij u veel beter uitdrukt dan vroeger. -
In hetzelfde tooneel zegt de krankzinnige Lear tot Gloster: Hark in thine ear: change places; and handy-dandy, which is the justice and which is the thief.
Vert.: ‘Luister met uwe ooren enz.’ Juister: stil, laat mij u iets influisteren!
Id. V, 1. Regan zegt tot Edmund: Our sister's man is certainly miscarried.
Vert.: ‘Den echtgenoot van onze zuster moet zekerlijk eenig ongeluk overkomen zijn.’ Our sister's man is geheel iets anders dan our sister's husband. Regan spreekt van Oswald, die van Regan naar Goneril moest terugkeeren, en zij uit het vermoeden dat den dienaar harer zuster eenig ongeval was overkomen.
Romeo en Julia I, 2. Benvolio bespot Romeo om zijne hopelooze verliefdheid en raadt hem aan zijne blikken op eene minder wreede schoone te werpen, waarop Romeo antwoordt: Your plantain-leaf is excellent for that.
Benv. For what, I pray thee?
Rom. For your broken shin.
Vert.: ‘Uw zalfje is excellent daarvoor, vriend. Benvolio. Waarvoor meent gij? Romeo. Voor de wond in uw been.’
Your wordt ook in Shakespeare menigmaal zonder bepaald possessieve beteekenis in gemeenzame zegswijzen gebruikt; zooals wij ook zeggen: ‘dat zijn van je grootste lui.’ Zie bijv. Hamlet IV, 3. ‘Your worm is your only emperor for diet;.......your fat king, and your lean beggar, is but variable service’; waar ook de heer Kok vertaalt: ‘Zoo'n worm is je ware keizer op het stuk van eten enz.’ Romeo zegt nu: Het middel, dat gij

{==396==} {>>pagina-aanduiding<<}
aanbeveelt, is onnoodig, een eenvoudig weegbreê-blad, dat het bloed stelpt, is voldoende om een' blauwen scheen te genezen.
In hetzelfde tooneel wordt crack a bottle vertaald met: ‘kraak een flesch met ons.’ Is de Nederlandsche uitdrukking niet eene flesch knappen?
Ziedaar eenige op- en aanmerkingen, waartoe eene aandachtige lezing en vergelijking met het oorspronkelijk mij aanleiding gaf. Misschien ben ik uitvoeriger geweest dan het karakter van dit tijdschrift eigenlijk wel gedoogt. Men vergeve mij dit, ter wille van het gewicht der zaak, die het geldt. Eene goede vertaling van Shakespeare is eene onschatbare aanwinst voor onze letterkunde en mijns inziens mag de arbeid van den heer Kok op dien naam aanspraak maken. Vlekken zijn ook in het voortreffelijkste werk te vinden, en alleen belangstelling in de goede zaak deed mij op dit punt zoo uitvoerig zijn. Ik eindig met den hartelijken wensch, dat den heer Kok voortdurend lust en kracht moge worden geschonken om zijn' moeitevollen arbeid voort te zetten en te voltooien, en dat hij de voldoening moge smaken, den lust tot de studie van Shakespeare ten onzent, door zijne bemoeiingen aanmerkelijk aangewakkerd en de kennis van zijne werken meer algemeen verbreid te zien.

Amsterdam, Juli 1873.
C. Stoffel.

II. Godgeleerdheid.

Levensvragen. Brieven aan eene Vriendin door M.E. van der Meulen, Predikant te Bolsward. - Amsterdam, P.N. van Kampen. 1872.
Titel en uiterlijk voorkomen lokken als om strijd tot kennisneming uit. Wien branden niet gedurig levensvragen op de lippen? Niemand onder onze denkende natuurgenooten, die den diepen zin van dat woord niet, langs den weg eener vaak zeer smartvolle ervaring, heeft leeren kennen.
Levensvragen. Zij rijzen niet zelden als woekerplanten op uit den grond, dien wij betreden. Zij verdringen elkander en laten zich meermalen niet dan door kracht van noodzakelijken

{==397==} {>>pagina-aanduiding<<}
arbeid ter zijde stellen, doch ook in dat geval nog slechts om zich straks met dubbelen aandrang te doen gelden. Wie lost ze op de raadselen, die zoovele vragen, echte levensvragen, in het aanzijn roepen?
Welkom moet de edele wezen, die daaraan zijne talenten wil wijden! Dubbel welkom de leidsman, die tegelijkertijd zoo zeer toont zijn tijd te begrijpen, dat hij het gewenschte antwoord in een zeventigtal kleine bladzijden beproeft neer te leggen. Hem kunnen onze meisjes volgen, zonder zich met een te groote visiten-schuld te beladen. Hem mogen onze jonge moeders lezen, zonder vrees voor verwaarloozing van haar huishouden. Al hebben zij reeds oudere kinderen, ‘die de catechisatie bezoeken’, toch zullen zij het wel niet zoo druk hebben, of de tijd voor een dergelijke lektuur kan wel gevonden worden.
Gij hebt reeds begrepen, dat de heer van der Meulen de pen voert voor dames. Vermoedelijk heeft de uitgever mede om die reden ‘net gebonden exemplaren’ van dit boekje, tegen een prijsverhooging van 40 cts., verkrijgbaar gesteld. Overigens mag ik van dat bandje niets zeggen, aangezien het voor mij liggende exemplaar ongebonden is, misschien als gevolg van de overweging dat dames in dit tijdschrift zelden recenseeren.
Ik zeg dat niet om te verklaren, dat geen heer dit boekje in handen nemen mag. Integendeel. De auteur ‘weet’, dat de man zijner lieve vriendin, de aan haar gerichte brieven zal lezen en ‘met belangstelling en toegenegenheid zelfs’. Iets waarover hij zich allerminst verontrust, ook dan niet als het gegeven voorbeeld navolging vinden mocht.
Maar, de dames blijven de hoofdpersonen onder de aangesprokenen, ‘tegenover’ wie de schrijver zich ‘gezeten’ acht.
Of meisjes en vrouwen dan hare eigene levensvragen hebben, in onderscheiding van die der jongere en oudere heeren?
Welk een vraag uit den vóórtijd! Ons Streven, Onze Roeping, De Huisvrouw, tal van pleidooien voor de emancipatie......
Doch stil: over den bijbel, over God, over Jezus, over den mensch wil de heer van der Meulen in deze brieven aan een vriendin schrijven. Raken die onderwerpen levensvragen, waaromtrent onze dames anders dan wij behooren te worden ingelicht?
De auteur schijnt het te meenen. ‘Sinds langen tijd’, zegt hij, ‘heb ik dan ook uitgezien naar een geschrift, waarin de vragen

{==398==} {>>pagina-aanduiding<<}
van den dag, vooral met 't oog op de vrouw, zoo veelzijdig mogelijk en zoo begrijpelijk als dat noodig is, worden behandeld en beantwoord.’ Om misverstand te voorkomen voeg ik hier aanstonds bij, dat ‘de vragen van den dag’ - of ‘levensvragen’ volgens den titel - zich bepalen tot de vier genoemde onderwerpen; de schrijver stelt zich niet voor, het betreden terrein geheel te ontginnen. Wat hij doet, is, na langen tijd te vergeefs wachten, zich aan een proeve wagen. De aandrang van zijn kant en de overtuiging ‘dat er dringende behoefte bestaat’ lieten hem geen rust.
Ik moet eerlijk verklaren, toen ik die bekentenissen las, werd mijne verwachting niet weinig gespannen. Het was mij nooit in de gedachte gekomen, dat de vragen die men doen kan over den bijbel, over God, over Jezus, over den mensch, met 't oog op de vrouw, anders dan met 't oog op den man, behandeld en beantwoord moesten worden. In éénen adem werd het probleem gesteld en de oplossing toegezegd! Wat kon ik meer verlangen?
Volstrekt niets, behalve dit ééne, dat de volgende bladzijden mij minstens zouden overtuigen van het recht van bestaan der opgeworpen stelling. - Ge vraagt naar den uitslag?
Aan een lieve vriendin zijn de brieven, die eigenlijk ten onrechte zoo heeten en beknopte, duidelijke opstellen zijn, geschreven. Met het oog op hare kinderen ontvangt zij een paar wenken, die haar man bij gelegenheid mede zonder schade ter harte kan nemen. Maar iets eigenaardigs in de behandeling, waardoor dit werk zich als voor de vrouw bestemd, doet kennen, - het spijt mij, het te moeten zeggen, doch het is nu eenmaal niet anders - heb ik niet gevonden.
Wat erger is, indien nl. de schuld niet aan mij ligt, het is mij niet mogen gelukken een eenigszins juiste voorstelling te erlangen van de ontwikkeling der lieve vriendin. Soms geeft haar leermeester en vriend hoog op van hare talenten en kunde; doch dan weder is het, alsof het haar aan kennis van de eenvoudigste dingen ontbreekt, terwijl haar denkvermogen uiterst gering schijnt. Gelukkig voor haar in enkele gevallen, dat zij zulk een hoffelijken ridder heeft ontmoet, die b.v. haar praten over ‘bodemloos subjectivisme’, waarvan zij niets begrijpt, uit ‘godsdienstige bezorgdheid’ zoekt te verklaren. Jezus, die bezorgdheid en godsdienst onvereenigbaar achtte, zou waarschijnlijk minder wellevend zijn geweest.

{==399==} {>>pagina-aanduiding<<}

Als zij werkelijk alles goed begrepen heeft, houd ik het er voor, dat de lieve vriendin, na het wegleggen van den laatsten brief heeft gedacht: dankbaar, maar niet voldaan. Zij heeft een lezenswaardig stukje ontvangen over den bijbel. Weet zij nu ‘wat zij van dat boek moet denken, wat zij er mee moet doen?’ Ja en neen; neen en ja. Haar vriend heeft haar tevoren opgewekt tot zelfstandig onderzoek en ernstig vermaand, niet te gelooven op gezag. Nu zegt hij, hoe de bijbel, goed gelezen, ons bekend maakt met de langzame ontwikkeling der godskennis. Maar het bewijs voor dit resultaat van goed lezen........ligt in de eenvoudige verklaring: ‘de bijbel zelf leert ons dit’. Tot een onderzoek komt het niet.
Weet de lieve vriendin wat ‘de zielkundige beteekenis’ is van een verhaal, dat zich ten onrechte als geschiedenis aanmeldt? Een enkel voorbeeld ter opheldering ware inderdaad niet misplaatst geweest. Ik vrees, dat de heer van der Meulen zich niet recht bewust is geweest van het gewicht van den eisch, dien hij stelde aan zijne vriendin en hare opwassende kinderen, dat zij den bijbel zoude beschouwen en onderzoeken, als een verzameling van boeken, ‘waarin met steeds klimmende juistheid de kennis van God wordt aan het licht gebracht en geopenbaard.’ Zonder kritiek is dat onderzoek een onmogelijkheid. Heeft de bijbel geen andere beteekenis dan deze, is hij geen stichtelijk boek ook voor hem, die niet in staat is, de verschillende oorkonden te schiften en in de lijst van haren tijd te plaatsen, dan zal ‘het boek der boeken’ voor de groote menigte, ook der beschaafden - mannen en vrouwen - een gesloten boek moeten worden of blijven.
Gelukkiger dan in het eerste, is de auteur in de drie volgende hoofddeelen van zijn werk. Het stukje over God geeft hem aanleiding een paar heldere bladzijden, 24 vv. over den bijbel te schrijven, die in den voorafgaanden brief waarlijk goed op hare plaats zouden geweest zijn, hoewel ik daarmede niet wil zeggen, dat zij hier geheel en al misplaatst zijn. De heer van der Meulen kan het niet helpen, dat de levensvraag zijner vriendin ‘wat moet ik denken van God en 't gebed tot Hem?’ een minder diepen zin heeft, dan men oppervlakkig zou meenen. Deze dame staat niet onder den invloed van scepticisme en materialisme. Het geloof aan Gods bestaan behoeft voor haar niet ernstig besproken te worden. Zij is slechts een weinig in de war geraakt

{==400==} {>>pagina-aanduiding<<}
door wat zij, de orthodox gevormde, van moderne zijde hoorde. Het particularisme zit haar in den weg en moet worden opgeruimd. Wanneer het haar vervolgens aan het verstand zal zijn gebracht, dat de onveranderlijkheid Gods het geloof aan wonderen buitensluit en met het gebed zeer goed te rijmen is, als men slechts geen scheeve voorstellingen van het bidden huldigt, dan is zij met den Allerhoogste verzoend.
Welke beschouwing is de juiste: de ouderwetsche of de nieuwere? Zoo luidt ook de kern harer levensvraag over Jezus. Het antwoord kan dienovereenkomstig volstaan met een beknopte uiteenzetting van de hoofdredenen, waarom men in Jezus geen God, maar een mensch heeft te zien.
Ten slotte had de vriendin niet meer of minder dan dit gevraagd: ‘wat moet ik denken van 't eeuwig leven en de onsterfelijkheid?’ Doch zij blijft zichzelf gelijk en stelt ook nu geen hooge eischen. De vriend, die het gewicht harer levensvragen heeft verstaan, schrijft een hoofdstuk over den mensch, bespreekt Darwin en de zonde, en acht zijne taak volbracht. Veel schoons en der behartigingwaardigs zegt hij bij die gelegenheid. Ik voor mij aarzel niet, deze bladzijden de belangrijkste te noemen van het geheele geschrift. Ze zijn misschien alles afdoende voor iemand, die het raadsel van het zedelijk kwaad opgelost, ‘alle nevelen weggejaagd’ acht, zoodra de overtuiging is verkregen, dat de zonde geen ‘afzonderlijke scheppingsdaad Gods’ is. Maar als men nu eens niet zoo spoedig tot de genoemde gevolgtrekking kan komen?
Dan, ja dan laat de heer van der Meulen u zonder antwoord staan.
Zie, deze correspondent is een welmeenend vriend. Hij is hartelijk. Hij heeft zijne vriendinnen, die hem om raad vragen, innig leef. Wat hij haar schrijft, getuigt van studie en van ingenomenheid met de levensbeschouwing der besten onder de modernen. Zijne brieven zijn stichtelijk. Maar of ze inderdaad een ‘uitkomst’ zullen wezen voor ernstig zoekende zielen, die door ‘levensvragen’ als de genoemde gekweld worden en pijnlijk vervolgd door de oudste kinderen, ‘die soms thuis komen van de catechisatie en allerlei vragen doen, waarop zij geen antwoord hebben’; ik wil het wel hopen, doch durf het kwalijk verwachten.

W.C. van Manen.


{==401==} {>>pagina-aanduiding<<}

III. Wis- en Natuurkunde.

De fouten, die voorkomen in een gedeelte van Prof. van Geer's geschrift over centrale beweging: aangewezen door J. Versluys. - Groningen, P. Noordhoff, 1873.
Een paar woorden tot inleiding zijn hier op hunne plaats. - Het is met de critiek even als met zoo vele andere zaken, ze is nuttig als ze gebruikt, schadelijk wanneer ze misbruikt wordt. In het eerste geval dient ze alleen de wetenschap, en treden de personen op den achtergrond, in het tweede wordt ze in meerdere of mindere mate het orgaan van vleierij of hatelijkheid. In het eerste geval is ze een fakkel die voorlicht op de baan der kennis, in het tweede een dwaallicht of een verterend vuur, in wiens nabijheid men zich niet wagen mag. In het eerste geval eindelijk veredelt ze de denkkracht en moedigt ze aan; in het tweede verdooft ze de energie, en maakt ze onbedachtzaam of schrikt ze af. - Ontmoedigen en afschrikken dat zal ze overal waar ze het terrein der humaniteit verlaat, om dat der persoonlijke veete te betreden. De man van talent die reeds de voet had opgeheven om voorwaarts te treden, wijkt soms schuchter terug, wanneer hij gewaar wordt aan welke beoordeeling hij ten doel kan staan. Aan den anderen kant dwaalt dan de anders bekwame criticus zijns ondanks van den rechten weg, zijne aanmerkingen dragen den stempel der partijdigheid, en gaan niet zelden over in onbeduidende vitterijen. - Wijd uitgestrekt, onafzienbaar is dat gedeelte van den akker der wetenschap dat braak ligt, en de arbeiders zijn weinige. Als dan de een of ander zich op het niet ontgonnene of gebrekkig bebouwde terrein waagt, met het doel om vruchtbaren grond voor de wetenschap te winnen, en daarbij, zooals heel natuurlijk is, nu en dan een verkeerden weg inslaat of een misslag begaat, wat zou dan hun wel voegen die van verre staan en den arbeid aanzien?......Zouden ze in de rol moeten treden van die bekwame stuurlieden waarvan men zegt dat ze aan wal staan? Zouden ze gereed moeten zijn, de steenen in de hand, bereid om ze te werpen op den strijder zoodra hij het ongeluk heeft een mistred te begaan? Of zouden ze, zelfs met verzaking van persoonlijke veete, hun aanmoedigende stem moeten
doen booren, ter hulp snellen waar ze de krachten zien bezwijken, terechtwijzen waar het verkeerde spoor betreden wordt?......

{==402==} {>>pagina-aanduiding<<}

Versluys contra van Geer: dit geding is niet nieuw, zooals de meeste lezers wellicht weten zullen. In eersten aanleg werd het, zoover mij bekend is, behandeld in No. 11 van den eersten Jaargang van het Schoolblad onder redactie van J. Versluys. Ieder, die gelezen heeft wat dáár gedrukt stond, heeft zich eeniger mate een denkbeeld kunnen vormen van de wapenen, die V. ten dienste stonden en van den geest die hem bezielde, waar het v.G. betrof. Noch wetenschappelijke bekwaamheid, noch een scherp oordeel konden aan V. ontzegd worden; maar evenmin een gevoel van wrevel en vervolgzucht tegen den genoemden hoogleeraar. Aan dit gevoel gaf V. andermaal lucht in een der nommers van het gezegd Schoolblad, na de verschijning der verhandeling van v.G. over ‘eene bijzondere omstandigheid der centrale beweging’. Toen reeds drukte V. zijn verlangen uit, dat iemand der zaken kundig de critiek dier verhandeling op zich mocht nemen: geschiedde dit niet dan behield V. zich voor, die taak zelf ten uitvoer te leggen. Voor hen, die van het hier gemelde op de hoogte waren, had dan ook de titel der laatste brochure van V. niets opvallends; voor anderen zou hij vreemd kunnen klinken. Er is hier toch geen quaestie van bedenkingen of aanmerkingen, er wordt glad weg van ‘de fouten’ gesproken. Of er ook iets goeds of schoons in de verhandeling van v.G. gevonden wordt, waarop het publiek met voordeel gewezen mocht worden, daarover bekreunt V. zich niet: ‘de fouten’ schijnen het bij uitsluiting te zijn die zijne aandacht boeien. Vandaar dan ook, dat zijne brochure slechts een zeer betrekkelijke waarde heeft, en alleen met de grootste omzichtigheid mag gebruikt worden, waar het te doen is om zich van het werkje van v.G. een juist denkbeeld te vormen. ‘De fouten’, het is of men zich een bundel distels ziet aanbieden, gegaard op een terrein, waarop zeker nog wel iets beters te vinden was.
Het werkje van v.G. dat door V. gecritiseerd wordt is volstrekt niet volmaakt, en ik zou de laatste willen zijn het V. tegen te spreken, dat er gebreken in gevonden kunnen worden; maar de aard van den arbeid, waaraan v.G. zich waagde, mag daarbij niet uit het oog verloren worden. Is het waar, dat bijna in ieder werk hoe eenvoudig ook fouten te ontdekken zijn, wanneer men er ijverig en met een geoefend oog naar zoekt, hoeveel meer is daartoe gelegenheid wanneer de schrijver zich op een slecht gebaanden weg begeeft, wanneer hij

{==403==} {>>pagina-aanduiding<<}
in zekeren zin eene terra incognita betreedt. Niet dat de critiek dan ongeoorloofd wordt; maar ze moet zoo mogelijk nog humaner dan anders, zeker niet minder humaan zijn. Het onderscheid dat in dit opzicht in critiek bestaat, en waarop ik in den beginne gewezen heb, treedt tegenover de verhandeling van v.G. scherp te voorschijn. Na hare verschijning zagen er twee brochures het licht, eene van dr. P. Schuringa 1) en eene van D.J. Korteweg 2); terwijl daarenboven in dit tijdschrift een recensie van mijne hand voorkwam. Elk dezer geschriften laat niet na, bedenkingen in het midden te brengen en aanmerkingen te maken, waar de schrijvers van oordeel zijn dat v.G. zich vergist heeft. De brochure van dr. Schuringa heeft daarbij het karakter van een verweerschrift, daar hij in zijne dissertatie: ‘Beschouwingen over de minimum-loopbaan: δ ʃ ϕ(v) ds=0’, zich met een uitspraak van Laplace vereenigd had, die door v.G. werd afgekeurd. Maar nergens treft men in een der gezegde geschriften de neiging aan om v.G. iets onaangenaams te zeggen, of de lust om quand même fouten te ontdekken. Ook op het goede dat in de brochure van v.G. voorkomt wordt nu en dan gewezen. Anders is het bij V., die met een arendsoog fouten zoekt, en in zijn ijver om ze te vinden niet kan nalaten zelf fouten te maken, waaronder ook die dat hij zich somwijlen tot vitten verleiden laat.
Het zij mij vergund, een en ander uit de brochure des heeren Versluys aan te toonen. Met weerzin nam ik die taak op mij. Het zou mij liever zijn naast dan tegen den heer V. in het strijdperk te treden, dien ik wegens zijnen wetenschappelijken ijver, voor zoover ik er meê bekend ben, hoogacht, en die, ik houd er mij verzekerd van, ‘de fouten’ niet zou geschreven hebben indien hem niet een heimelijke wrok tegen v.G. bezield had. - Doch hun die in dienst der wetenschap zijn wordt de keus niet gelaten tegen wien ze zullen optreden.
De eerste aanmerking van V. betreft eene uitdrukking die

{==404==} {>>pagina-aanduiding<<}
door v.G. als appositie gebezigd wordt, en die bij mij als gebruikelijk bekend staat. De geïncrimineerde expressie luidt: ‘een uiterst klein tot nul naderend maar standvastig tijdsdeel’, het ‘tot nul naderend’ dient hier ter verduidelijking van ‘uiterst klein’, het treedt in de plaats van andere gebruikelijke zegswijzen, zooals daar zijn: ‘dat zoo weinig mogelijk van nul verschilt’, of ‘dat kleiner is dan eenige op te gevene grootheid’ enz. V. ziet hier een contradictie tusschen de bepalingen ‘tot nul naderend’ en ‘standvastig’. Dit kan naar mijn oordeel alleen iemand overkomen, die de gezegde appositie niet kent, anders toch weet hij dat ‘tot nul naderen’ hier niet beteekent ‘onophoudelijk veranderen’, maar zoo na mogelijk aan nul gelijk zijn: alle twijfel wordt in dit opzicht door het woord ‘standvastig’ weggenomen. - In dezelfde zinsnede wordt het vervolgens v.G. als een fout toegerekend, waar hij zegt dat de grootheden ds, dt en dv (differentiaal van den weg, differentiaal van den tijd en differentiaal der snelheid) slechts in onderlinge verhouding voorkomen. Het is mijns inziens duidelijk, dat v.G. hier het oog heeft op hetgeen zijn arbeid betreft, dat is op zijne cinematische behandeling der centrale beweging, en dat hij er niet aan denkt een algemeene waarheid te verkondigen; immers zijne brochure is geen leerboek. En toch maakt V. aanmerking op de bedoelde bepaling en voert aan: ‘Beschouwt men de beweging gedurende een tijd dt of 2dt dan kan het niet anders of in de gebruikte formules moet dt of een der beide andere voorkomen, niet
enkel in onderlinge verhouding.’ Waartoe deze aanmerking, die ter nauwernood tegenover een algemeene beschouwing te pas zou komen, maar waarvoor hier naar mijn oordeel geene plaats is!
Daarop wordt het v.G. tot een verwijt gemaakt, dat hij van de formule v02: 2p (vierkant der initiale snelheid gedeeld door de dubbele versnelling), waardoor de afstand S bij een eenparig veranderlijke beweging bepaald wordt, gebruik gemaakt heeft voor het geval dat de versnelling p omgekeerd evenredig is aan een willekeurige macht n van den afstand x tot het centrum, waarvan de centripetaal versnelling uitgaat. V. zegt: ‘Hij heeft iets, dat voor eindige grootheden doorgaat, zonder nader onderzoek toegepast op oneindige.’ Die bewering is bepaald onjuist; wanneer toch worden de versnelling en de snelheid oneindig in het bedoelde geval? Immers alleen voor x = 0, dat is in het centrum en niet daar vóór. Tot dáár gelden dus de formulen der beweging.

{==405==} {>>pagina-aanduiding<<}
Alleen in het centrum is een nader onderzoek noodzakelijk, en op bladz. 40 der brochure van v.G. wordt dit door den schrijver zelven opgemerkt en werkelijk in toepassing gebracht. Waar is dus hier de fout?.....Verder vinden we bij V.: ‘Voor eindige grootheden berust de waarheid van het door v.G. gezegde daarop, dat men een niet eenparig vertragende bewegiug gedurende 2 opeenvolgende oneindig kleine onderling gelijke tijdsdeelen als eenparig vertragend mag beschouwen. Het laatste berust weder op de omstandigheid, dat in het algemeen een oneindig klein verschil in tijd ook een oneindig klein verschil in snelheid en versnelling geeft. Voor de wet p = - a:xn is zulks echter niet waar op oneindig kleine afstanden van het middelpunt.’ Het door v.G. gezegde, waarop hier gedoeld wordt, heeft betrekking op den overgang van een niet eenparig veranderlijke beweging tot een eenparig veranderlijke, welke overgang, wat het gebruik der formule betreft, volgens v.G. geoorloofd is, mits men de niet eenparig veranderlijke beweging door overgang tot de grenzen als een eenparig veranderlijke beschouwt, iets dat volkomen waar en van algemeene bekendheid is. Even waar is het, dat de uitzondering die V. aangeeft hier volstrekt niet bestaat. Ten einde dit in te zien behoeft men slechts na te gaan hoe de gezegde overgang tot stand komt. Bij een eenparig veranderlijke beweging heeft men: p = v:t. Bij een niet eenparig veranderlijke geldt deze formule niet; maar ze zal in gevallen als het hier bedoelde te meer toepasselijk worden naarmate men kleiner tijdsdeel en overeenkomstig daarmee kleinere verandering in snelheid beschouwt. Voor de grens, waarbij v en t in dv en dt overgaan, wordt zij alzoo geldig voor de niet eenparig veranderlijke beweging.
Eigenlijk beschouwt men dus hier de verandering in snelheid als eenparig gedurende één oneindig klein tijdsdeel, dv kan daarbij alle waarde hebben met betrekking tot dt die standvastig is. Waaruit volgt, dat een aangroeiing van v zoowel als van p, hoewel als oneindig klein beschouwd met betrekking tot die grootheden zelven, tegenover dt zeer groot kunnen zijn; zonder dat hierdoor de formulen ophouden bruikbaar te worden. Dit nu wordt juist het geval wanneer p = - a:xn is, en het bewegende punt zich op uiterst geringen afstand van het centrum bevindt. Wáár is dus hier de door V. bedoelde uitzondering, wáár de fout die v.G. hier gemaakt heeft?
V. wil hierop het antwoord geven en wel door een ophelderend voorbeeld. Na hetgeen ik daareven gezegd heb is de bespreking

{==406==} {>>pagina-aanduiding<<}
van dit voorbeeld overbodig: dat wat er door opgehelderd moet worden is alreede veroordeeld. Toch kan het zijn nut hebben er even bij stil te staan. - Het concrete geval p = 1:x3 wordt door V. behandeld, en daarbij wordt de onderstelling aangenomen dat de snelheid zoowel als de tijd gelijk nul zullen zijn op het oogenblik dat de afstand van het centrum gelijk 1 is. Door toepassing van bekende formulen en eliminatie van de grootheid x komt V. tot uitdrukkingen voor de versnelling en de snelheid beide in functie van den tijd; men vindt:

{== afbeelding 
	==} {>>afbeelding<<}
    

Daar nu in den loop der bewerking gebleken is dat voor x = 0, t = 1 is, dat alzoo de tijd noodig om den afstand gelijk 1 tot aan het centrum te doorloopen mede gelijk 1 is, redeneert V. aldus: ‘Zij nu δ een oneindig klein tijdsdeel en bepalen wij versnelling en snelheid voor t1 = 1 - δ, t2 = 1 - 2δ en t3 = 1 - 3δ, dan vindt men, met weglating van grootheden die oneindig klein zijn ten aanzien van wat men behoudt:

{== afbeelding 
	==} {>>afbeelding<<}
    

Men vindt dns voor een oneindig klein verschil in tijd een snelheid die √ 2 of √ 3 maal zoo groot wordt en een versnelling, die 2 √ 2 of 3 √ 3maal zoo groot wordt. De aangroeiingen van snelheid en versnelling zijn oneindig groot voor een oneindig kleine verandering van den tijd. - Nu zou allicht bij iemand de vraag kunnen oprijzen: op welk punt van den weg x = 1, van het centrum uit gemeten, de snelheid en versnelling volgens V. ophouden zouden oneindig te zijn. Blijkens het voorgaande betoog moeten ze een oneindige waarde bezitten voor tijden t1 = 1 - δ, t2 = 1 - 2δ en t3 = 1 - 3δ, is het dan afgeloopen, worden ze dan beiden plotseling eindig? Of blijven ze nog oneindig voor t4 = 1 - 48, t5 = 1 - 5δ enz.? Zooals men ziet, staat men hier voor een sophisme, één waarin men altijd kan vervallen, wanneer men grootheden die men voor de grens nul wil laten worden aanvankelijk als eindige waarden behandelt. Is Gr. δ = 0 dan is ook Gr. 2δ = 0 en Gr. 3δ = 0. Vermenigvuldigt men alzoo bij de eene of andere bewerking die waarde δ met 2 of 3, zoekt men ver-
{==407==} {>>pagina-aanduiding<<}
volgens de overeenkomstige reciproque waarden en gaat men daarna tot de grens over, dan ligt er niets opvallends in de uitkomst dat de aldus verkregene waarden met ∞ zullen aangroeien wanneer δ met oneindig klein vermeerderd wordt. Tot welke dwaze conclusies men door het onvoorzichtig toepassen
der grens-theorie komen kan, blijkt onder andere uit de navolgende sophistische redeneering, voor Gr. δ = 0 is

Gr. tg(90o - δ) = tg 90o, Gr. tg(90 - 2δ) = tg 90o;

dus

{== afbeelding 
	==} {>>afbeelding<<}
    
 Maar men heeft

{== afbeelding 
	==} {>>afbeelding<<}
    
 dus

{== afbeelding 
	==} {>>afbeelding<<}
    

Met de waarde welke reeds voor die grens gevonden werd samengenomen geeft deze uitkomst de paradox 1 = 2. Mocht V. willen beweren dat zijne handeling niet met deze en dergelijke op ééne lijn kan geplaatst worden; omdat bij hem δ niet gelijk nul mag genomen worden; dan vervalt met die bewering tevens het resultaat waartoe hij komen wil; daar noch p noch v alsdan met ∞ aangroeien: dan is er niets door het ophelderend voorbeeld aangetoond, als dat in de nabijheid van het centrum de versnelling en de snelheid zeer sterk toenemen, iets dat volstrekt geen betoog behoefde en dat de bruikbaarheid der formulen niet schaadt.

Op bladz. 6 zijner brochure spreekt V. van de wijze waarop v.G. de integratie-methode van Cauchy toepast. Die methode komt in het kort hierop neer dat men bij de herleiding van bepaalde integralen van functien die tusschen de gegevene grenzen niet doorloopend zijn, eerst integreert van de benedenste grens tot aan het afbrekingspunt, en vervolgens van af dit punt tot aan de bovenste grens; waardoor de integraal in twee andere verdeeld wordt, en men in de gelegenheid is de integraal die alleen op de afbrekingsplaats betrekking heeft aan een afzonderlijke beschouwing te onderwerpen, v.G. stelde:

{==408==} {>>pagina-aanduiding<<}


{== afbeelding 
	==} {>>afbeelding<<}
    
 waarbij hij aannam dat f(x) ondoorloopend werd voor x = - qε, dat lim. ε = 0 en p ≶ q was. Is nu F(x) de algemeene integraal van f(x)dx dan komt v.G. tot het resultaat F(1) = F(-1) en zegt daarom:

{== afbeelding 
	==} {>>afbeelding<<}
    

De grootheid 
{== afbeelding 	==} {>>afbeelding<<}
    
 zou dus gelijk nul zijn indien men met een doorloopende functie te doen had. Zooals de zaken nu staan is echter een afzonderlijk onderzoek noodig, en dit onderzoek brengt v.G. tot het besluit dat het gezegde ondoorloopende integraal niet gelijk nul is. - Wat doet nu V. om de tegenstrijdigheid te doen uitkomen die er volgens hem bestaat tusschen dit besluit en het resultaat dat hij onmiddelijk uit de bewerkingen meent te kunnen opmaken? Hij trekt de vergelijking (1 van (2 af en verkrijgt dan

{== afbeelding 
	==} {>>afbeelding<<}
    
 of

{== afbeelding 
	==} {>>afbeelding<<}
    
 Hierop redeneert V. als volgt: en daar ε hier niet meer voorkomt

{== afbeelding 
	==} {>>afbeelding<<}
    
 dus ook

{== afbeelding 
	==} {>>afbeelding<<}
    

Is dus de door Prof. van Geer uitgevoerde transformatie geoorloofd, dan volgt daaruit, dat de te bepalen integraal nul is, en dit is juist het tegengestelde van de conclusie waartoe Prof. van Geer komt. Ofschoon het ongeoorloofde van de transformatie genoeg in het oog valt, meende ik dit laatste te moeten bijvoegen; omdat het misschien meer dan iets anders geschikt is om Prof. van Geer, wanneer hem bij toeval deze bladzijden onder het oog komen te overtuigen. - Als er

{==409==} {>>pagina-aanduiding<<}
nu in de vorenstaande herleidingen nergens een fout voorkwam, dan moest de aftrekking de identieke vergelijking 0 = 0 opleveren; toch komt V. tot een ander resultaat. Aan wien is die onmogelijke uitkomst te wijten, aan v.G. die de formulen (1 en (1 neêrschreef of aan V. die ze op zijne wijze van elkaar aftrok? Aangenomen dat F(1) = F(-1) is, en daartegen is hier bij V. geen bezwaar, dan is er ook niets in te brengen tegen den overgang van (1 tot (2; indien men slechts de beteekenis der gebezigde schrijfwijze in acht neemt: welke beteekenis door de bekende notatie

{== afbeelding 
	==} {>>afbeelding<<}
    
 weergegeven kan worden. Nu houdt V. bij zijne aftrekking en volgende herleiding geen rekening van die beteekenis, waardoor dan ook de uitkomst dubbelzinnig wordt en men een anders onmogelijke conclusie trekken kan. De bepaalde integraal toch die V. na aftrekking overhoudt is niet anders als die welke men verkrijgen zou wanneer f(x) doorloopend was. Om dit volkomen in te zien bezige men de notatie waarop ik daareven gewezen heb, men verkrijgt:

{== afbeelding 
	==} {>>afbeelding<<}
    
 of

{== afbeelding 
	==} {>>afbeelding<<}
    
 dus

{== afbeelding 
	==} {>>afbeelding<<}
    
 Trekt men thans (1 van (2 af dan vindt men

{== afbeelding 
	==} {>>afbeelding<<}
    
 waaruit alzoo duidelijk blijkt dat hier de integraal der functie wordt bedoeld in de onderstelling van continuiteit, welke integraal à priori aangenomen werd gelijk nul te zijn; zoodat de vergelijking die door de aftrekking verkregen werd feitelijk identiek is. V. daarentegen die de ware beteekenis van de overblijvende integraal 
{== afbeelding 	==} {>>afbeelding<<}
    
 door zijne herleiding uit het oog ver-
{==410==} {>>pagina-aanduiding<<}
loren heeft, ziet deze waarde voor de aanvankelijke ondoorloopende integraal van v.G. aan, en maakt dan de gevolgtrekking die we daareven aanhaalden.

De nu volgende aanmerkingen geef ik in haar geheel weer als een enkel staal van den toon die in de gansche brochure heerscht. Ik lees: “Prof. van Geer zegt dat Cauchy de door hem gevolgde methode voorstelt. Dit is niet geheel jnist. Cauchy heeft wel het tweede lid van de eerste der beide bovenstaande vergelijkingen de algemeene waarde van de integraal genoemd voor het geval dat p en q ongelijk zijn, en de valeur principale voor het geval dat p en q onderling gelijk zijn. Daaruit volgt echter niet, dat Cauchy in het thans beschouwde problema juist p en q ongelijk zou genomen hebben.”
“Verder doet het beroep op een groot mathematicus, aangenomen al dat men genoeg belezenheid en kennis van zaken bezit om een goed beroep te doen, bij een wiskundig betoog niets af. Had Prof. v.G., met vermijding van alle fouten, hier p en q ongelijk willen nemen, dan had hij bepaald moeten aantoonen, waarom zij hier ongelijk mogen of moeten zijn.” - Vooreerst verklaar ik de uitdrukking “niet geheel juist” niet goed te begrijpen, evenmin als de opheldering die er vervolgens van gegeven wordt. Immers bij v.G. is er slechts sprake van een algemeene methode, niet van een bepaald geval. Of Cauchy zich hierin al of niet met v.G. vereenigd zou hebben, dat ook bij hem p ≷ q moest genomen worden, dit ligt volstrekt niet in het gezegde van v.G. opgesloten. Vervolgens wil ik hier niet tusschen de regels lezen, evenmin als overal elders, al is het tusschenschrift ook nog zoo duidelijk; maar mij alleen bepalen tot de opmerking, dat geen lezer het recht heeft van een auteur te verwachten dat deze alle zijne beweringen zoodanig zal staven, dat ze voor hem, den individueelen lezer, volkomen begrijpelijk worden. In een brochure, die over een bijzonder geval der analytische mechanica handelt, zoekt men de elementaire behandeling niet die aan een leerboek behoort eigen te zijn. Een “il est évident que”, zonder verder commentaar, is dáár niet te veroordeelen, al maakt het de lezing voor velen minder gemakkelijk. Wat dáár te gispen valt is het als evident beschouwen wat onwaar is. Maar zoo dan ook iemand tegen zulke evidenties opkomt, moet hij zijne bedenking behoorlijk motiveeren. Volgens

{==411==} {>>pagina-aanduiding<<}
deze beschouwing was v.G., niet verplicht te bewijzen dat p en q onderling ongelijk moesten zijn; maar had V. het tegendeel moeten aantoonen zoo hij er aanmerking op wilde maken. Hier was een ruim veld voor discussie, en een veld waarop voor een tegenstander van v.G. lauweren te behalen waren.
Wat er verder op bladz. 8, 9 en 10 volgt, heeft eenvoudig betrekking op een aanhaling van v.G. waarin het oordeel van Cauchy voorkomt over de wijze van handelen met bepaalde integralen van ondoorloopende functiën, zooals die door sommigen, onder anderen door Poisson, wordt gebezigd. De aanmerkingen die V. maakt op het weinige dat door v.G. à propos van dit oordeel gezegd wordt, vind ik niet van zoodanig belang dat ik den lezers van dit tijdschrift met hare bespreking wil lastig vallen. Hetgeen dáár door V. gezegd wordt ademt denzelfden geest die overal in zijne brochure den boventoon heeft.
Op bladz. 11 geeft V. een fout aan die op pag. 37 van de verhandeling van v.G. gevonden wordt, het is de herleiding

{== afbeelding 
	==} {>>afbeelding<<}
    

Hoe het mogelijk is dat v.G. dit schrijft, laat zich alleen verklaren door dezelfde oorzaak aan te nemen waardoor enkele malen de grootste mathematici een misslag bij een bewerking begaan die door een eerstbeginnenden kan verricht worden; namelijk door distractie die daarin haren grond heeft dat de geheele aandacht door het onderwerp zelf, dat is door de wijze van behandeling, wordt ingenomen, terwijl de eigenlijke bewerkingen een secundaire plaats gaan innemen, en daardoor een te gering deel der attentie erlangen. Ieder wiskundige kent daarvan ongetwijfeld meer dan een voorbeeld, bij zich zelven of bij anderen opgedaan. Ik kan mij dan ook niet voorstellen dat V. met het releveeren van deze vergissing de bedoeling gehad heeft aan te toonen dat v.G. niet behoorlijk met de elementaire theorie der logarithmen bekend is.
Op dezelfde bladz. (pag. 11) keurt V. de bewerking af door v.G. verricht waar hij de herleiding ten uitvoer brengt

{== afbeelding 
	==} {>>afbeelding<<}
    
 en meer algemeen

{== afbeelding 
	==} {>>afbeelding<<}
    


{==412==} {>>pagina-aanduiding<<}

Welke echter de fout is die hierbij begaan wordt staat niet opgeteekend, alleen vindt men dat Cauchy er voor gewaarschuwd zou hebben. Feitelijk bestaat hier geen de minste fout, mits men met oordeel tot de grens overgaat; de waarschuwing van Cauchy slaat in substantie op deze voorwaarde. - Vervolgens wordt nogmaals op een foutieve herleiding eener eenvoudige logarithmische bewerking gewezen, waaromtrent hetzelfde opgemerkt zou kunnen worden, wat daarvan bij een dergelijke gelegenheid werd gezegd. Ik aarzel evenwel niet te erkennen dat de opeenvolging der twee gezegde fouten merkwaardig genoemd mag worden.
Hiermede ben ik tot op het midden van bladz. 12 gekomen der brochure die ongeveer 15 bladzn. beslaat. De voornaamste “fouten” werden besproken, en naar ik meen is hierdoor mijne aanvankelijke bewering voldoende gestaafd, voor zoover de behandelde pags. betreft. Zoo ik met de drie overige evenals met de voorgaande te werk ging, zouden mijne beschouwingen geheel overeenkomen met die welke door mij geleverd werden. Meestal verschilt mijn oordeel van dat des heeren Versluijs, enkele malen ben ik het met hem eens, maar nergens kan ik tot de gevolgtrekking komen, waartoe hij schijnt te willen geraken, namelijk dat aan v.G, een brevet van onbekwaamheid uitgereikt behoorde te worden. Gaarne zou ik deze mijne conclusie ook door de bespreking der nog overige “fouten” rechtvaardigen; maar eensdeels mag dit na het behandelde als overbodig aangemerkt worden en anderdeels zou ik gevaar loopen te veel plaatsruimte van de redactie van dit tijdschrift, te veel van het geduld der lezers te vergen. Heb ik in dit opzicht reeds gezondigd, dan hoop ik dat de aard der brochure en de begeerte naar waarheid op wetenschappelijk terrein daarvoor tot verschooning zullen strekken.

Maart 1873.

{==413==} {>>pagina-aanduiding<<}

De vrije gedachte. Tijdschrift of onbepaalde tijden door F. Feringa, math. phil. nat. doct.; Schrijver van Democratie en Wetenschap. Eerste deel. - Eerste en tweedestuk. Tweede deel. - Eerste stuk. Sneek, H. Pyttersen, T.z. 1872.
Meer dan drie afleveringen van dit tijdschrift had ik niet op het oogenblik, toen deze aankondiging geschreven werd, maar meer is er ook niet noodig, om het tijdschrift van den heer Feringa aan te kondigen. Men herinnert zich welligt de aankondiging van “democratie en wetenschap” in deze bladen. Ik heb toen gemeend, dat boek eenigzins omstandig bij het publiek te moeten inleiden, omdat in eene reeks van vertoogen, met zeer veel tact en in zeer onderhoudenden vorm geschreven, nader kennis gemaakt kon worden met de democratische beginselen, waarnaar ontwikkelde en beschaafde volken willen geregeerd worden.
Ik wensch nu evenzeer uit de “vrije gedachte” het een en ander mede te deelen, meer in het bijzonder uit het eerste deel, eerste stuk, waaruit men geest en strekking van dit tijdschrift het best zal kunnen leeren kennen.
Ik begin met te herhalen hetgeen ik bij de aankondiging van “democratie en wetenschap” zeide, dat zich ook hier op talentvolle wijze eene zeer bepaalde rigting uitspreekt; dat er leven, beweging en opgewektheid in de voorstelling is. De heer Feringa is stellig een zeer oorspronkelijk schrijver.
In de “voorrede” verklaart de schrijver ons, waarom hij zijn tijdschrift de vrije gedachte genoemd heeft. Hij erkent (namelijk) het goed regt der vrije gedachte op elk gebied, en van deze erkenning zal, naar hij hoopt, en voor zooveel hij vermag, het tijdschrift de blijken dragen.
Onder vrije gedachte verstaat hij de logische gedachte........en met Hartmann houdt hij hare eindelijke zegepraal voor waarschijnlijk. Maar 't zij op staatkundig of sociaal, 't zij op wetenschappelijk terrein, die zegepraal kan niet worden verkregen zonder inspanning en overleg. Hiertoe wekke ook dit tijdschrift op.
In het eerste deel, eerste stuk komen behalve de “voorrede” de navolgende opstellen voor: 1. Voorloopige toestanden. 2. Scheiding van staat en kerk. 3. De vereischten voor wijsgeerig onderzoek. 4. Regtsspecialiteiten. 5. Mijn politiek programma. Ofschoon de genoemde opstellen niet alle van de hand des heeren Feringa zijn, kan ik met grond veronderstellen, dat zij toch zijne ziens-
{==414==} {>>pagina-aanduiding<<}
wijze uitdrukken en hij ze zelven voor zijne rekenng neemt.
1. Hij, die een opstel schrijft over “voorloopige toestanden” hier te lande, vindt natuurlijk niet weinig stof tot kritiek. Het zal niet noodig zijn, bewijzen bij te brengen voor de stelling dat “voorloopige toestanden” hier te lande lang, veel te lang, duren. Dat is genoeg bekend. Is zulks geheel toe te schrijven aan de geringe ontwikkeling van ons volk? De heer Feringa is van die meening, en, het moet erkend worden, die ontwikkeling kon beter zijn; de kiezers konden dikwijls bekwamer elementen in de volksvertegenwoordiging brengen. Maar zouden de kiezers, zelfs met het oog op de zamenstelling van de volksvertegenwoordiging na de veranderde orde van zaken met de grondwetsherziening van 1848 van hunne afgevaardigden niet hebben mogen verwachten, dat zij meer krachtig medegewerkt hadden, om aan die “voorloopige toestanden” een einde te maken? Hoeveel er ook aan te merken zij op de zamenstelling van de kabinetten, die na 1848 hunne plaatsen achter de “groene tafel” hebben ingenomen, het heeft daaraan niet alleen gelegen dat “voorloopige toestanden” hier te lang duren. In de regeling der koloniale aangelegenheden is er vooruitgang geweest. Maar heeft het gelegen aan de verschillende ministeriën die elkander opgevolgd hebben, dat er in zake finantien en regtswezen b.v. zoo weinig gedaan is? Al kan men nu in sommige opzigten de verschillende, elkander opgevolgd zijnde ministers in mora stellen, ik geloof dat men dit met meer grond onze volksvertegenwoordigers doen kan. Maar, toegegeven dat veel aan de zamenstelling van de volksvertegenwoordiging te wijten is, waarom hebben dan 's lands vertegenwoordigers, die ons de grondwet hebben helpen zamenstellen, niet in die grondwet de bepaling opgenomen, dat althans den leden van de tweede kamer der staten-generaal een naar het door hen te verrigten werk geëvenredigd honorarium toegekend zou worden. Zouden er niet een tal van mannen, bekwamen
in den lande, zijn die alleen om die reden van het lidmaatschap der volksvertegenwoordiging uitgesloten zijn? En zou hunne deelneming aan de behandeling van 's lands zaken niet van overwegenden invloed op de opruiming van “voorloopige toestanden” hebben kunnen zijn?
Niettegenstaande deze gebrekkige voorloopige toestanden kan ik mij toch zeer goed het optimisme van den heer Beets voorstellen. In het voorbijgaan kom ik op tegen de voorstelling van

{==415==} {>>pagina-aanduiding<<}
diens dichttalent door den heer Feringa. Ik hoop, dat de schrijver weten zal, de heer Beets eene eerste plaats op het gebied van poëzie en letterkunde inneemt. Een politiek goed ontwikkeld volk heeft stellig veel voor. Maar dat het een politiek minder ontwikkeld volk ook wél gaan kan, dat leert het Nederlandsche volk.
De wetenschappelijke theoriën verkeeren in de eerste plaats in een voorloopigen toestand. Allereerst de staathuishoudkunde. Dat had ik verwacht. Hoewel de heer Feringa gelijk heeft, dat de meeste wetenschappelijke theoriën slechts voorloopige zijn,’ dat de gegevens der staathuishoudkunde (de theoretische) onvoldoende zijn, haar hulpmiddel, de statistiek, in de kindschheid is, hare wetten nog empirische formules zijn, zoo moet hij mij toch toegeven, dat op verschillend gebied een tal van vaste regels gevonden zijn. In ‘democratie en wetenschap’ heb ik reeds gezien, dat de heer Feringa geen groot bewonderaar van de wetenschap der staathuishoudkunde is. Waarom niet, kan ik niet zeggen. Ik erken, dat haar in menigerlei opzigt een vaste grondslag ontbreekt, dat er hier geen sprake kan zijn van een afgerond stelsel, van een stel zoogenaamde wetten welke de maatschappelijke toestanden beheerschen en regelen, dat het geheel onjuist is, wat men vroeger te veel gedaan heeft, te spreken van eene wetenschap, welke de waarheid slechts te openbaren, in plaats van te zoeken heeft. Maar die daarom beweert, dat zij geene waarheden gevonden heeft, hij kent haar niet, maar doet dan ook beter over haar te zwijgen. Gelijk iedere wetenschap, zoo tracht ook tegenwoordig de staathuishoudkunde, langs den weg der ervaring, tot waarheid te komen. En op dien weg is het ook haar gelukt, menige waarheid te ontdekken.
Alleropmerkelijkst vind ik de aanmerking van den schrijver, dat de beoefenaars der staathuishoudkunde zeldzaam zijn. Weet hij niet, dat een tal van mannen zich daarmede bezig houdt, al doen zij niet in geschrifte daarvan blijken? Men kan toch ook zonder schrijver een beoefenaar zijn! En wat de schrijvers betreft, - zie dan toch om u heen in het buitenland en in ons vaderland, en gij zult bemerken, dat uwe uitspraak een paradox is.
Het ‘handboek’ van professor Vissering schat de heer Feringa niet hoog. Ik geloof niet, dat hij in dit oordeel vele beoefenaars der staathuishoudkunde aan zijne zijde heeft. Professor Vissering staat als theoretisch en praktisch beoefenaar der staathuishoudkunde teregt hoog aangeschreven.

{==416==} {>>pagina-aanduiding<<}

‘Het voorloopige, redmiddelachtige van de staathuishoudkunde komt, volgens den heer Feringa, vooral uit in zake crediet, waarvan de voordeelen wijd en breed worden uitgemeten.’ Of dit juist is? Laat de heer Feringa dan maar eens om zich heen zien en nagaan, welke groote dingen door het crediet tot stand gebragt zijn. Ik geloof, dat op dit punt de ervaring uitspraak gedaan heeft. Zeker ook hier mag le revers de la médaille niet uit het oog verloren worden. Maar geheel nieuw is de leer, dat om de nadeelen aan eene zaak verbonden de voordeelen niet geteld mogen worden.
De economen hebben volstrekt niets tegen het met klinkende munt klaar moeten staan. Maar als de landbouwer, de industrieel, de koopman altijd met klinkende munt zouden moeten klaar staan, dan kunnen zij hun bedrijf er wel aan geven. Zij moeten veel met en op crediet werken, zullen zij van hunne zaken bloeijende ondernemingen maken. In kantoorzaken schijnt de heer Feringa weinig te huis.
De heer Feringa ontkent verder, dat het crediet de spaarzaamheid zou bevorderen, want, zegt hij, als men zijn kapitaal kwijt is, dan roept men de hulp van het crediet in. Welnu wat is daartegen? Wat doet het er voor een geldschieter toe, of het primitieve kapitaal opgeteerd is, als de zaak zelve levensvatbaarheid heeft? Het primitieve kapitaal kan weggeraakt zijn, omdat men daarmede meer wilde doen dan zijne krachten toelieten, en men, om den bloei zijner onderneming te bevorderen, meer noodig had. Met spaarzaamheid heeft deze quaestie niets te maken. En hoe dikwijls gebeurt het niet, dat men, om zijne zaken uit te breiden meer geld noodig heeft, ten einde dit te voegen bij zijn oorspronkelijk kapitaal! Zoo vat ik ook niet, wat in te brengen is tegen de stelling, dat het crediet de natiën verbindt door het cosmopolitisme der kapitalen. De heer Feringa brengt er trouwens zeer weinig tegen in. Het crediet brengt ook niet eene wezelijken associatie tot stand tusschen verkregen rijkdom en rijkdom in den toestand van vorming, zegt de heer Feringa. Maar de feiten leeren dit toch wel. Hoe menige zaak is opgezet, waar de een zijn arbeid en kennise en de andere zijn kapitaal inbragt. Heeft zich de heer Feringa de commanditaire vennootschap niet herinnerd? Zeker, uitbreiding van crediet is niet het aatste (liever het voornaamste) woord van socialen vooruitgang. Zal de maatschappij krachtig vooruitgaan, dan is er nog heel wat

{==417==} {>>pagina-aanduiding<<}
meer dan crediet noodig. Maar is het crediet geen magtige factor van den materiëlen en intelllectuëlen vooruitgang? betwijfel het zeer, of de tijd eens moet komen, waarin de afhankelijkheid van het crediet zal hebben plaats gemaakt voor beteren toestand, waarin persoonlijk crediet overbodig is.
Het is mij onbegrijpelijk, hoe de heer Feringa ontkennen kan, dat het crediet den ondernemingsgeest bevordert. Heeft hij dan geen oog voor hetgeen in de maatschappij voorvalt? Men zou uit dergelijke bestrijding moeten opmaken, dat hij allen ondernemingsgeest veroordeelt. Het bewijst immers niets tegen het crediet, dat sommige zaken niet slagen.
Ik kom nu tot eene stelling van Baudrillart - want, behalve tegen professor Vissering, trekt de heer Feringa vooral tegen dezen schrijver en zijn manuel de l'économie politique te velde - welke ik ook niet gaarne onvoorwaardelijk onderschrijven zou. ‘Slechts het crediet bestrijdt het effect van de democratische versnippering der fortuinen.’ Ik kan niet inzien, dat dit effect zoo volstrekt bestreden zou moeten worden. Als er wat meer gelijkmatigheid in de fortuinen was, zouden wij met de zoogenaamde ‘sociale quaestie’ een heel eind verder zijn. Maar het crediet staat die meerdere gelijkmatigheid in het allerminst in den weg. Integendeel juist door te hulp te komen aan hem, die wel bekwaamheid maar geen kapitaal bezit, stelt het dien man in staat, zijn fortuin meer gelijkmatig aan andere fortuinen te maken. In zoover stem ik met Baudrillart in, dat groote zaken met groote kapitalen geene versnipperingen toelaten. Dan zouden zij te gronde gaan. En wie berekent al het nadeel aan de maatschappelijke welvaart daardoor berokkend?
Ik acht het niet noodig nog stil te staan bij de resumtie van de services les plus essentiels rendus par le credit door Baudrillart opgesomd. Alleen nog dit. De heer Feringa wenscht den band tusschen arbeid en kapitaal te versterken door b.v. de arbeiders tot coöperisten, d.i. tot kleine kapitalisten te maken. Zeer goed Maar de arbeiders kunnen geene coöperisten worden, tenzij met behulp van kapitaal, door henzelven opgespaard of van het crediet verkregen.
Ik heb nog een oogenblik te doen met een schrijver, die in Duitschland en in ons vaderland veel van zich heeft doen spreken: Dr. von Hartmann en zijne Philosophie des Unbewüszten, ook in deze materie door den heer Feringa geciteerd. Dr. von Hart-
{==418==} {>>pagina-aanduiding<<}
mann zegt, dat ‘de vermeerdering van den algemeenen rijkdom eigenlijk slechts den kapitalist baat’. Is dat juist? Zijn er niet een tal van artikelen, welke de niet-kapitalist door de vermeerdering van de algemeene produktie veel goedkooper dan vroeger bekomen kan? Men behoeft waarlijk zijne oogen niet te sluiten voor hetgeen den niet-kapitalist ontbreekt om toch te erkennen, dat de vermeerdering van de algemeene productie en daardoor van den algemeenen rijkdom ook hem gebaat heeft. Een krachtig middel om des arbeiders sociale positie te verbeteren is stellig gelegen in de coöperatie. Er is geen twijfel aan, of daardoor zullen de eerste levensbehoeften ook onder zijn bezit vallen. Maar coöperatie eischt in de eerste plaats: ontwikkeling, bekwaamheid. En dan opent zich de kapitalen-markt, zoo hij deze behoeft, even goed voor den arbeider als voor elk ander.
‘De vrije associatie zal onvergelijkelijk betere resultaten aanbieden dan de heerschappij van 't kapitaal’. Maar het is eene onmogelijkheid zich te onttrekken aan de heerschappij van het kapitaal. En het is ook niet noodig, ik heb het reeds doen opmerken. De coöperatieve sociëteit heeft even goed kapitaal noodig als elke andere. Ik geloof dus, dat Dr. von Hartmann op dit gebied al zeer weinig licht ontstoken heeft.
Ik kan den heer Feringa nu niet verder volgen op dit gebied. Het voornaamste heb ik behandeld. Vooral moet ik mij hier onthouden van de quaestie der banken te bespreken. Men kan hier zeer veel bijhalen; maar ik kan in deze kolommen niet meer plaats vorderen, vooral als de hoofdquaestie behandeld is. Ten slotte wil ik nog opmerken, dat ik mij geheel vereenig met den heer Feringa, als hij zegt, dat heel wat onnutte administratie kon vermeden worden als kontante betaling algemeen gebruik werd. Ter vervulling van allerlei huishoudelijke behoeften is geen crediet noodig.
Voorloopige toestanden. Ook op het terrein der natuurwetenschappen. De heer Feringa stemt met professor Virchow in, dat de tegenwoordige beteekenis der natuurstudie eene voorloopige is. Met dat al, heeft die voorloopige toestand eene reeks van onschatbare diensten aan de menschheid bewezen. Natuurlijk niet de physiqne chimie of astronomie amusante. Deze heeft geen ander doel dan ons in de schouwburgzaal te vermaken. Of daaronder ook begrepen zijn de natuurwetenschappen, welke haar

{==419==} {>>pagina-aanduiding<<}
orgaan vinden in het Practisch Volksboek, Kennis en Kunst enz., meen ik te mogen betwijfelen.
Teregt komt de heer Feringa op tegen de verheffing der natuurstudie alsof deze de eenige waarachtige studie ware, althans de eenige die praktische gevolgen hebben kan, ofschoon hij niets heeft tegen die studie of popularisering harer resultaten. (Het zou ook nog al vreemd zijn van een doctor philosophiae naturalis.)
De heer Feringa spreekt ook over de eigelijk gezegde natuurkunde en is van meening, dat velen aan de grondslagen en theoriën der natuurkunde grooter zekerheid toekennen, dan zij vooralsnog verdienen. Ik weet niet, of velen de grondslagen en theoriën der natuurkunde overschatten, maar ik weet wel, dat, als velen wijzen op de groote resultaten van de studie der natuurkunde, zij daarin gelijk hebben. Overschatting komt niet te pas. Ik zeide het reeds, toen ik over de natuurwetenschappen in het algemeen sprak. Maar de studie der natuurwetenschappen in het bijzonder verdient alle waardering.
Sprekende over de belemmering, welke de godsdienstbegrippen aan de verspreiding van de natuurkunde in den weg legden, roept de heer Feringa op eens zonder eenige aanleiding uit: met ons dor en droog, plat prozaïsch protestantisme contrasteert de ‘eeredienst’ der Grieken. Ik verzwijg volstrekt niet, dat hij, die Grieksch geleerd en in het Grieksch gewerkt heeft, altijd bijzonder genoten zal hebben in die poëtische eeredienst der Grieken. Maar was dat godsdienst? Niemand onder de geleerde of verstandige lieden die dat meende. En ik releveer dit volstrekt niet om op te treden als verdediger van het protestantisme. Daarmede heb ik niets te doen. Doch ik moet opkomen tegen eene vergelijking van de godsdienst der oude Grieken en het protestantisme van onzen tijd. Vooral, als die godsdienst op veel grooter schaal dan ooit het protestantisme gedacht heeft het verkondigen van hetgeen de denkers onder hen als waarheid meenden te moeten verkondigen verbood. Getuige Socrates, gelijk de heer Feringa zelf opmerkt.
Eene tweede oorzaak, welke de verspreiding van de natuurkunde belet, is gelegen in de te groote neiging tot bespiegeling zonder waarneming. Evenwel verklaart zich de heer Feringa voor eene combinatie van beide rigtingen. Als dit verstaan moet worden in dien zin, dat op de waarneming de bespiegeling volgt,

{==420==} {>>pagina-aanduiding<<}
m.a.w. dat na de waarneming van het feit de beteekenis daarvan moet gezocht worden, dan is er zeker niets tegen. Maar in dien zin spreekt men dan toch ook van waarnemen.
De heer Feringa spreekt ook over natuurwetten, en daarbij van een aantal spreekwoorden en magtspreuken, welke daaronder gerangschikt werden. Ik kan moeijelijk den schrijver op dit gebied volgen. Maar ik moet toch melding maken van eene dezer magtspreuken, omdat men ze dikwijls hoort en zij door den heer Feringa teregt, dunkt mij, in de eerste plaats onder de magtspreuken gerangschikt wordt. In de natuur heerscht de volmaakste orde.’ Mij dunkt het heeft eenige waarde, dat de heer Feringa op de onjuistheid dezer spreuk eens gewezen heeft. Men hoort ze veel te dikwijls.
Volgens den heer Feringa is natuurwet: de opgave der wiskundige relatie tusschen veranderlijke meetbare grootheden.
Voorloopige toestanden. In de wijsbegeerte zijn zij bijzonder talrijk.
Of het materialisme behoort tot de voorbijgaande verschijnselen op wijsgeerig gebied? Ik waag mij aan geen beslissend antwoord. Dat die rigting haar regt van bestaan heeft, is niet te ontkennen, evenmin als dat er zeer gegronde aanmerkingen tegen hare stellingen te maken zijn. De heer Feringa behoort niet tot hare voorstanders. De heer Douwes Dekker heeft ergens gezegd: ‘als ik van ziel spreek, is dit bij wijze van spreken, want wat er buiten stof is, weet ik niet.’ Mij dunkt, de heer Feringa beantwoordt deze stelling uitnemend wijsgeerig, als hij zegt: ‘ik vind het tweede lid dezer opmerking onwijsgeerig. Weet Multatuli dat de stof is? Is het spreken van stof niet bij wijze van spreken? Wat bedoelt men met stof anders dan de (onbekende) oorzaak der zoogenaamd-stoffelijke verschijnselen?’
Volkomen juist acht ik des heeren Feringa's opmerkingen tegen de materialistische school, als hij zegt, dat de stof der materialisten evenzeer eene abstractie is als de ziel der godgeleerden. (Ik laat natuurlijk geheel daar het beweren, of de ziel der godgeleerden eene abstractie kan genoemd worden. Dit ontneemt niets aan de juistheid der opmerking wat het materialisme betreft). Men moet evenzeer de materialisten tegenspreken, als zij b.v. den mensch eene machine noemen, wat onzinnig is, omdat eene machine iets beduidt dat geen bewijstzijn heeft. Hij geeft toe, dat de ziel (in theologischen zin) niet bestaat - welk beweren ik hier ook weder in het midden laat -, maar de stof

{==421==} {>>pagina-aanduiding<<}
(met enkel physische en chemische eigenschappen) bestaat evenmin. Wat bestaat, heeft ook andere fundamentele eigenschappen dan ondoordringbaarheid, poreusheid, zamendrukbaarheid, of wat er van dien aard meer in de physische en chemische leerboeken pleegt te worden vermeld. Alles, dunkt mij, volkomen juist.
Intusschen, welke wijsgeerige school men toegedaan zij, elk verstandig mensch zal moeten erkennen, dat op het gebied der wijsbegeerte voorloopige toestanden wel voorloopig de normale toestanden zullen blijven. Is het op dit gebied gelijk op dat der godsdienst mogelijk de absolute waarheid te vinden?
2. In een artikel handelende over: Scheiding van staat en kerk, zegt de schrijver, dat, ofschoon onze grondwet dit beginsel huldigt en het bevorderlijk is aan de belangen van den staat en de kerk, hij in de werkelijkheid die scheiding niet vindt. Vooreerst heeft de grondwet in art. 168 den staat verpligt de eenmaal aan godsdienstige gezindheden of derzelver leeraars van staatswege verleende subsidiën telken jare op nieuw te betalen, ja zelfs vastgesteld dat deze subsidiën voor vermeerdering vatbaar zijn. Dan hebben wij vele jaren achtereen ministers van eeredienst en eeredienst-administratiën gehad. Voorts worden in onze organieke wetten tal van bepalingen gevonden in strijd met geest en letter der grondwet. Eene bepaling, dat geen geestelijke of bedienaar van de godsdienst volksvertegenwoordiger, lid van de provinciale staten of den gemeenteraad mag zijn, moest in onze wetgeving niet voorkomen. (Er is zelfs, hoe eenvoudig het bij oppervlakkig nadenken schijne, geene onberispelijke of zelfs bruikbare definitie te geven van een geestelijke of bedienaar van de godsdienst). In het strafwetboek is het beginsel van scheiding tusschen staat en kerk geheel onbekend. De Zondagswet is nog in kracht. Art. 127 der militiewet, geestelijken en adspirant-geestelijken van de militie vrijstellende, is geheel in strijd met art. 177 der grondwet. In de tegenwoordige inrigting van ons hooger onderwijs vindt men geheel ten onregte eene theologische faculteit, welke daarenboven slechts godsdienst-leeraars kweekt van ééne secte. Bij de wet van 28 Junij 1822 zijn, in tegenstelling van andere genootschappen of particulieren, de kerkgenootschappen vrijgesteld van het betalen der personele belasting op huurwaarde, deuren en vensters enz. van kerken, en hebben geestelijken te lande een paard vrij. Ook de grondbelasting bestaat niet voor kerken en woningen van godsdienstleeraars. Eindelijk ver-
{==422==} {>>pagina-aanduiding<<}
meldt de schrijver de bij de wet
vastgestelde premiën voor het aantal kinderen van de geestelijken voor hunne jongens die Latijn leeren, voor hunne Latijn leerende jongens die studeren, voor hunne studerende zoons die huns vaders vak kiezen.
Ziedaar eene lange lijst van bezwaren. Zijn zij gegrond?
Ik ben het volstrekt niet eens met den schrijver, als hij meent te bespeuren inconsequentie bij den grondwetgever, die het beginsel van scheiding van staat en kerk huldigende, toch den staat verpligt om de eenmaal aan godsdienstige gezindheden of hare leeraars van staatswege verleende subsidiën telken jare op nieuw te betalen, ja zelfs meende te moeten voorschrijven, dat bij gebleken behoefte die subsidiën voor vermeerdering vatbaar zouden zijn. De grondwetgever besliste het beginsel. Hij wist zeer goed, dat de staat eigenaar der kerkelijke goederen is. Daarom, bepaalde die staat redenerende uit een zuiver privaat-regterlijk standpunt, dat hij den kerkgenootschappen daarvoor schadeloos te stellen had. Wij verkeeren hier geheel op het gebied van het burgerlijk regt. Daarmede heeft het beginsel van scheiding van staat en kerk niets te maken.
Geheel anders is het, als wij het oog slaan op onze wetgeving In strijd met die scheiding is het, dat geen geestelijke of bed ienaar van de godsdienst mag zijn: lid van de staten-generaal, provinciale staten, gemeenteraad. Ik weet niet, of geene juiste definitie van geestelijke of bedienaar van de godsdienst te geven is. Maar ik weet wel, dat hunne werkzaamheden geen beletsel voor het bekleeden dezer openbare betrekkingen kunnen zijn, wat in elk geval, gelijk bij iedere betrekking, aan hun eigen oordeel kon overgelaten worden. Het moet ook erkend worden, dat ons verouderd Fransch strafwetboek het beginsel van scheiding niet kent. Hoe kan het ook? De Zondagswet dient ook hoe eerder hoe beter opgeruimd. Maar hoe vinden onze staten-generaal den tijd, om hieraan eens te denken? Ook op dit punt staat ons de breedsprakigheid van ons parlement, gelijk professor Buys eenmaal zeide, zeer in den weg. Ik erken het ook, de vrijstelling van militiedienst, het privilegie in zake belastingen, het zoogenaamde kindergeld zijn altemaal zaken, welke zeer zeker niet in overeenstemming zijn met het beginsel van scheiding van staat en kerk.
Met den schrijver geloof ik, dat de theologische faculteit naar de seminariën verwezen moet worden. Dat aan dergelijke inrig-
{==423==} {>>pagina-aanduiding<<}
tingen ook nog andere dan zoogenaamd seminaristische kweekelingen kunnen gevormd worden, bewijzen de resultaten van het onderwijs aan de Luthersche en Doopsgezinde inrigtingen b.v. Men had dan bovendien het voordeel, dat het theologisch onderwijs voor alle kerkgenootschappen gelijk stond, want de staat zou natuurlijk ook die seminariën voor het hervormd kerkgenootschap behooren te subsidiëren. Nu heeft het den schijn, alsof de staat zich alleen met het hervormd kerkgenootschap bemoeit omdat de aanstaande geestelijken van dit kerkgenootschap alleen zich aan de hoogeschool kunnen bekwamen voor hunne aanstaande betrekking. Het is wel, ik erken het, grootendeels schijn - want de staat trekt zich ook wel degelijk aan - de opleiding van geestelijken van andere gezindheden, maar de schijn zelf moet vermeden worden en theologisch onderwijs is niet te huis aan de hoogeschool. Als men dus zegt, gelijk de schrijver van het hier besproken opstel, de theologische faculteit kweekt slechts godsdienstleeraars van ééne secte, dan is deze beschouwing hoogst eenzijdig. Voor de andere secten toch wordt wat de opkweeking harer godsdienstleeraars betreft eveneens door den staat gezorgd.
De schrijver meent, dat dit alles anders zou wezen, als onze regterlijke magt, gelijk het behoorde te wezen, geene wetten, besluiten, reglementen of verordeningen toepaste, die strijden met de grondwet. Men kent den strijd onder het regtsgeleerd publiek gevoerd over de vraag, of de regter al dan niet heeft te beoordeelen, of de wet, het besluit, de provinciale verordening, de gemeentekeur, in strijd is met de grondwet. Deze vraag is volstrekt niet met groote woorden uit te maken. Pro en contra worden gewigtige argumenten aangevoerd. Het is hier de plaats niet om met den schrijver ten aanzien van deze quaestie in debat te treden. Ik wil alleen als mijn gevoelen zeggen, dat ik van eene andere geheel tegenovergestelde meening ben. Met de redactie van het Weekblad van het Regt ben ik van oordeel, dat de regter geene andere taak heeft dan de wet (d.i. de wet in eigelijken zin, het besluit, de provinciale en gemeente-verordeningen, alleen voor het gebied waarop zij regtsgeldig zijn, wetten omdat zij zijn vastgesteld door de bevoegde magt) toe te passen, op grond dat die regter volgens de grondwet en de wet houdende algemeene bepalingen der wetgeving van het Koningrijk niet heeft te beslissen of er strijd met de grondwet is, omdat volgens ons staatsregt eene andere magt dan de regterlijke is aangewezen om dien strijd te

{==424==} {>>pagina-aanduiding<<}
beslissen. Die magt is de wetgevende. Ik kan overigens niet ontkennen, dat wij op de door den schrijver voorgestelde wijze welligt zeer gemakkelijk van een aantal verouderde wetten konden verlost worden. Als toch de regter niet toepast, zou de wetgever gedrongen worden voorziening te geven. Maar het kan niet.
3. In een artikel van den heer Feringa: ‘de vereischten voor wijsgeerig onderzoek,’ vind ik een aantal bijzonderheden, waarin zich de geest des schrijvers sterk uitspreekt en waaruit de geest van zijn tijdschrift niet het minst gekend wordt. Zeer juist is de opmerking, dat ‘onder de materiële vereischten voor wijsgeerig onderzoek bovenaan staat zekere welstand en eene behoorlijke mate van gezondheid’ volgens de bekende spreuk: mens sana in corpore sano.
Niet minder juist acht ik de volgende opmerking: ‘Wellicht zou 't er met het menschelijk geslacht beter uitzien, zoo altijd anonym ware geschreven.’
En dan! ‘absentie van veroordeelen is een volstrekt vereischte voor wijsgeerig onderzoek.’ ‘De geest moet krachtig zijn, gewend aan doordenken.’
4. Ik moet opkomen tegen het artikel, ‘rechts-specialiteiten.’ Dit betoog schijnt geschreven te zijn naar aanleiding eener lezing van professor Gratama te Groningen: ‘de godsdienst is de grondslag van het recht.’ Ik ken die rede niet en daarover spreek ik dus niet. Maar ik kan niet voorbijgaan phrases als deze: ‘wat recht is laat zich dikwerf moeilijk uitmaken en vooral rechts-specialiteiten schijnen in dit opzicht onvermogend. De zoogenaamde rechtsgeleerdheid is iets bouwvalligs en erg gebrekkigs.’ Misschien moest ik deze phrases stilzwijgend voorbijgaan, want zij openbaren eene mate van gebrek aan kennis, welke het polemiseren bijna onmogelijk maakt. Intusschen, waar het de aankondiging van een in vele opzigten met talent geredigeerd tijdschrift geldt, kan ik dergelijke onjuistheden moeijelijk passeren. Welnu, wat regt is zou zich dikwerf moeijelijk laten uitmaken? Zou de schrijver van deze phrase daarbij volstrekt niet gedacht hebben, dat in het volksbewustzijn zeer duidelijk de begrippen van regt leven? Weet hij niet, dat naar dit volksbewustzijn de beschreven wetgeving gemaakt wordt en dat dus praktisch in den regel uitgemaakt is wat regt is? En dan - de regts-specialiteiten zouden in dit opzigt onvermogend zijn! Risum teneatis! B.v. de Romeische, Fransche, Nederlandsche regts-specialiteiten! B.v. de Duitsche regts-speciali-
{==425==} {>>pagina-aanduiding<<}
teiten, aan wie de wijsgeerige beoefening van het regt zooveel is verschuldigd! Men kan zonder eenigen twijfel zeggen, dat het bouwvallige en gebrekkige van de - niet zoogenaamde, maar wel degelijk op wetenschappelijken grondslag rustende regtsgeleerdheid niet bekend is bij hen die de wetenschap des regts beoefenen, maar alleen bestaat in de verbeelding van hen, die niet weten wat regtsgeleerdheid is.
Ik heb meer dan genoeg van deze oppervlakkige redenering, zoo dat ik het overige van dit artikel onaangeroerd laat.
5. Ten slotte wensch ik nog het politiek programma van den heer Feringa te bespreken.
De schrijver begint met te zeggen, dat, toen de democratische vereeniging te Amsterdam wilde onderzoeken hoeveel democraten aldaar onder de kiezers werden gevonden, of in hoever deze zich wilden voegen naar de wenschen der niet-kiezers, hij had gemeend haar dat, niet onbelangrijk, onderzoek geenszins te moeten bemoeijelijken door het weigeren van iets zoo onbeduidends als eene candidatuur, die geen kans van slagen had. Ik vind in deze uitdrukking nog al het een en ander vreemd. Vooreerst acht ik het stellen eener candidatuur (voor het lidmaatschap van de tweede kamer) niet iets zoo onbeduidend. Het begrip van beduidend en onbeduidend is zeer relatief. Maar ik kan het volstrekt niet als eene quaestie van onbeduidend belang aanmerken, als men geroepen wordt om zich beschikbaar te stellen voor het lidmaatschap eener vergadering, welke in een niet onbelangrijk opzigt medewerkt aan de bevordering van het publiek belang. De kans van slagen heeft niemand in zijne magt. Maar de houding van den heer Groen van Prinsterer had den heer Feringa kunnen leeren, dat men, al staat men alleen, den strijd van zijne beginselen niet opgeeft. Maar hoe kan eene verkiezing van een bepaald persoon bevorderlijk zijn aan het onderzoek, hoe veel voorstanders uwe rigting telt? Of kunt gij u niet voorstellen, dat er een aantal kiezers van uwe rigting zijn, die nogtans u niet stemmen? Dat nu de heer Feringa liever schrijft dan spreekt, is zijne zaak. Wij weten nu eenmaal, dat het genre vergaderingen niet in zijn geest valt. (Ik spreek overigens geen oogenblik tegen, dat in onze vergaderingen welke ook, veel te veel gesproken wordt).
De heer Feringa wenscht intusschen uit het standpunt van een democratisch volksvertegenwoordiger (welke uitdrukking een

{==426==} {>>pagina-aanduiding<<}
pleonasme moest zijn, maar zulks niet is) staat en maatschappij te beschouwen, m.a.w. hij wil geven een (niet uitvoerig, maar toch eenigzins beredeneerd) concreet programma van hetgeen volgens hem de democratische partij thans zou behooren te verrigten. Geene uiteenzetting alzoo van een ideaal, maar politiek in engeren zin, en eene poging om te bewijzen dat de democratische partij eene regerende zou kunnen zijn, en meer vermag dan kritiek uit te oefenen of onbestemde formules aan de hand te doen; dat zij weet te onderscheiden tusschen hervormingen, die terstond, en hervormingen die eerst later, na voorbereiding, kunnen worden ingevoerd. En de heer Feringa vraagt, of er zijn voorstanders van vooruitgang, ‘ontwikkelde’ mannen, die aan dat onderscheid niet gelooven. Het schijnt zoo, althans te oordeelen naar den aandrang van sommigen op algemeen kiesregt zonder eenige beperking. Zeer teregt merkt de schrijver hierop aan, dat dadelijke invoering van algemeen kiesregt geen leap in the dark zou zijn, althans niet in den gewonen zin. Het is voor hem niet onzeker of de duisternis het zou winnen op het licht, de gebonden gedachte op de vrije, het conservatisme op de democratie, hoe zuiver democratisch het algemeen kiesregt moge zijn. Men ziet het, de geavanceerdheid van den heer Feringa is niet de gewone.
‘Democratie is vooralsnog meer eene richting, een beginsel, dan een bepaalde regeringsvorm. De grondwet gaat niet van dat beginsel uit en is voor democratische ontwikkeling een struikelblok. Het is wenschelijk de grondwet te herzien.’ En het bewijs van deze stellingen? Het is niet te vinden. Maar ik geloof ook niet, dat het te vinden is. De opstelling onzer grondwet heeft ongetwijfeld naar de vigerende, democratische beginselen onzer eeuw plaats gehad. Men denke slechts aan het jaar 1848. Dat hier en daar verandering noodig is, wie zal het ontkennen? Evenmin valt het te ontkennen, dat die verandering met wat minder omslag kan geschieden, hoewel het van den anderen kant erkend moet worden, dat zonder het bemoeijelijken van eene herziening der grondwet, deze veel van haar eigenaardig karakter verliezen zou. Het beroep van den heer Feringa op Engeland zonder grondwet (zoo algemeen uitgedrukt ook minder juist), en dat het daarom Nederland ook zonder deze daarom niet minder voorspoedig zou gaan, gaat niet op. Nederland heeft eene grondwet en zal deze, hoe ook na verloop van tijd gewijzigd, willen behouden.

{==427==} {>>pagina-aanduiding<<}

De heer Feringa wenscht de volgende wijzigingen in de grondwet. Intrekking van het regt om oorlog te verklaren, om adeldom te verleenen. (Mij dunkt, geene beduidende wijzigingen, welke echter in geen geval haast hebben). Weglating van de woorden: ‘de raad van state gehoord’ aan het hoofd aller uit te vaardigen wetten en bevelen. De schrijver wil in elk geval geene betaling der adviezen van dit staatsligchaam. Ik geloof dat deze verandering vooral geene verbetering zou zijn. Het advies van een college, waarin een aantal specialiteiten op verschillend gebied zitting hebben acht ik volstrekt geene onverschillige zaak voor de ministers. Hoe komt de heer Feringa er toe, om van de leden van den raad van state de kostelooze waarneming hunner betrekking te vorderen, nog wel in een tijd waarin al bijzonder weinig om niet gedaan wordt?
Afschaffing van de eerste kamer. Met den heer Feringa zie ik het nut dezer staatinstelling niet in, zonder dat ik hier nu mijne argumenten daarvoor kan opgeven. De vertegenwoordiging gekozen door alle ingezetenen, onverschillig of zij veel of weinig directe belasting betalen, onder voorwaarde dat de kiezer goed, degelijk lager en middelbaar onderwijs (het laatste gegeven aan de burgeravondscholen) heeft genoten. Ik vind deze regeling van het kiesregt, in verband met hetgeen de schrijver in zijne ‘democratie en wetenschap’ te dien aanzien opgemerkt heeft, logisch, mits men er slechts aan denke het onderwijs in onze staatsinstellingen, staathuishoudkunde en de hoofdbepalingen der voornaamste wetten ook op de lagere school te brengen, want het platte land kent over het algemeen geene burgeravondscholen. Een ‘kiezers-examen’ is dan in dat geval m.i. niet noodig. Wel leerpligt (geen schoolpligt) d.i. het bezoeken der lagere school moet tot en met het 14e jaar verpligtend zijn. En dan kosteloos onderwijs alleen voor de mingegoeden. (Tusschen haakjes voeg ik er bij, dat men niet eischen kan verpligt bezoek van de burgerschool want in de meeste plaatsen van ons land heeft men geene burgerscholen. Als het onderwijs onzer staatsinrigtingen enz. op de lagere school ook gegeven wordt, behoeft het ook niet). Van deze regeling van het kiesregt kan intusschen gezegd worden, wat de heer Feringa omtrent de staatszorg in zake onderwijs stelt, dat vooreerst wel blijven zal de toestand, waarin wij nu sedert jaren verkeeren. Men heeft vroeger geen ander criterium voor kiesbevoegdheid kunnen vinden dan het betalen van eene

{==428==} {>>pagina-aanduiding<<}
zekere som in de directe belastingen. En er zal heel wat veranderd moeten worden, eer men daarvan kan afstappen. Daarom kan ik de meening van den heer Feringa niet deelen, dat het niet noodig is de verbeteringen (ik zou liever zeggen veranderingen) van het onderwijs af te wachten, alvorens het algemeen stemregt (in de beteekenis die de schrijver er aan hecht) in te voeren.
Ook aan de vrouwen moet het kiesregt onder de zoo even genoemde voorwaarde verleend worden. En daarover voert de schrijver het een en ander aan.
Verder acht de heer Feringa het volstrekt algemeen stemregt onhoudbaar. Natuurlijk. Het volgt uit hetgeen hij reeds gesteld had.
Wat nu een kiezer al dient te weten, zal men geschikte keuzen van hem verwachten kunnen, deelt de schrijver verder mede. Natuurlijk iets meer dan lezen en schrijven (en rekenen had hij er kunnen bijvoegen). Een weinig geschiedenis, de eerste beginselen van staathuishoudkunde (aan welke wetenschap nu weder de haar toekomende plaats wordt toegekend), de hoofdbepalingen onzer staatsinrigting en der voornaamste wetten. Ik geloof inderdaad, dat de lijst der vakken aan de lagere school met de opgenoemde aangevuld moet worden, en dat wel in elk geval afgescheiden van de regeling van het kiesregt.
Vervolgens wil de heer Feringa gezorgd hebben, dat de inrigting van den staat en de wetgeving zoo eenvoudig mogelijk zij, om de kiezers-kundigheden ook daardoor gemakkelijk verkrijgbaar te stellen.
De regering behoort aan de kamers een wetsontwerp in te dienen, behelzende eene lijst van wetten, welke van kracht zijn, zóó dat de in de lijst niet opgenomen wetten van regtswege zijn ingetrokken. Heel gemakkelijk gezegd. Maar heeft de heer Feringa wel bedacht, dat voor de ingetrokken wetten andere in de plaats moeten komen? Heeft hij verder hierbij wel in aanmerking genomen de wetgevende kracht van ons parlement? Wat komt er tot stand?
Elke wet moet als slotartikel behelzen de bepaling: alle vroegere bepalingen, met deze wet strijdende, zijn ingetrokken. Wat is daarvan het voordeel? Hem, die de vroegere, op dit punt vigerende, wet raadpleegt en van de latere geene kennis draagt, helpt dit artikel niets.
De regters moeten onafhankelijk zijn. Dat zijn zij ten ontzent

{==429==} {>>pagina-aanduiding<<}
niet, want wat hunne bevordering betreft hangen zij van de regering af. Daarom meerdere gelijkheid in de tractementen van de leden der regterlijke magt. Ik geloof volstrekt niet, dat de ondervinding geleerd heeft dat de regterlijke collegiën ooit onder eenigen regerings invloed stonden of nu staan. Ik geloof ook niet, dat hier voor later eenige aanleiding zal bestaan. De noodzakelijkheid van verhooging der bezoldiging van de leden der regterlijke magt, wordt, meen ik, vrij algemeen erkend. Of daarin meer gelijkheid kan gebragt worden, hangt af van de inrigting der regterlijke collegiën en hunne bevoegdheid.
Onbekendheid met de beregting van stralzaken heeft den heer Feringa eene ongerijmdheid doen zeggen. Onze regters, zegt hij, laten de vraag, of eenige strafzaak al dan niet zal vervolgd worden, meestal ter beantwoording over aan het openbaar ministerie. Volgens het wetboek van strafvordering kan dit niet. Met dit punt heeft scheiding van politie en justitie, welke overigens bestaat, niets uit te staan.
Met den heer Feringa ben ik een voorstander van de onafzetbaarheid der regters.
Over de jury heb ik reeds gesproken bij de aankondiging van Democratie en Wetenschap.
De redenen, waarom ons parlement zoo weinig tot stand brengt, worden zeer juist opgegeven. Daarin kon verbetering gebragt worden. Zonder twijfel, Eene groote verbetering acht ik met den heer Feringa gelegen in de instelling van eene vaste commissie van wetgeving. Maar dan moet ik er onmiddelijk bijvoegen: en eene betere regeling van het regt van amendement Zooals dat regt tegenwoordig wordt toegepast, is het voor geen minister om uit te houden, en wij krijgen niet de beste wetten met de tegenwoordige toepassing.
Of het geheele land één kiesdistrict is, zal ons, geloof ik, nog geene betere wetten geven.
‘Het belastingwezen staat niet met het grondbegrip der democratie in zulk een nauw verband, dat men er uit zou kunnen afleiden welk belastingstelsel het beste is.’ Zeer juist, meen ik. Daar kan onder de voorstanders der democratie menig punt van verschil in zake de belastingen bestaan. De heer Feringa is geen voorstander van den hoofdelijken omslag als impôt unique. Ik ook niet. Eene groote verscheidenheid van belastingen zal, meen ik, iederen staatsburger het best naar zijn vermogen doen

{==430==} {>>pagina-aanduiding<<}
bijdragen in de algemeene lasten. Intusschen verklaart zich de schrijver voor de inkomsten-belasting en wederlegt eenige bezwaren daartegen ingebragt. En hij doet dit zeer ad rem, naar het mij voorkomt. En zoo belanden wij ook aan de ‘sociale quaestie.’ De heer Feringa verklaart zich voor afschaffing van alle onnatuurlijke regten, die het kapitaal zich heeft toegeëigend. Niet al die regten zijn onnatuurlijk. Dat elk de vruchten van zijn arbeid genieten moet, is een beginsel, hetwelk in zekeren zin juist kan zijn. In geen geval is het echter zonder commentaar toe te passen. Nu zijn er tal van commentaren. Enkelen leggen den klem op genieten en beweren, dat het sparen de oorzaak van de groote ongelijkheid der fortuinen is. Velen leggen klem op arbeid en zeggen: arbeid is alles, kapitaal niets. Een andere commentaar. Het gezegde beginsel is de grondslag van het eigendomsregt, onvatbaar voor discussie. Er zijn er, die in dat beginsel de bedoeling lezen, dat het erfregt worde afgeschaft. Anderen verklaren de zaak aldus, dat ieder eischen kan, dat men hem werk verschaffe. Dus de commentatoren laten ons in het onzekere en het beginsel is daarenboven niet juist. (Hier vergat de heer Feringa, dat hij eenige regels te voren gezegd had, dat het beginsel in zekeren zin juist kan zijn).
Intusschen verklaart de schrijver niet precies te weten, welke de natuurlijke vruchten van het kapitaal zijn en welke regeling van het erfregt de beste is. Wat de heer Feringa de zoogenaamde praerogativen van het kapitaal noemt, daarover straks nader. Maar wat de schrijver de natuurlijke regten van het kapitaal noemt, daarover hier een enkel woord. Ik spreek niet over de stelling: ‘dat ieder de vruchten van zijn arbeid moet genieten. Zoo in het algemeen, is die stelling zeker voor tegenspraak vatbaar. Maar dat iemand, die zich met maatschappelijke vragen bezig houdt, verklaart niet precies te weten welke de natuurlijke regten van het kapitaal zijn, is een zeer opmerkelijk verschijnsel. Die natuurlijke regten kan ieder zien. Daar is geen producent denkbaar, die niet over zeker kapitaal dient te kunnen beschikken. Ik spreekt hier niet van geld. De heer Feringa zal het toch met mij eens zijn, dat geld slechts eene der vormen van het kapitaal is. Kapitaal is slechts hetgeen van vroeger is overgespaard, wat het zijn moge. Dat natuurlijk regt kan niemand aan het kapitaal ontnemen, evenmin als hij de omwenteling van de aarde verhinderen kan.

{==431==} {>>pagina-aanduiding<<}

Over de beste regeling van het erfregt spreek ik hier niet, omdat wij dan op een te uitgestrekt terrein komen, non hujis loci. Het is mij genoeg, dat de heer Feringa het beginsel van het erfregt erkent.
Het schijnt, dat de heer Feringa niet juist gevat heeft wat onder kapitaal te verstaan is. Van daar zijne bezwaren tegen de zoogenaamde praerogativen van het kapitaal, welke eigelijk slechts zijn praerogatieven van den rijkdom, van hem die geld heeft. De heer Feringa wil dadelijke afschaffing van 1 het regt van remplacering voor de militie. Hij wil algemeene dienstpligtigheid. Vreemd dat hij onmiddelijk in eene noot daarbij aanteekent, dat hij algemeenen dienstpligt in beginsel niet voorstaat. Ik geloof integendeel, dat, wil men een goed leger en geene ongelijkheid voor de wet tusschen verschillende standen, men tot algemeene dienstpligtigheid moet komen.
2. Het kiesregt mag slechts op bekwaamheid gegrond zijn. Daarover spraken wij reeds vroeger.
3. Geene geldboeten meer als straf. Ik moet erkennen, dat bij de toepassing daarvan ongelijkheid ontstaat.
4. Strafbepalingen op arbeiders-coalitiën moeten afgeschaft worden. Deze zijn nu afgeschaft.
Over no. 5 voordeelen in zake belastingen, zal ik heel weinig zeggen. Men moet er vooreerst niet aan denken, een verandering in het zamenstel onzer belastingen te krijgen. De discussiën aan de inkomsten-belasting van den heer Blussé hebben dit wel ge, leerd. En als men registratie- en hypotheekregten ging wijzigen, dan zou men al aanstonds voor eventueel mindere opbrengst een aequivalent moeten zoeken.
De schrijver is er verder niet voor, dat de staat den werkers crediet verschaft. De arbeider moet zelfstandig worden en dus een kleine kapitalist, een associé. Tegenover den heer Feringa beweer ik, dat verscheidene instellingen van populair crediet zich in die rigting bewegen. Adres aan de inrigtingen van den heer Schulze Delitsch. Ook zijn er hier te lande, al werken ook anderen tot bijeenbrenging van een kapitaal voor deze instellingen mede.
‘Tot de bereiking van eene ware democratie en een verstandig socialisme kan de staat betrekkelijk weinig, het individu veel’. Zeer juist. De staat kan in buitengewone gevallen te hulp moeten komen; in den regel behoort hij zich te onthouden.

{==432==} {>>pagina-aanduiding<<}

‘De groote hervorming, welker invoering vele volgende geslachten zal bezighouden, moet hoofdzakelijk uitgaan van den vierden stand zelven’. Waarom van één stand? De heer Feringa schijnt veel te hechten aan standen. Later noemt hij de talrijke klasse van kleine boeren of boerenarbeiders den vijfden stand. Zoo kan men misschien nog een aantal standen meer uitdenken. Met welk nut echter? ‘Het noodigste werk voor de hervormers zal zijn den vijfden stand te verlichten’. Mij dunkt, die verlichting kan andere standen ook te pas komen.
Voor ons kleine land acht de heer Feringa verdere decentralisatie niet bijzonder nuttig. Ik geloof inderdaad ook, dat onze staatswetten elk deel van den staat de noodige zelfstandigheid in zijn kring in betrekking tot het algemeene staatsverband gegeven hebben. Maar nu begrijp ik volstrekt niet, uit welke statistiek de heer Feringa de conclusie getrokken heeft, dat dooreengenomen, de besluiten onzer centrale regering oordeelkundiger en beter gemotiveerd zijn dan die der provinciale of gemeentebesturen. Als er onder die talrijke besluiten van provinciale of gemeentebesturen al eens een onderloopt, minder goed gemotiveerd, men bedenke, wat een tal van besluiten die besturen van zooveel provinciën en gemeenten te nemen hebben, buitengewoon groot in verhouding tot die van de centrale regering.
Eindelijk spreekt de heer Feringa over Nederlandsch Indie, en prijst in ons koloniaal bestuur een tal van hervormingen aan. ‘Het batig slot worde afgeschaft, dat spreekt van zelf.’ Neen. Dat spreekt volstrekt niet van zelf. Om het woord is het mij niet te doen. Maar Indië is verpligt, wanneer Nederland in Indië's behoeften voorzien heeft - en dit laatste is de conditio sine qua non - eene bijdrage aan de Nederlandsche schatkist te leveren. Op de Indische begrooting moet als sluitpost voorkomen de bijdrage, welke Nederlandsch Indië in een zeker jaar aan Nederland kan leveren. En die bijdrage worde dan hier te lande bestemd om te voorzien in buitengewone uitgaven. Wil men eene vaste bijdrage, dan zoude dit moeten zijn op de wijze zoo als de minister de Waal dit vroeger wilde. Er zou een vaste post op de Indische begrooting uitgetrokken moeten worden, als bijdrage van Indië aan Nederland. De wetgevende magt zou later beslissen, wat er zou moeten gedaan worden met hetgeen de middelen later zouden blijken meer opgeleverd te hebben dan de raming altijd na aftrekking der uitgaven.

{==433==} {>>pagina-aanduiding<<}

Ik kan mij beter vereenigen met de volgende door den heer Feringa voorgestelde hervormingen: aanleg van spoorwegen van staatswege met lage spoorwegtarieven (als het namelijk mogt blijken, dat aanleg door particulieren niet gaat). Aanleg van vloeijings kanalen van staatswege. (Daaraan heeft Java voor zijne rijstvelden groote. behoefte). Afkoopbaarstelling der heerediensten. Verbetering der regtspleging. Insgelijks der politie, met uitbreiding en betere bezoldiging van het personeel. En worde veelgeld voor het onderwijs gegeven. Veel onderwijzers worden uitgezonden. De inlander, te beginnen met de hoofden, leere onze taal. Ik zou er nog bijvoegen; geleidelijke afschaffing der dwangcultuur. Als het noodig is, wat nog te betwijfelen valt, dat de erfelijkheid van het regentschap worde afgeschaft en de feodale toestand in de Vorstenlanden door een meer moderne vervangen worde, dan mogen deze veranderingen zeer geleidelijk geschieden.
Onbepaalde godsdienstvrijheid in Indië kan vooreerst niet verleend worden.
Met den heer Feringa acht ik volkomen drukpersvrijheid wenschelijk.
De schrijver wil niet beslissen, in hoever gemeentelijke onafhankelijkheid kan worden ingevoerd. Mij dunkt, onafhankelijkheid is niet het juiste woord. Dat langzamerhand de invoering van gemeente-instellingen voorbereid worde waardoor tegelijkertijd het algemeen gouvernement ontlast wordt van de zorg voor een aantal zaken welke tot het gemeentehuishouden behooren, wordt meer en meer erkend.
De gedwongen koffijcultuur moet afgeschaft worden. Ik geloof niet, dat dit reeds volgt uit hetgeen de heer Feringa omtrent de heerediensten aangemerkt heeft. Het werk aan de koffijcultuur is cultuurdienst en de arbeid aan openbare werken is heeredienst. En nu moeten de verpligte cultuurdiensten langzamerhand afgeschaft, en de heerediensten afkoopbaar gesteld worden. Het ophouden van den verpligten arbeid aan de suikercultuur is in uitzigt gesteld door de wet op die cultuur, evenals door de zoogenaamde agrarische wet den inlander het gebruik van zijn grond verzekerd is, ten gevolge waarvan elke beschikking daarover ten behoeve van de op hoog gezag ingestelde cultuur ophoudt, tenzij met schadeloosstelling. Intusschen veel hangt van de uitvoering dezer wetten, welke algemeene beginselen gesteld hebben, af.
Ook de voorbereiding der oprigting van een wetgevenden raad

{==434==} {>>pagina-aanduiding<<}
te Batavia met openbare zittingen schijnt wenschelijk, opdat Indië meer en meer in Indië bestuurd worde. Maar in dat geval zal het volstrekt noodig zijn, de Indische comptabiliteitswet te herzien en eene andere inrigting aan de Indische begrooting te geven, waardoor de discussiën in de vertegenwoordiging over een aantal punten van détail afgesneden worden.
De verwisseling van de officieren van het Indische leger met die van het Nederlandsche is zeer gewenscht. In het algemeen ware een meer regtstreeksch verband tusschen de Nederlandsche en Indische legers zeer gewenscht. Op de Indische begrooting van 1873 heeft de minister bij suppletoire aanvrage voor de kosten der expeditie tegen Atchin een memoriepost voor de oprigting eener Indische brigade uitgetrokken. Dat corps kan aan het doel bevorderlijk zijn.
Ik kan niet inzien, dat gebroken moet worden met het stelsel om de belastingen door pachters te doen innen. Wel, dat het invoeren eener inkomsten-belasting nuttig zoude zijn.
De heer Feringa spreekt niet over onze West-Indische bezittingen. Intusschen is daarvan ook heel wat te maken, als eene goede koloniale politiek gevolgd wordt. Ik behoef niet te zeggen van hoeveel belang die bezittingen voor ons land zijn.
Aan het slot resumeert de heer Feringa zijn programma, dat ik hiervoor in het breede besproken heb.
Genoeg gezegd, dunkt mij, om het tijdschrift de ‘vrije gedachte’ aan het publiek bekend te maken. Gelijk ik in den aanvang zeide, ik heb mij alleen opgehouden met het 1ste deel, 1ste stuk, omdat in dat eerste stuk de rigting van het tijdschrift zich het duidelijkst openbaart. Men zal na deze aankondiging nu eenigzins op de hoogte zijn, in welke rigting de volgende afleveringen zullen geschreven zijn.

Deventer, Junij 1873.
C. Duymaer van Twist.















{==435==} {>>pagina-aanduiding<<}

Binnenlandsche letterkunde.




I. Fraaie Letteren.

Vertaalde Engelsche romans.

No. 1. De geschiedenis van Jozua Marvel. Uit het Engelsch van B.L. Farjeon, door Mevrouw Koorders-Boeke. Amsterdam, P.N. van Kampen. 1872. Twee deelen gr. 8o.

No. 2. Ter wille eener vrouw. Naar het Engelsch van E. Watts Phillips, door S.J. Andriessen. Schoonhoven, S. & W.N. van Nooten. 1872. Twee deelen gr. 8o.

No. 3. Een dochter Heths. Uit het Engelsch van William Black. Amserdam, P.N. van Kampen. 1872. Twee deelen gr. 8o.

No. 4. Donkere Paden; door Hamelyn Smyth. Naar het Engelsch. Deventer. - A. Tjaden. 1872. Twee deelen gr. 8o.
No. 1. Het steeds grooter wordend aantal in Engeland uitkomende romans bevestigt de oeconomische waarheid, dat het aanbod zich regelt naar de vraag. Naarmate de leeshonger algemeener wordt, neemt de schrijflust toe en onophoudelijk brengen oude en nieuwe romandichters hunne waar aan de markt. Meestal zijn het kunstproducten van oorspronkelijke auteurs; want de aanvoer uit het buitenland staat bij ons Britsche overburen in omgekeerde rede tot de vreemde lectuur, die in ons land wordt ingevoerd. Moge nu, bij hen zoowel als bij ons, het lezende publiek het eerst en het liefst naar het werk van reeds gunstig bekende schrijvers grijpen, de pennevruchten van nieuwelingen vinden ook gereeden aftrek, en onze vertalers en uitgevers haasten zich, zelfs het nieuwste, dat buitenslands uitkomt, in onze moedertaal over te brengen. Zeker is het eene aanbeveling, als ook wij een beroemden Engelschen naam, of ‘van den schrijver’

{==436==} {>>pagina-aanduiding<<}
of ‘schrijfster’ van reeds geliefde lectuur, op de titels hunner overzettingen lezen; maar zij brengen met het rijpe ook het groene aan de markt; de leesgezelschappen en leesbibliotheeken moeten voorraad hebben, dit waarborgt het debiet, en zij bekommeren er zich weinig over, dat de vreemde waar uit de pen komt van onbekende grootheden, van welke het romanlezend publiek ten onzent nog nooit iets heeft gezien of gehoord. Soms in het licht komende met, dikwijls zonder den naam van hem of haar, die den roman vertolkten, moet het gezag van vertaler en uitgever samen of dat van dezen alleen voldoende aanprijzing wezen, terwijl zij zich in den regel zelfs de moeite zich niet getroosten, in een ‘Woord vooraf’ of korte ‘Inleiding’ op te geven, welken opgang de onbekende schrijver in zijn land reeds heeft gemaakt en of het aangebodene een eersteling is, dan wel het werk van dezelfde hand, van welke men reeds vroeger iets ontving.
Zoo heb ik naast mij liggen de vier hierboven opgegeven vertalingen uit het Engelsch, die mij ter aankondiging werden toegezonden. Ik herinner mij niet de namen der oorspronkelijke schrijvers gehoord of iets van hen gezien te hebben voordat deze overzettingen mij onder de oogen kwamen. Om met No. 1 te beginnen, van B.L. Farjeon wist ik niets hoegenaamd en weet ik nog niet veel meer, dan wat ik uit zijne geschiedenis van Jozua Narvel afleiden kon. De verdienstelijke vertaalster heeft geen enkel woord over hem aan haar boek vooraf laten gaan; en haar uitgever verzekert slechts, dat deze roman ‘door bevoegde Engelsche critici als eene werkelijk gelukkige navolging van Dickens geroemd wordt’.
Op de lijst der Brittish Authors van de Tauchnitz Edition vond ik Jozua Marvel echter even min als eenig ander werk van denzelfden auteur; wat zeker niet pleit voor zijne vermaardheid; waarom ik meen aanspraak te hebben op verschooning van deze mijne onwetendheid, te eer, omdat het voor vertalers en uitgevers veel gemakkelijker is, van een schrijver, wiens werk zij onder handen nemen, iets te weten te komen, dan voor aankondigers of recensenten, die soms heele stapeltjes nieuw uitgekomen romans tegelijk ontvangen. Zij zouden, om steeds op de hoogte te zijn, al die letterkundige Engelsche tijdschriften er op na moeten houden, die ook het groenste op romantisch gebied terstond ter sprake brengen, of aanteekening dienen te houden van alles

{==437==} {>>pagina-aanduiding<<}
van dien aard, wat in den vreemde aan de groote markt wordt gebracht, om klaar te staan met hunne notities, als de eene of andere Hollandsche vertaler liefhebberij krijgt in de vertolking zelfs van het onbeduidendste. Mij dunkt, dit is niet te vergen, en ik meen aan mijn plicht als aankondiger te voldoen, als ik van mijnheer Farjeon niet meer zeg dan wat dit voortbrengsel van zijn scheppend genie als van zelf aan de hand geeft.
Ik schreef daar ‘scheppend genie’, en zeker is ieder verdicht verhaal een voortbrengsel van het vindingsvermogen of de scheppingskracht van zijn auteur; maar er zijn groote en kleine geniën; en nu durf ik Farjeon nog niet onder de groote te rangschikken, hoewel ik hem niet alle genialiteit ontzeggen mag. Dit meen ik te mogen verzekeren: hij heeft verbeeldingskracht, hij schept personen en toestanden, die niet alledaagsch zijn, en schildert tafereelen liefelijk om te aanschouwen. Is hij al geen groot genie, hij is toch een man van talent, die ons onderhoudende lectuur verschaft. Meesterlijk verstaat hij de kunst van beschrijving, en niet alleen wat er voorvalt met, maar ook wat er omgaat in zijne personen, stelt hij duidelijk en klaar in 't licht.
In dezen roman heeft hij zijn personeel gekozen uit eene volkrijke buurt van Londen en wel uit de lagere volksklasse, 't zijn allen doodeenvoudige menschen; de vader van den held die de titelrol vervult, is een ‘draaijer,’ jozua zelf wordt matroos en met slechts enkele fatsoenlijke heeren en dames wordt hij in aanraking gebracht. Hij, zijn vriend Daan, Ellen (Daans zuster) en Minnie, beiden Josua's intime vriendinnen, alsmede 's jongelings vader en moeder - zij worden allen uitvoerig en naar het leven geteekend, en het grootste blijk van talent vond ik juist hierin, dat de S. voor zulke, oppervlakkig beschouwd, onbeduidende personen genoegzame belangstelling weet in te boezemen om hen in de ontwikkeling hunner lotgevallen en aandoeningen tot aan het einde te volgen. Ik moet er bijvoegen, dat hij geen òverschoone natuurtafereelen noch trotsche kasteelen, geen beschrijving van kostbare meubelen en rijke kleederdracht, niets van dat alles, wat naar praal en pracht zweemt, te baat neemt, om die belangstelling op te wekken of gaande te houden; en ik vind het jammer, dat hij niet even sober, als in het gebruiken van romantische stoffeering of zoogenaamd dichtelijke inkleeding, ook in het gebruik maken van het avontuurlijke gebleven is. Tot aan de schipbreuk van de ‘Vroolijke Andries’

{==438==} {>>pagina-aanduiding<<}
blijft zijne fantasie binnen de perken, maar dan neemt zij eene vlucht en vraagt niet meer naar werkelijkheid, waarschijnlijkheid of mogelijkheid!....Jammer! zeg ik, want het begin was zoo goed, zoo eenvoudig, zoo natuurlijk; het eerste deel heeft niets of gij leest het met genoegen. Gij glimlacht wel eens om de beide jongens met hunne vriendschap, gij denkt wel eens aan brave Hendrikken, maar gij vindt ze toch heel aardig, heel naief en deelt in hun lief en lied. Als dat avontuurlijke echter komt, als gij u Josua voorstelt onder de wilden met het op hem verliefde meisje, eenzaam bij dag en bij nacht in hunne hut en dit jaren lang achtereen, wordt hij wel een beetje al te braaf. De S. schijnt bij deze verhouding tot elkander van twee jeugdige harten te vergeten, dat zoo geheel en al zonder strijd zelfbeheersching niets beteekent, en de deugd zonder verzoeking geen deugd is, hoogstens gevolg van koudbloedigheid, terwijl deze laatste weder niet vallen kan in zulk eene verliefde natuur als die van zijn held.......Had hij den jongen man laten worstelen met zich zelf en overwinnen, hij zou meer waar zijn gebleven en hij zou gerezen zijn in mijne achting, ik zou Farjeons talent te hooger hebben gewaardeerd. Ook de romanschrijver moet trachten waar te blijven en als hij idealiseert geen menschen schilderen zonder vleesch en bloed. In de romantische wereld hebben wij reeds lang phantasie-beelden of conventioneele karakters genoeg.
Ook ten opzichte van het booze was mij de S. te pessimistisch. Een zedelijk zoo slecht mensch als die Lascar is eigenlijk evenmin een natuurgenoot van ons als eene aangekleede deugd; maar dit, zoowel als het hier en daar al te avontuurlijke zijn, dunkt mij, bewijzen, dat Farjeon nog geen geroutineerde romannenmaker is, zooals Engeland er velen oplevert, of liever, dat hij, zooals een aantal zijner collega's van het mannelijke en vrouwelijke geslacht, het zich al te gemakkelijk maakt. Een weinigje scheppingsvermogen, een beetje verbeeldingskracht en eene intrigue met zoo niet onmogelijke toch hoogst onwaarschijnlijke ontknooping is gemakkelijk te vinden; maar - dit is geen echte kunst. Als die ‘Engelsche Critici’ gelijk hebben, is misschien die ‘navolging van Dickens’ wel de oorzaak, dat Farjeon zich een weinig in dat avontuurlijke verliep.........
Van eigenlijke strekking of tendenz heb ik in dit verhaal weinig gevonden. Aan te toonen, dat een ambachtsman bij het

{==439==} {>>pagina-aanduiding<<}
vak van zijn vader moet blijven en niet hooger op moet willen in de maatschappij, veel minder zijne neiging, wat meer van de wereld te zien, mag opvolgen, kan toch de bedoeling van den S. niet zijn geweest. Het overheerschend zedelijke idee van het boek is, dunkt mij, de aanschouwelijke voorstelling van de groote kracht van oprechte vriendschap en zuivere liefde. Hoe het goede vertrouwen van welmeenende vrienden en belangeloos liefhebbende harten zich niet laat schokken door den kwaden schijn en zelfs bestand is tegen de arglistigste pogingen van den laster, komt hier ten duidelijkste uit. Al meen ik dan niet onvoorwaardelijk deze ‘Geschiedenis’ te mogen prijzen, toch aarzel ik niet de lezing aan ieder aan te bevelen, die een beetje toegeeflijkheid wil gebruiken ten aanzien van eene hier en daar wat al te weelderige phantasie en nog niet genoeg geoefend kunstvermogen. Er is genoeg waars en schoons en goeds in, om het gebrekkige voorbij te zien; ook is het werk vloeijend vertaald en netjes uitgegeven, wat de lectuur zeker veraangenaamt.
No. 2. Zooals ik boven reeds schreef, van Watts Phillips weet ik even veel of even weinig te zeggen als van Farjeon. Ik las zijn boek en kwam tot de uitkomst, dat hij weinig kans heeft om een ster van de eerste grootte aan den Engelschen romanschrijvers-hemel te worden, althans veel minder dan de auteur van Jozua Marvel. Zelfs geloof ik dat hij bij hem ver achter staat in dat eenvoudige en ongekunstelde der descriptie, vooral in het opvatten en weergeven van dat echt menschelijke en rein zedelijke, dat mij in die laag geboren draaijers-familie met hare vrienden en bekenden zoo veel belangstelling ingeboezemd had. Van den beginne tot het einde brengt deze schrijver u in gezelschap met lage, gemeene zielen; en de enkele betere karakters, die hij laat optreden, verzoenen u niet met het onaangename van de schurkerij, de lastertaal en de platte gesprekken, welke hij u te zien en te hooren geeft.
Ik kan 't niet helpen, maar ik houd nu eenmaal niet van den omgang met mannen, die in 't spinhuis zouden zitten als hunne fieltestreken ontdekt werden, noch met vrouwen, die er een kwaadaardig plezier in hebben, hare naasten te belasteren en elkander te sarren. Ik zoek hunne conversatie niet in het werkelijke leven en vind het onaangenaam in romans, meer dan hoogst noodig is voor de intrigue, met hen in gezelschap te worden gebracht. Romans leest men voor zijn plezier maar niet om

{==440==} {>>pagina-aanduiding<<}
zich te vervelen en evenmin om zich te ergeren. Ik kan mij best amuseeren met een draaijersjongen en zijn vriend, met een ouden pikbroek, zelfs met een verloopen komediant, maar met gerafineerde schelmen en verachtelijke klappijen, zooals de heeren en dames van Watts Phillips? Neen, ik dank vriendelijk voor de eer van hun bijzijn. En de nobele figuren die hij ten tooneele voert? De Lords en Ladies zijn conventioneele personages: op middelbaren leeftijd trotsch en wraakgierig, als jongelui zoo mooi als de dageraad, zoo beminnelijk als de phantasie ze maar scheppen kan. De enkele wezenlijk edele mensch, de Deus ex machina in dezen roman, die al het gebrouwen kwaad weer, herstellen niet, want dat is onmogelijk, maar minder vreeselijk in de gevolgen maken moet, in 't kort, de man, die ‘ter wille eener vrouw’ de liefde voor zijn vader geweld aandoet zonder het minste uitzicht op de wederliefde van die vrouw, - deze figuur, ik herhaal het, verzoende mij niet met de rest.
Ook wat de intrigue betreft, meen ik dezen roman onder de zeer gewone of alledaagsche te mogen rangschikken. Een moord, des nachts in een bosch, gepleegd op een echtgenoot, die zijne vrouw bij een rendez-vous met haren voormaligen minnaar wil betrappen; - die minnaar verdacht de moordenaar te zijn, maar zoowel zelf als die vrouw spoedig daarop gestorven; - de dochter van den vermoorde later het voorwerp der hartstochtelijke liefde van den zoon des vermoedelijken moordenaars; - de wezenlijk schuldige ter elfder ure ontdekt en zelfs de goede naam der moeder van het meisje te gelijk hiermede van alle smet gezuiverd, het beletsel van het huwelijk hierdoor weggenomen zoodat ‘zij elkander krijgen’....O, 't is een recept, waarnaar honderd en een romans reeds gemaakt zijn en nog zullen gemaakt worden, zoolang er liefhebbers zijn van sensatielectuur. Aan zulke lezers kan ik ook alleen dit werk van Watts Phillips aanbevelen. Voor hen die houden van karakterstudie en echt tragische toestanden uit de botsing der hartstochten langs den natuurlijken weg van oorzaak en gevolg voortgevloeid, of van liefelijke tafereelen, waarop de mensch met zijne zwakheid en zijne kracht, zijn lief en zijn leed, zijn goed en zijn kwaad afgeschilderd wordt - voor zulke lezers schreef de auteur van Ter wille eener vrouw zeker niet. Het ‘Noodlot’ is bij hem te veel de leider of bestuurder der gebeurtenissen, en lage hartstochten zijn te uitsluitend de spil, waarom alles draait, om hem

{==441==} {>>pagina-aanduiding<<}
een kunstenaar te noemen, een dichter, die de werkelijkheid idealiseert en óf als humorist ôf als satiricus u aangenaam en tevens nuttig bezig houdt. Zelfs aan de zoogenaamde romanschrijvers gerechtigheid wordt door hem niet voldaan, omdat die latere uitdeeling van loon en straf slechts in zeer geringe mate het kwaad herstelt, dat geldzucht en wraakgierigheid hebben gesticht...
Om het een en ander verlang ik er niet bijzonder naar - om eene geliefde uitdrukking van den Heer Andriessen te gebruiken - iets meer voor den S. ‘aan de weet te komen’. Het spijt mij voor Vertaler en Uitgever, dat ik hun werk niet aan iedereen durf aanbevelen; maar zij kunnen zich troosten met de gedachte: het getal lezers, dat smaak heeft in zulke boeken is in ons vaderland veel grooter, dan dat van hen, die hooger eischen aan den romandichter doen.
Veel beter dan No. 2 voldoet
No. 3 aan de vereischten der kunst, hoewel ik ook op dit verhaal gegronde aanmerkingen meen te mogen maken, en al aanstonds begin met den titel.
Dat Schotsche vrome luitjes, die de tale Kanaäns spreken, een in Frankrijk uit eene Fransche vrouw geboren en in het Roomsche geloof opgevoed meisje vergelijken bij ‘eene dochter Heths’, mag heenbruijen. Het is er mede als met den naam van ‘valschen profeet,’ ‘Belialskind,’ enz. zoo dikwijls aan onrechtzinnige Evangeliedienaars gegeven, en kan gerust op rekening gezet worden van bekrompenheid en vooroordeel, waarover een redelijk denkend mensch zich niet boos maakt. Maar, dat een schrijver aan zulk een schimpnaam den titel ontleent van een roman, en den hoofdpersoon van dien roman er door aanduidt, kan er niet door, te minder, als hij den bijbeltekst, waaruit de vergelijking genomen is tot verduidelijking er tegenover plaatst, waardoor hij het vermoeden opwekt, dat de voor eene Kanaänitische gescholdene, evenals haar prototype, verdriet veroorzaakt aan de familie waarin zij opgenomen wordt. Het eenvoudige en allerliefste meisje, dat de titelrol vervult, heeft met de vrouwen, over welke Jacobs moeder zich beklaagt, niets gemeen, dan dat zij van moederszijde eene vreemdeling is en tot eene andere Kerk behoort dan hare Schotsche betrekkingen. Zij brengt geen verdriet aan, maar komt zelve in lijden, ja, vindt een vroegen dood, door uit haar zonnig Frankrijk in het nevelachtige Schotland overgeplant en daar in aanraking gebracht te worden met een echt Schot-
{==442==} {>>pagina-aanduiding<<}
sen Lord. De vergelijking gaat dan ook ten eenenmale mank en het boek geeft volstrekt niet, wat titel en motto doen verwachten.
Eene tweede bedenking is, of hetgeen datzelfde lieve meisje wedervaart belangrijk genoeg mag heeten om er twee dikke deelen mee te vullen? Hare geschiedenis is the old story: een onervaren meisjeshart ontbrandt in liefde voor den eersten den besten jongen man, die zich voordoet, wordt teleurgesteld, breekt en sterft. Honderde malen is deze treurige gebeurtenis door dichters en romanschrijvers bezongen en verhaald, en zal nog honderde malen behandeld worden. Op zich zelf is hier niets tegen; hoe oud ook, het geval herhaalt zich telkens op nieuw, - al is het zelden met doodelijken afloop! - en behoort tot die onderwerpen die sterk op de verbeelding werken, het medegevoel opwekken en daarom door beginnende kunstenaars ligt gekozen worden. Laat hen gerust hun gang gaan, mits zij het goed doen, mits zij het oude thema zoo weten te variëeren, dat het nieuw schijnt en op nieuw belangstelling wekt.
Nu durf ik van William Black gerust verzekeren, dat hij vindingrijk genoeg is, om zulk eene nieuwe variatie te geven van het oude min of meer tragische en op allerlei toon gezongen lied. Ik ben zelfs overtuigd, dat menigeen hem roemen zal om zijne plastische kunst, zijn helderen stijl, zijne zuivere taal en vooral om het dichterlijke waas dat hij over zijn geheele verhaal weet te verspreiden; maar evenwel nogtans en desalniettemin mag ik niet ontveinzen, dat ik hem te lang, te uitvoerig vind. Hij rekt deze eene hartsgeschiedenis veel te veel uit en wordt hierdoor nu en dan wel een beetje vervelend, wat hij niet genoeg vergoedt door zijne fraaije natuurschilderingen en gedetailleerde karakterteekening der nevenpersonen.
Evenmin als Farjeon en Phillips kende ik William Black, - hoewel zijn naam op de lijst der Tauchnitzdition reeds voorkomt, en was dit het eerste werk van zijne hand dat mij onder het oog kwam. Misschien schreef hij andere romans of novellen vóór zijne Dochter Heths; maar deze maakte op mij den indruk van een eersteling te zijn, of althans afkomstig van een auteur, die nog jong is en nog niet geleerd heeft zich te matigen. Wat prettig is voor een dichter, aan zijne phatasie vrij spel te geven en neer te schrijven wat zij hem voortoovert, is niet altijd even plezierig om gelezen te worden. De lezer wil gaarne met hem mede gaan in het tooverland der verdichting, hij doet dit

{==443==} {>>pagina-aanduiding<<}
als van zelf, ongemerkt, als ook zijne verbeeldingskracht door den tooverstaf der kunstenaars wordt in beweging gebracht en aan 't werk gezet, maar hij verlangt niet te lang bij ieder tafereel opgehouden te worden, en nog veel minder, dat hem alles, wat er in de harten der hem voorgetooverde personen omgaat of wat er met hen geschiedt, van stukje tot beetje aangewezen wordt. Dit een en ander doet Black, naar mijn oordeel, juist wat veel; en toen ik aan het einde van den langen weg, langs welken hij mij geleid had, uitkwam op een ‘kerkhof op de heide,’ gevoelde ik mij teleurgesteld. Moet dit, vroeg ik, de uitkomst zijn? Moesten al die zonnige en stormachtige tafereelen geschilderd, al die gemoedsaandoeningen beschreven, al die nevenpersonen ten tooneele gevoerd worden, enkel en alleen om het droevige levenseinde van een jong vrouwtje mogelijk en aanschouwelijk te maken? Verdiende zij zelve en haar lot wel zulk een omhaal? in 't kort: is het onderwerp van dezen roman wel belangrijk genoeg voor zulk eene uitvoerige wijze van verhalen? Ik meen niet alleen ontkennend hierop te mogen antwoorden, maar heb bovendien nog eene grief tegen den schrijver, namelijk dat hij geen zuivere moraal huldigt. Hij vergoelijkt het zedelijk kwaad van den man, die het hart van het onschuldige meisje doet breken, niet alleen, maar maakt ook het lieve schepseltje zelf eindelijk zoo zwak, berooft haar zoo geheel van allen vrouwelijken zielenadel, dat zij zelve in strijd handelt met den goeden aanleg van haar karakter en immoreel wordt.
Ik ben verplicht deze zware beschuldiging te motiveeren, zoowel om den auteur zelven, al komt deze mijne beoordeeling nooit onder zijne oogen, als om de lezers, vooral de lezeressen van zulke boeken als dit. De immoraliteit waarop ik doel, bestaat volstrekt niet in de schildering van onzedelijke tafereelen of de beschrijving van iets dat de eerbaarheid kwetsen kan. Met eene navolgenswaardige kieschheid behandelt de S. alles wat betrekking heeft op de wederzijdsche genegenheid zijner verliefde jonge lieden. Wat dit betreft mag de preutschte Mama het boek gerust aan hare dochters in handen geven; er komt niets in voor dat op alleen zinnelijke liefde doelt of de verbeelding van het opkomende geslacht verontreinigen kan. Voorwaar, eene verdienste, die aan weinig romanschrijvers zoo onvoorwaardelijk mag toegekend worden, als aan William Black, voor zoover dezen zijn roman betreft! Neen, ik noem zijn boek onzedelijk, omdat

{==444==} {>>pagina-aanduiding<<}
hij met zekere voorliefde den held van zijn verhaal, den verliefden Lord, als onberispelijk voorstelt, althans te veel verzachtende omstandigheden pleit, niettegenstaande die Lord een heimelijk getrouwd man is, en zich voordoet als jong gezel om het hart te winnen van een onervaren meisje, een eenvoudig, naief natuurkind. Dat dit den beeldschoonen, geestrijken man gemakkelijk valt en hij zijn doel bereikt, laat zich dadelijk gissen; dat het weinig beteekent al wordt hij voorgesteld als strijdende met zijn hartstocht, als aan Catherinej zelf verzekerende, dat eene verbintenis met hem onmogelijk is en dat hij zijne onbedachte declaratie terugneemt; als haar verlatende, haar verwaarloozende haar aanradende zelfs om haar neef te huwen; 't dient alles slechts om het verhaal te rekken, den strijd voor het meisje moeijelijk te maken; maar het pleit den getrouwden man niet vrij, hij is onzedelijk, valsch, een huichelaar, omdat hij niet belijdt reeds getrouwd te zijn, zoodra hij de eerste beginselen van hare liefde voor hem bespeurt. Waarom doet hij dit niet? Natuurlijk, zijne passie voor het schoone en beminnelijke kind is hiertoe te groot, hij is hiertoe te zwak, te karakterloos bij al zijne romantische deugden; en ik maak er juist een verwijt van aan den romandichter, dat hij zulk eene weinig nobele figuur als een echten Engelschen edelman, als een waren romanheld voorstelt, die onberispelijk, geëerd en gevierd in zijn kring voortwandelt en door de braafste moeders voor hare braafste dochters tot man zou begeerd zijn, als hij niet de liefhebberij had gehad een beetje den zonderling, den kluizenaar te spelen, die onophoudelijk aan de samenleving zich onttrekt.......waardoor hij echter ook weer een te belangwekkender geheimzinnig wezen wordt!
Het spreekt van zelf, dat het geheime huwelijk ontdekt wordt, en dan?....Het meisje is op dat oogenblik grooter en beter dan hij, zij wil hem nooit weerzien; en om zich te verdedigen tegen zich zelve belooft zij hare hand aan den haar zoo oprecht liefhebbenden neef, dien zij zeker met al den gloed van haar teergevoelig meisjeshart zou bemind hebben, als die ellendige Lord niet tusschenbeide gekomen ware. Helaas! Haar hartstocht voor den voormaligen minnaar is ook haar te sterk, en hier wordt de S. inconsequent, hier begint hij ook het karakter van het overigens zoo lieve en oprechte, zoo reine meisje te verzwakken. Zij kan de ware liefde van baar nobelen en beminnelijken ver-
{==445==} {>>pagina-aanduiding<<}
loofde niet ontdekken en waardeeren; zij heeft te weinig vrouwelijken zielenadel om den man te kunnen vergeten, laat staan te verafschuwen, die haar zoo schandelijk heeft misleid. De Lord komt (NB. niettegenstaande hare verloving!) nog eens terug; vertelt haar dat zijne vrouw waarschijnlijk gestorven is; stelt haar voor met hem naar Amerika te vluchten en - zij pakt haar bundeltje om zich naar het strand te spoeden, waar hij met zijn schip haar wacht!.....'t Doet er niet toe, dat een opkomend onweder hunne vereeniging belet, dat zij halfdood op den weg gevonden wordt en hij dien zelfden nacht schipbreuk lijdt en verdrinkt; - 't doet er niet toe, dat hij, nog even voor dat verdrinken, terwijl zij reeds op weg naar hem toe is, een knipbriefje schrijft, waarin hij haar verzekert, haar offer niet aan te nemen en alleen te willen vertrekken, en haar nooit weer te zien; - onzedelijk handelt hij en onzedelijk wordt zij en blijft zij, omdat zij, als zij na deze catastrophe haar neef trouwt, niet laat blijken of boetvaardigheid dan wel teleurgestelde nog altijd hoop koesterende liefde haar doet wegkwijnen. Zij weet nl. niet, dat haar Lord dood is; zij kan de ware huwelijksliefde voor haren uitstekenden, haar zoo innig liefhebbenden, haar vergodenden echtgenoot niet vinden en sterft
eindelijk als het slachtoffer van - onbevredigden hartstocht.
Ik beweer volstrekt niet, dat een kunstenaar zulk een drama niet schilderen mag. Het hier verhaalde, ik herhaal het, is eene dikwijls vertoonde geschiedenis. Mannen, die onnoozele meisjes misleiden, en teere hartjes, die door teleurgestelde liefde gebroken werden, ze zijn er geweest, ze zijn er nog en zullen er blijven, maar ik eisch waarheid ook van den dichter, ik eisch zedelijkheid ook van den romanschrijver, en het is onwaar dat jonge menschen zoo goed, zedelijk goed kunnen zijn en tegelijk zoo zedelijk verkeerd kunnen handelen, als hier geschilderd wordt; en het is onzedelijk hen zoo te idealiseeren als er zoo weinig degelijkheid en zulk eene karakterloosheid, om niet te spreken van gemis aan alle godsdienstig-zedelijke beginselen, uit hunne daden spreekt. Met opzet zwijg ik over laatstgenoemde beginselen, omdat ik geen vertoog wil schrijven over wat ik, en velen met mij, voor wie de godsdienst van Jezus iets heel anders is dan het vulgaire Christendom, onder die beginselen versta. Bij al hetgeen ook in dezen roman van Schotsch puritanisme en Katholieke devotie, of van godsdienstige sentimenten, voorkomt,

{==446==} {>>pagina-aanduiding<<}
miste ik, even als bij zoo vele andere Engelsche romanciers, alle besef van dat geestesideaal of van dat hoogere levensdoel, dat de godsdienstig-zedelijke mensch, de Christen heeft, die zich niet door eenig kerkgeloof maar door den geest van Jezus bezielen en besturen laat. Hoe kan dan bij de voortbrengselen van hunne pennen de ware humaniteit tot haar recht komen? Hoe kunnen dan hunne ideale personen hooger staan en beter zijn dan - conventioneele romanhelden en heldinnen, die zich door den hartstocht der liefde voor het andere geslacht laten overheerschen? Ook van dezen roman geldt: ‘in de liefde vond zij haar graf,’ in plaats van ‘in de liefde vondt zij hare kracht’! O wat zou die Catherine een type van eene edele vrouw zijn geworden, welk een beminnelijk vrouwenbeeldje zou Black hebben gegeven, als zij overeenkomstig haar aanleg, met een greintje van die godsdienst die ik bedoel (die met kerkgeloof niets gemeen heeft dan den naam), na het bekend worden van Lord Earlshopes huwelijk, alle gedachte aan hem als ongeoorloofd, als strijdig met den adel der vrouwelijke natuur, met hare roeping, met haar plicht onderdrukt en zich aan den man overgegeven had, die hare onverdeelde liefde verdiende, en voor wie zij reeds zooveel warme genegenheid koesterde!....Maar dan zou het verhaal geheel anders geworden, en niet zoo schijnbaar tragisch geëindigd zijn!....Dit is zeker, eene vrouw zou zoo niet geschreven hebben, en iedere eenigermate ontwikkelde zuster van Miss Cassilis moet opkomen tegen dit onvrouwelijke van een overigens zoo echt vrouwelijk meisjes-karakter.
Van de vertaling zoowel als van de uitgaaf heb ik niets dan goeds te zeggen en verschooning vragende voor het uitvoerige van deze aankondiging ga ik over tot
No 4. Over dit product van Engelsche romanschrijverij kan ik kort zijn. Het zou de moeite niet loonen er veel van te zeggen. Ik acht het nog ver beneden Ter wille eener vrouw en begrijp niet, hoe iemand, die zoo goed slag van vertalen blijkt te hebben, het geduld gehad heeft deze aaneenschakeling van zonderlinge handelingen, buitengewone gebeurtenissen en onverwachte uitkomsten in onze taal over te brengen. Een geheimzinnige moord is weder de grondslag van dit verhaal en doet denken aan de tooneelen uit de lijfstraffelijke rechtspleging, die voorheen zooveel romanschrijvers inspireerden. Het wordt echter geen rechtsgeding en er komt slechts één enkele speurhond der

{==447==} {>>pagina-aanduiding<<}
politie bij te pas, die de vrienden van den verslagene een weinigje op den weg helpt bij hun onderzoek naar den waren moordenaar. Maar die moord is slechts een deel van al de ongerechtigheid uit onbeteugelde geld- en eerzucht voortgesproten, alles het werk eener vrouw, die - althans mij - geen het minste belang inboezemde. Voor welk soort van lezers dit boek eigenlijk bestemd is, weet ik niet, maar wel, dat het volstrekt niet dienen kan, om den smaak van het romanlezend publiek te veredelen. Ik betreur het, dat een schrijver zijn vernuft aanwendt, om zulke een kluwen van lage intrigues eerst in elkander te warren en dan weder met horten en stooten, of, om bij het beeld te blijven, met rukken en plukken uit elkander te werken; en dat nog wel een auteur, die talent genoeg verraadt om vlug, levendig en hier en daar plastisch te schrijven of te dramatiseeren! Ik voeg er nog bij, dat er in het geheele verhaal geen een enkele edele figuur voorkomt, en de laaghartige vader van de gemeene intrigante eindigt met de lafste wraakneming op hem, die de handlanger was van de onnatuurlijke handelwijze zijner eigen dochter.......Ik ken den heer Smyth volstrekt niet, noch iets van zijne schriften, maar verlang ook geen nadere kennismaking met zijne pennevruchten, tenzij ik vernam dat hij iets beters gegeven heeft dan deze ‘Donkere paden’. Evenmin als ik gaarne omga met spinhuisboeven en moordenaars, zooals ik boven reeds schreef, evenmin bewandel ik gaarne zulke duistere wegen, als deze Engelschman zijne personen laat betreden. Vertaler en Uitgever zullen mij misschien dit ongunstig oordeel ten kwade duiden, ik zal 't mij getroosten. Het debiet zal er zeker niet onder lijden, want ik herhaal wat ik boven reeds schreef, liefhebbers van zulke lectuur zijn er altijd genoeg, al verschillen zij in smaak met

Kampen, 3 Juli 1873.
J. Hoek.


{==448==} {>>pagina-aanduiding<<}

II. Godgeleerdheid en Kerkgeschiedenis.

De Jezuiten. - Geschiedenis en leer der Jezuïten-orde. Eene bijdrage tot verklaring der Ultramontaansche woelingen onzer dagen. Naar het Hoogduitsch van P.L.F. Hoffmann. door G.P. Kits van Heyningen. Deventer A. ter Gunne 1873.
In het Septembernommer 1872 van ‘de Wachter’ zegt H.A. des Amorie v.d. Hoeven in een stuk getiteld: ‘Bismarck tegen Christus’ het volgende: ‘Het debat (over de Jezuïtenwet) in den Rijksdag heeft voor ieder verstandig man de Societeit van Jezus volkomen gerechtvaardigd van al hetgeen haar door een populair vooroordeel ten laste werd gelegd, omdat daaruit gebleken is de volkomen onmacht harer tegenstanders om dit vooroordeel door eenig bewijs te staven’.
Ziedaar de Societeit van Jezus rein verklaard. Alles wat haar ooit ten laste gelegd is of nog tot een verwijt gemaakt wordt, een populair vooroordeel, niets meer. Geen verstandig man die nog langer eenige vrees voor haar zal koesteren, die haar niet als eene gemartelde heilige beschouwen zal, die haar dus ook niet met hart en ziel alle ondersteuning bij haar edel streven zal verleenen. - Die brave Jezuïten. 't Is toch maar waar: eerlijk duurt het langst. Wat zijn ze toch belasterd! Wat leelijke dingen wisten Protestanten, zelfs Katholieken van ze te vertellen! Bankbreuk, koningsmoord, het ontfutselen van erfenissen, al dergelijke liefelijkheden werden hun voor de voeten geworpen. Maar er is niets van waar, niet het geringste. Alles leugen en laster, alles! De geschiedboeken waarin het beschreven staat de rechterlijke vonnissen, de parlementsbesluiten die er van gewagen, zelfs de bul van Clemens XIV. ‘Dominus ac Redemptor’ waarin het bevestigd wordt, altemaal vruchten van een populair vooroordeel. Nu is het gebleken. De dag der gerechtigheid is aangebroken. Men leze slechts de debatten van den Duitschen rijksdag over de Jezuïtenwet. Zóó machteloos waren de vijanden van de Kerk van Christus, dat zij geen zweem van bewijs of betoog konden leveren voor de gevaarlijkheid der Jezuïten.
Het was den vrienden dan ook onmogelijk ze te verdedigen. Windthorst, Mallinckrodt, Reichensperger, ‘die wakkere strijders voor recht tegen macht,’ zij moesten zich wel contenteren met

{==449==} {>>pagina-aanduiding<<}
een eenvoudig ‘krachtig protest’ tegen de voorgestelde wet, want in de gansche discussie was geen enkel punt van aanval, dat eenigszins vat gaf aan tegenspraak.
Lang verbeidde, wel verdiende rehabilitatie ‘schitterende triumph voor de Societeit van Jezus! Zoo wordt de wijsheid gerechtvaardigd van hare kinderen.

Indien iemand door de verzekering van den heer v.d. Hoeven, nog niet verlost is van het populair vooroordeel dal hem tot nog toe de Jezuïten als vijanden van godsdienst en zedelijkheid, van staat en maatschappij had doen vreezen en bestrijden, dan schaffe hij zich het werk van Hoffman, of de vertaling daarvan door Kits van Heyningen aan, en hij zal.......genezen zijn? neen waarlijk niet, hij zal tot de wetenschap komen dat, hetgeen v.d. Hoeven vooroordeel noemt, eene overtuiging is, die het deugdelijkst recht van bestaan bezit, die elk weldenkend mensch moet zijn toegedaan, die in onzen tijd niet genoeg predikers en verdedigers kan vinden.
Wat er ook op het werk van Hoffmann zij aan te merken, het is den schrijver ongetwijfeld gelukt aan te toonen dat de Societeit van Jezus op den akker der menschheid eene woekerplant is die, als men haar laat wassen, leeft ten koste van het goede zaad. Even zeker is het dat H. werk de verdienste der actualiteit bezit. Immers het Jezuïtisme behoort onder de teekenen der tijden, het is een element van den grooten strijd op politek, sociaal, kerkelijk terrein. Die met dat element geene rekening houdt bij de verklaring van de verschijnselen van onzen tijd, toont een vreemdeling te zijn in Jeruzalem. Die vele dreigende gevaren verwacht van eene andere zijde, dan van de zwarte Internationale, loopt kans overrompeld te worden en gebonden te liggen, voor hij aan tegenweer kan denken. Die het Jezuïtisme niet bestrijdt, hetzij dan in de Societeit van Jezus of elders (want de Jezuïten hebben het monopolie van het Jezuïtisme niet) verloochent den geest der negentiende eeuw! en met hem, vrijheid onwikkeling, vooruitgang. Maar om dien strijd naar eisch te voeren, moet men den vijand kennen en zijne taktiek. Te vergeefs is anders de hoop om te overwinnen. Die kennis nu ontbreekt nog maar te veel.
Wel mogen wij dus dankbaar zijn voor elke poging die in dat gebrek tracht te voorzien, dankbaar dus den heer H. en, wij

{==450==} {>>pagina-aanduiding<<}
Nederlanders, dankbaar vooral den heer van Heyningen. Of kunnen wij, Nederlanders misschien die voorlichting ontberen? Is er onder ons geen Jezuïtisme? Kennen wij de Jezuïten?
Tot antwoord op de eerste vraag bestudere men de geschiedenis van de Belgische omwenteling in 1830, herinnere men zich hetgeen in 1853 in ons Vaderland is omgegaan, trachte men een exemplaar te verkrijgen van het beruchte mandement der bisschoppen, wat, in parenthesi gezegd, geen gemakkelijk werk is, verfrissche men de indrukken bij de nationale feestviering van 1 April 72 opgedaan, leze men “de Tijd” “de Wachter” en indien men er den moed toe bezit “de Maasbode” en “het Huisgezin,” en dan sapienti sat! En wat de tweede vraag aanbetreft, een geheel bevestigend antwoord kan, dunkt mij, op haar niet gegeven worden. Indien men toch de Jezuïten goed kende, ik geloof, men zou ze minder ontzien, hun minder concessies doen, in den partijstrijd hun bondgenootschap bij de stembus versmaden, een minder gewillig oor leenen aan hunne klachten over de miskenning van het zoogenoemde twee vijfde deel der natie. Indien men ze goed kende, men zou ze nooit vertrouwen, zich nooit door hen in slaap laten wiegen. Neen, men kent ze niet, en daarom heeft de vertaler van H. werk ons aan zich verplicht, toen hij elk Nederlander in de gelegenheid stelde om te leeren, dat de Societeit van Jezus voor staat en maatschappij, voor school en huisgezin, voor godsdienst en zedelijkheid een ware kanker is, waartegen men niet genoeg op zijne hoede kan zijn; toen hij de bladen van het geschiedboek van meer dan drie eeuwen, door Hoffmann opgeslagen, in onze taal vertolkte, opdat elk onzer zich kan vergewissen, dat, sints den tijd van de oprichting der Jezuïten-orde, bijna geene ramp Europa heeft getroffen, waarvan de Jezuïten niet voor een goed deel de schuld moeten dragen.
Ik hoop van harte dat het werk, dat wij bespreken, een aanzienlijk tal van koopers en lezers vinden moge. 't Zou niet slechts den heer ter Gunne ten goede komen, maar, wat meer waard is, het drie vijfde deel der natie, dat, al te goed van vertrouwen door het overige twee vijfde deel in de luren gelegd wordt (sit venia verbo).
Het doet mij leed, dat ik de getuigenis mijner dankbaarheid over het werk van H. niet vergezeld kan doen gaan van eene mijner voldaanheid. Om dat te kunnen doen, zou ik tegen

{==451==} {>>pagina-aanduiding<<}
het werk niet die bedenkingen moeten hebben, die nu onder het lezen bij mij zijn opgerezen, en die ik hier in het midden wil brengen.
Allereerst heb ik bezwaar tegen het plan van het boek, of beter gezegd, mijn bezwaar is dat er niet veel van een plan van behandeling te bespeuren valt, Men sla de inhoudsopgave op ten einde zich te overtuigen. Welke gedachte heeft den schrijver bij de indeeling van de te behandelen stof geleid? Heeft hij eerst de Jezuïten-orde in haar ontstaan en ontwikkeling willen schetsen, hare lotgevallen willen mededeelen tot op den huidigen dag? Men zou het denken, wanneer men ziet hoe hij na den stichter der orde en hare organisatie behandeld te hebben, overgaat tot de geschiedenis harer uitbreiding.
Maar neen, hij breekt na hoofdstuk 4 zijn verhaal eensklaps af, om in de 5 volgende hoofdstukken, de geestelijke oefeningen, de moraal, de theologie, het opvoedingswezen en de staatkunde der Jezuïten te bespreken, en eerst in de beide laatste hoofdstukken op de geschiedenis der orde terug te komen.
Ik zou wel eens willen weten wat er tot aanbeveling van zulk eene wijze van behandeling te zeggen valt. Mij dunkt, hel zal weinig zijn, terwijl zij dit tegen zich heeft, dat zij aan het geheele werk iets onzamenhangends meêdeelt, en het den lezer moeijelijk maakt het hehandelde onderwerp te overzien. Dat H. het zendingswerk der orde in Azië en Afrika (ongetwijfeld eene drukfout voor Amerika) afzonderlijk bespreekt, laat zich hooren, maar het is niet te verdedigen dat hij tusschen de geschiedenis der lotgevallen der Societeit van Jezus in Europa, hoofdstukken inlascht die betrekking hebben op het inwendig leven der orde. Dat laatste had hij eerst moeten bespreken, eerst moraal, theologie, paedagogie en politiek moeten schetsen, en dan als de morale en action hunne geschiedenis moeten geven. De paarden behooren vóór en niet achter den wagen.
Ook zou ik willen vragen: Waartoe is een afzonderlijk hoofdstuk over, de geestelijke oefening der Jezuïten noodig als men van plan is om later het opvoedingswezen te bespreken. Hoffmann zelf vermeldt uitdrukkelijk welk een krachtig hulpmiddel, bij de vorming hunner leerlingen de Jezuïten in de geestelijke oefeningen vonden, waarom dan dat hulpmiddel in de behandeling gescheiden van het doel waarvoor het dient? Op die wijze verbreekt een schrijver willekeurig de zoo noodige éénheid in zijn werk.
Evenmin is mij de noodzakelijkheid van een afzonderlijk hoofd-
{==452==} {>>pagina-aanduiding<<}
stuk “Gruweldaden der Jezuïten” gebleken. In een werk waarin eene moraal, eene theologie, eene politiek, eene opvoedingswezen, eene geschiedenis behandeld worden, die één doorloopend schandaal zijn, behoeft men waarlijk enkele geruchtmakende misdrijven niet afzonderlijk te memoreren. En zoo men dat doen wil waarom ze dan niet dáár geplaatst, waar men den tijd, waarin die misdaden zijn gepleegd, bespreekt.
Ik heb het origineel niet gelezen, maar volgens den vert. moet H. ook nog eenige voorbeelden van “allerschandelijkste feiten, door de Jezuïten in hun omgang met vrouwen gepleegd,” aan zijne landgenooten ten beste gegeven. Zeer terecht laat de vert. die weg. Zulk kwaad kan en mag niet op rekening der orde gesteld worden. Dat is bepaald onrechtvaardig. Immers onkuischheid vloeit niet rechtstreeks uit het Jezuïtisme voort; dat men dan ook de orde daarvan niet betichte. Of is haar zondenregister misschien reeds niet groot genoeg? Ik weet wel, er is eene soort van lezers, dat in allerlei scabreuse histories een groot behagen schept, maar een auteur, die man van smaak wil heeten, mag aan dat publiek geene enkele concessie doen. Integendeel het is zijne plicht alles te vermijden, wat den goeden toon en bovenal de goede zeden kwetst. Moet hij zaken bespreken die stuitend zijn voor ieder fatsoenlijk mensch, hij doe het zoo, dat althans hem nooit het verwijt treffen kan opzettelijk schandaal gezocht te hebben. 't Is bepaald een gelukkig idee geweest van den heer Kits van Heyningen om het Nederlandsche publiek die walgelijkheden te besparen, waarvoor H. het Duitsche niet te goed achtte.
Ik heb al lang bij de inhoudsopgave verwijld, maar ééne bedenking naar aanleiding daarvan, moet mij nog van het hart. Waarom een hoofdstuk: “Doel der Jezuïten-orde”? en waarom dat geplaatst tusschen de geschiedenis van het zendingswerk der orde en die van hare opheffing? Wie die plaatsing begrijpt, zegge het mij; ik begrijp haar niet. Wat het doel is der. Societeit, moet dat niet uitkomen, en ook opzettelijk besproken worden bij de behandeling van hare moraal, theologie, paedagogie?
Volgens H. ja; hij heeft het zelf althans gedaan. Maar hij kan misschien hebben willen resumeren? Uitmuntend, maar waarom dan niet aan het einde van het werk, waarom vooral dan niet aangewezen wat de Jezuïten in onzen tijd bedoelen en langs welke wegen zij thans dat doel trachten te bereiken?

{==453==} {>>pagina-aanduiding<<}

Als bijdrage tot verklaring der Ultramontaansche woelingen onzer dagen’ was dat voorwaar niet te versmaden geweest. Zooals het hoofdstuk daar nu ligt is het bepaald overtollig, temeer nog daar zijn inhoud al zeer weinig aan zijn titel beantwoordt. In de achttien pag. toch die het hoofdstuk beslaat, is wederom de grootste plaats ingeruimd aan eenige schandalen door de Jezuïten bedreven, waaronder eene uitvoerige behandeling van de bekende geschiedenis van den Belg François de Buck. Over het eigenlijke doel der orde, niets meer dan deze ééne zin: ‘De orde heeft geen ander doel dan de versterking der Roomsche hierarchie.’ Om dat te zeggen en te adstruëren had H. waarlijk geen geheel hoofdstuk noodig, te minder daar het reeds op zoo menige plaats van zijn werk gezegd en geadstrueerd is.
Van de indeeling van den arbeid, kom ik thans tot den arbeid zelven. Mijn minste bezwaar daartegen is, dat er in het historisch overzicht van de lotgevallen der orde, enkele onnauwkeurigheden zijn ingeslopen. Zoo staat pag. 53 dat de Jezuïten 8 Juni 1594 uit Frankrijk gebannen werden, waarschijnlijk eene drukfout voor 1595.
Op pag. 56 staat Richelien te boek als een vijand der Jezuïten, terwijl op pag. 141 van hem wordt verklaard, dat hij in zijn strijd tegen de Fransche Hervormden, in alles met de Jezuïten te rade ging. Het laatste is, meen ik, onjuist. Ongetwijfeld hebben staatkundige redenen den kardinaal veel meer tot den strijd gedreven, dan kerkelijke. De Fransche Hervormden namen een werkzaam aandeel aan het woelen en intrigueren der aristocratische partijen tegen de regeering, en daarom werden zij door Richelieu bekampt. Een ketterjager was de kardinaal niet. Dit blijkt genoeg uit hetgeen hij aan sommige hervormde predikanten op eene audientie te Montauban verklaarde. Zij hadden gevaar geloopen, zoo sprak hij, zoolang zij hunne veiligheid achter muren en binnen vestingen hadden gezocht, die de koning niet had kunnen dulden; maar nu zij tot de orde waren teruggekeerd en op het koninklijk woord vertrouwen stelden, zou de vorst voor hen zorgen en geen onderscheid tusschen hen en de Katholieken maken. Het Edit de grace van 1629 stond ook de uitoefening der gereformeerde godsdienst toe.
Rochelle en Montauban zijn niet gevallen omdat de Jezuïten geene kerk in de Kerk konden dulden, maar omdat Richelieu geen staatjes in den staat wilde.

{==454==} {>>pagina-aanduiding<<}

Op pag. 168 kunnen wij lezen, dat de Jezuïten in 1586 de overblijfselen van het lijk van Jean Jaureguy, die in 1582 gedood was, wegroofden, en dat in datzelfde jaar 1586 Balthazar Gerards Prins Willem I doodschoot. Laat nu 1586 eene drukfout voor 1584 zijn, dan blijft altijd nog over, dat het lijk van Jaureguy gedurende twee jaar te Brussel op palen was tentoongesteld, wat mij niet zeer waarschijnlijk voorkomt.
Van Frederik II, den grooten antagonist van het pausdom wordt op pag. 184 beweerd, dat van hem de meest gruwelijke voorschriften der inquisitie uitgingen. Zóó maakt Hoffmann een geloovig zoon der kerk van den man, op wiens rekening de sage het mysterieuse boek de tribus impostoribus zet.
Op pag. 85 wordt verhaald, dat de Congregationes de auxiliis gratiae, door Clemens VIII bijeengeroepen, tien jaren hebben geduurd en wel van 1597-1607, terwijl ze inderdaad gehouden zijn van 1598-1611.
Minder juist is ook hetgeen op pag. 298 meêgedeeld wordt over de agitatie tegen de Jezuïten in Frankrijk onder Karel X. Montlosier trad niet in de kamer der pairs tegen de Jezuïten op. Hij gaf een geschrift uit in 1826, waarin hij aantoonde, hoe de Jezuïten-orde voor godsdienst, maatschappij en kroon gevaarlijk was. Voorts richtte hij dienaangaande eene petitie aan de kamer der pairs, waarover rapport werd uitgebracht door Graaf Portalis junior, die erkende, dat het noodzakelijk was, maatregelen te nemen tegen het onwettig bestaan der Jezuïten-orde in Frankrijk, en wist door te zetten, dat de petitie gesteld werd in handen van den president-minister Villéle. Dit gaf aanleiding tot den val van het ministerie, dat vervangen werd door een ministerie Mortignac, dat krachtig tegen de Jezuïten optrad, 1828.
St. Achat, voor St. Acheul. pag. 298. Menglosier voor Montlosier; Ravignon voor Ravignan pag. 299 zullen wel drukfouten zijn.
Op pag. 300 wordt als aanleiding van het aandringen der kamer van gedeputeerden op de handhaving der wet tegen de Jezuïten, onder Lodewijk Philips, opgegeven een verzoekschrift van Katholieken te Marseille om aan Michelet en Quinet het houden hunner voorlezingen te verbieden. Dit droeg er zeker toe bij, maar de maat werd vol gemeten door een proces, waarin de Jezuïten, door een hunner kassiers, Affenaer, gewikkeld werden (April 1845), en dat aan het publiek een diepen blik ver-
{==455==} {>>pagina-aanduiding<<}
leende in het onpriesterlijk schaggeren der vrome vaders. Vooral de tegenwoordige president der Fransche republiek, Thiers, is het geweest, die, in de kamer van gedeputeerden, in eene schitterende rede, die van alle kanten luiden bijval verwierf, de Jezuïten aan de kaak heeft gesteld. Een en ander had Hoffmann wel mogen vermelden.
Ziedaar eenige historische onnauwkeurigheden, die ik nog met anderen zou kunnen vermeerderen. Zij zijn wel niet van zoo groot gewicht, maar zij versieren het werk toch zeker niet.
Meer dan door deze kleine onnauwkeurigheden wordt de degelijkheid van het werk geschaad door de bijzonderheid, dat H. veel meer eene geschiedenis der Jezuïten dan van het Jezuïtisme geschreven heeft. Hij geeft zijn lezers veel meer van de lotgevallen der orde, dan van de beginselen, waarvan de orde uitgaat. En op het laatste komt het toch ongetwijfeld het meeste aan. Vooral de moraal en de theologie der Jezuïten had uitvoeriger moeten behandeld worden. Met opzet spreek ik van moraal en theologie, en niet gelijk H. van theologie en moraal. Immers de theologische richting der orde wordt geheel gedetermineerd door hare zedeleer, en niet omgekeerd, hare moraal door hare dogmatiek.
Nadat de schrijver eenigszins uitvoerig bij het Jezuïtisch begrip van zonde heeft stilgestaan, bespreekt hij zeer kort het probibalisme der Jezuïten, hunne methodus dirigendae intentionis, en de reservatio mentalis, waarna hij het hoofdstuk, dat in de vertaling slechts acht a negen paginas beslaat, met eenige sententies van Jezuïten-moralisten besluit.
Waar de schrijver zelf verklaart ‘de Jezuïten-orde heeft hare befaamdheid vooral te danken aan hare moraal,’ mochten wij toch met recht verwachten, dat hij die moraal vooral zorgvuldig uiteengezet en aan kritiek onderworpen had. Maar H. schijnt met moraal-studie niet veel op te hebben, noch er zijn bizonder werk van te hebben gemaakt, getuige de volgende pericoop. ‘Men heeft altijd elk stelsel van zedeleer gebouwd op de der menschheid inwonende zedewet en het gezonde verstand. De Protestanten grondden bunne moraal op het Oude en Nieuwe Testament als openbaring van goddelijke wijsheid en orde. De Jezuïten daarentegen bouwden alleen op meeningen en gevoelens van dezen en genen mensch. Niet het eigen weten of geweten, de stem van God en het gemoed geven de beslissing,

{==456==} {>>pagina-aanduiding<<}
maar het woord van een of anderen geleerden theoloog.’ Vraag: wat moet volgens H. de basis van een ‘stelsel van zedeleer’ zijn, de der menschheid inwonende zedewet of het gezonde verstand of het weten, of het geweten of de openharing van Gods wijsheid en orde in het O. en N. Testament?
Trouwens welk ‘stelsel van zedeleer’ H. is toegedaan doet er voor heden weinig toe, zoo hij de moraal der Jezuïten maar goed heeft behandeld, maar dat heeft hij niet. Hij had voorop moeten stellen wat het doel is der orde. Dat doel, volgens de orde zelve de bevordering der major Dei gloria, is inderdaad de handhaving en verdediging van het absolutisme der R.K. Kerk tegen elken aanval. Vervolgens had de schrijver moeten aantoo nen, hoe men met zulk een doel voor oogen, noodwendig aan de absolute waarde van het zedelijk bewustzijn moet derogeren. Dan had hij zijn uitgangspunt gehad ter verklaring van de laxe Jezuïten-moraal. Want deze moet niet enkel beschreven, maar ook verklaard worden, anders vervalt men licht in de fout, die ook H. niet heeft weten te vermijden, van aan de onzedelijkheid der individuën toe te schrijven, wat het gevolg is van het onzedelijk beginsel, waarvan de individuën de dragers zijn. De moraal der Jezuiten moest uitloopen op eene opheffing van alle moraal; dat is de nood haar opgelegd.
Er restte den Jezuïten niets anders dan bij hunne moraal dialektisch te werk te gaan. Immers het groote doel, de bevordering van de opperheerschappij der R.K. Kerk, kan niet met zedelijke middelen bereikt worden. 's Menschen zedelijk bewustzijn eischt desniettemin de zedelijke rechtvaardiging van smenschen daden.
Hoe konden de Jezuïten die anders leveren dan langs dialektischen weg. Hun was de oplossing van het onoplosbaar probleem opgelegd: hoe kan het onzedelijke zedelijk gemaakt worden?
Van daar dat zij de begrippen van zedelijkheid zoo splitsen en analyseren, en door alle mogelijke distincties en restricties zóó verzwakken, dat datgene wat het wezen der zonde uitmaakt, òf geheel vernietigd òf tot een minimum gereduceerd wordt.
Van daar de Jezuïtische casuistiek, het probibalisme, de methodus dirigendae intentionis, de restrictio mentalis, de leer der Jezuïten over de sacramenten, inzonderheid over de biecht, allen zoo vele pogingen om aan het zedelijk bewustzijn zijne absolute waarde te ontnemen, en het gevoel van zedelijke verantwoordelijkheid bij den mensch te verdooven.

{==457==} {>>pagina-aanduiding<<}

Uitgaande van het standpunt waarop de Jezuïten stonden, kan hunne moraal niets anders zijn dan de toepassing in het groot en in het klein van den regel: het doel heiligt de middelen; niet anders dan eene accomodatie aan de neigingen, zwakheden, hartstochten, zondige gewoonten der menschen. De geschiedenis leert dat zij dit inderdaad is geweest. De Jezuiten hebben gedurende het bestaan hunner orde altijd gepoogd de verkeerdheden van hun tijd te rechtvaardigen en voor de Christelijke moraal uitgegeven. Zij hebben de mogelijkheid geopend om tegelijk het losbandigste, onzedelijkste leven te leiden en een goed Christen te zijn.
Dat had H. in een hoofdstuk over de moraal der Jezuïten moeten aantoonen en tevens had hij niet mogen verzuimen er op te wijzen dat de Jezuïten-moraal eene onvermijdelijke consequentie is van het Roomsch-Katholicisme. Jezuïtisme en consequent Roomsch-Katholicisme zijn een. Wel heeft H, waar hij over de theologie der Jezuïten spreekt, gezegd: ‘het Jezuïtisme is homogeen met het strenge papisme,’ maar in nadere ontwikkeling der stelling begeeft hij zich niet. En dat is toch hoogst noodig, vooral waar men over de Jezuïtische zedeleer spreekt.
Hoe zal men anders zulk een verschijnsel binnen de grenzen des Christendoms verklaren? De Jezuïten-moraal heeft diepe wortels. Hare grondslag was gelegd, zoodra de godsdienst van Jezus van Nazareth het Christendom der R.K. Kerk werd, zoodra het Christelijk ideaal uit zijn hooge spheren werd neêrgerukt in het stof en het slijk der aarde; de zedelijke en godsdienstige waarde van den mensch van de reine gezindheid des harten werd losgemaakt, om vastgeknoopt te worden aan zekere uitwendige handelingen; het vast geloof in de liefde Gods, volgens het Evangelie het onderpand voor den mensch dat de zonden hem vergeven zijn, vervangen werd door eenige uiterlijke voorwaarden wier vervulling voldoende zou zijn om de zonde te boeten en haar te doen vergeven. Daardoor was de eerste schrede gezet op den weg, dien men slechts heeft te vervolgen om te komen van de absolutie- en dispensatietheoriën, tot de casuistiek, waarmeê de Roomsche Kerk de eenheid van het zedelijk bewustzijn heeft verzwakt, en die, ten einde toe bewandeld, leidt tot de moraal der Societeit van Jezus, die inderdaad de opheffing van alle moraal is.
Die logische ontwikkelingsgang had H. scherper in het oog

{==458==} {>>pagina-aanduiding<<}
moeten vatten en duidelijker doen uitkomen. Dan was hij bewaard gebleven voor die onrechtvaardigheid, die hij nu begaat, om aan eene toevallige eigenaardigheid der Jezuïten toe te schrijven, wat op rekening moet gesteld worden van het door en door inmoreel beginsel, waarvan zij de uiterste consequentie hebben uitgesproken. En had hij ten einde toe rechtvaardig willen zijn, dan had hij ook nog van het Katholicisme, al ware het slechts met een enkel woord, moeten aanwijzen, dat het niet een moedwillig bederven van het Christendom is geweest, maar eene der noodwendige phasen, die Jezus godsdienst moest doorloopen om wereldgodsdienst te worden. Nu plaatst hij zich te veel op het streng dualistisch standpunt der oud-protestansche historiographen, die in de R.K. Kerk niets anders zien dan het werk van den duivel en in den Paus, den Antichrist.
Evenals de moraal had ook de theologie der Jezuïten moeten besproken worden in het licht van het doel der Jezuïten-orde en van het beginsel der R. Kath. Kerk. ‘Over eene eigenlijke theologie der Jezuïten valt weinig te zeggen’ zoo vangt de schrijver zijn hoofdstuk aan, en hij motiveert die uitspraak door aan haar toe te voegen: ‘wijl die doorgaande eene uitsluitend praktische zijde (bedoelde de vert. soms richting?) had.’
Neen, niet dat is de reden. Er valt van eene Jezuitische theologie weinig te zeggen, omdat er van de R. Kath. theologie na de oprichting der orde weinig te zeggen valt. Door het concilie van Trente werd de dogmenformatie, zoo goed als afgesloten, en dus konden ook de Jezuïten op dat gebied niet veel nieuws voortbrengen. Maar waar het concilie nog niet, of niet duidelijk genoeg gesproken had, daar vinden wij de Jezuïtische theologen ijverig aan het werk. Ja, men mag veilig zeggen dat de officiële theologie der Roomsche Kerk sints Trente het stempel der Jezuïten draagt.
Het groote controvers dat ook het concilie van Trente, onbeslist had moeten laten, was de strijd tusschen het Thomisme en Scotisme, of, zoo men wil, tusschen Augustinianisme en Pelagianisme. Aan dien strijd moesten dus de theologen na Trente hunne kracht beproeven. Dit is dan ook geschied. En natuurlijk vindt men de Jezuïten op de zijde der Scotisten. Evenals de R: Kerk, in de praktijk althans, ten allen tijde gedaan heeft, huldigden zij het semipelagianisme. Hun moraal bragt het van zelf meê dat zij in hunne dogmatiek, zoo weinig mogelijk van

{==459==} {>>pagina-aanduiding<<}
de gevolgen der erfzonde in den mensch overlaten. Van daar hunne oppositie tegen Bajus en later tegen Jansenius, en dat zij hierbij geheel in den geest der Kerk handelden, blijkt wel hieruit dat Pius V de stellingen van Bajus, Innocentius X en van Jansenius veroordeelde.
Ik weet niet, welk publiek zich Hoffmann heeft voorgesteld, maar ik meen te mogen betwijfelen of niet-theologen uit zijn boek achter de finessen zullen komen van den Molinistischen en Jansenistischen strijd, terwijl zij zeker ook een wonderlijk begrip van het pelagianisme zich zullen vormen, als zij afgaan op de uitspraak; dat het pelagiaansche stelsel bestaat uit de leer: dat de mensch door zijne goede werken zalig wordt.’
Trouwens ik zal de eerste zijn om te erkennen dat het schier onmogelijk is om voor het groote publiek de dogmatische controversen van het Katholicisme te behandelen. Ik geloof daarom, dat de schrijver wijzer had gedaan met het uitvoerig bespreken van de vruchten die de theologie der Jezuïten in onzen tijd heeft voortgebracht, het dogma van de onbevlekte ontvangenis, afgekondigd 8 Dec. 1854, de syllabus, en het onfeilbaarheids dogma. Hij kon dan althans zeker zijn van de belangstelling zijner lezers. wat zeker wel de eerste voorwaarde is om begrepen te worden. Maar Hoffmann heeft er anders over gedacht. Zeer terloops bespreekt hij de immaculata conceptio en den syllabus, maar de onfeilbaarheidsquaestie wordt ter nauwernood genoemd. Dat is dan toch niet wel te verdedigen in een werk, dat o.a. een hoofdstuk heeft met den titel: theologie der Jezuïten, een werk, dat zich ten doel stelt eene bijdrage te leveren ter verklaring van de hedendaagsche ultramontaansche woelingen.
Ik begrijp niet, hoe men over de Jezuïten kan schrijven en het jongste vaticaansche concilie met een nagenoeg volledig stilzwijgen voorbijgaan. Het kan niet anders, of menig lezer zal het werk van Hoffmann met teleurstelling uit handen leggen, daar hij er juist datgene in mist, wat de titel hem het recht geeft te verwachten: de werkzaamheden der orde in de jongste dagen. Vrij wat beter dan de behandeling van moraal en theologie, zijn m.i. Hoffmann de hoofdstukken, opvoedingswezen en staatkunde gelukt. Daarin volgde hij de methode, die wij hem ook hij moraal en theologie hadden willen zien volgen, om, nml. het doel dat de Jezuïten beoogen, vooropstellende, daaruit hunne paedagogie en politiek te verklaren. Heeft de Jezuïten-orde de bevor-
{==460==} {>>pagina-aanduiding<<}
dering der major Dei gloria, alias: de absolute macht der Roomsche Kerk tot haar doel, dan volgt daaruit dat zij zich met hart en ziel het onderwijs en de opvoeding der jeugd moest aantrekken. Hoe zou zij bij mogelijkheid trouwer aanhangelingen zich hebben kunnen verwerven, dan door reeds het kindergemoed in haren vorm te kneeden?
En wederom, hoe zou zij bij mogelijkheid menschen hebben kunnen vormen bij wie passieve gehoorzaamheid de hoofddeugd moet zijn, tenzij door de methode die zij heeft toegepast: de africhtingsmethode? Eene opvoeding, een onderwijs dat Jezuïten moet vormen kan niet anders zijn, dan inpompen, dresseren. Werd het dienstbaar gemaakt aan vorming van verstand en hart dan zou het het doel voorbij streven. Het zou menschen maken, terwijl het alleen cadavers maken moet. Nu zijn de Jezuïten ten allen tijde veel te praktische lieden geweest om dat niet in te zien.
Het is Hoffmann m.i. goed gelukt den lezer het verband dat er is tusschen de Jezuïtische paedagogie en het Jezuïtisch beginsel duidelijk te maken. Blijkbaar heeft hij dat deel van zijn onderwerp met de meeste ingenomenheid behandeld. Het is gevaarlijk zich op de glibberige baan der conjecturen te begeven, maar toch durf ik de gissing wel wagen dat Hoffmann met zaken van onderwijs van naderbij bekend is dan met theologie en moraal. Één ding bejammer ik, dat het onderwijs der jezuïten van den tegenwoordigen tijd niet opzettelijk besproken is. Hoffmann had het publiek, dat, onder de vele quaesties niet het minst bezig gehouden wordt met de quaestie van kerkelijke of neutrale scholen daarmeê zeker eene groote dienst gedaan. Eene bloemlezing b.v. uit de schoolboeken, die door de Jezuïten thans nog gebruikt worden, zou hoogst welkom zijn geweest.
Wat de consequenties zijn van het Jezuïtisme op politiek gebied, heeft Hoffmann, dunkt ons ook op voldoende wijze aangetoond. Terecht wijst hij aan, hoe op politiek terrein elk middel dat dienstig kan zijn om de macht en de heerlijkheid der hierarchie te verhoogen, goed was in de oogen der Jezuïten.
Zij zijn, krachtens hun beginsel, de grondvesters van de leer der volkssouvereiniteit, terwijl juist de Protestanten de theorie van het droit divin het eerst hebben verkondigd, maar, als de nood het eischt, d.i. als het belang van de Kerk het vordert, geven zij aan de oude Protestantsche dogmatici niets toe in de ver-
{==461==} {>>pagina-aanduiding<<}
dediging van het goddelijk recht der koningen. Zij prediken den vorstenmoord; zij maken de koningen tot moordenaars hunner onderdanen, alnaar het valt. Zij zingen den lof van een Clement een Ravaillae, een Balthazar Gerards; zij zijn de bewerkers van de opheffing van het Ediet van Nantes en commandeerden de dragonnades.
Kortom zij hebben geene bepaalde politieke kleur. Zij zijn politieke weerhanen, die zich aansluiten bij elke partij, die hun eenig voordeel kan aanbrengen. Jammer dat Hoffmann dit niet met voorbeelden aan onzen tijd ontleend, heeft gestaafd. Moeijelijk te vinden waren die zeker niet. De jongste geschiedenis van Spanje had den schrijver rijkelijk stof geleverd.

Ten slotte nog iets over de moraal van het verhaal.
Hoffmann's geschrift heeft eene bepaalde tendenz, het heeft het kennelijk doel om tot bestrijding van het Jezuïtisme op te trekken. ‘Het doel van dit werk,’ zoo zegt de schrijver in zijne inleiding, ‘is tegen dezen geest, (den geest van het Jezuïtisme) te waarschuwen en hem te helpen dooden.’ Een voortreffelijk doel, het streven van de besten en edelsten van ons geslacht waardig.
Het komt er slechts op aan, welken weg men meent te moeten inslaan, met welke wapenen men zich verplicht acht den strijd te voeren.
Hoffmann is van meening, blijkens den epiloog van zijn werk, dat de orde moet vernietigd worden, en met onverholen sympathie spreekt hij er van hoe men in Duitschland begrepen heeft ‘dat geestelijke wapenen niet voldoende zijn om lieden te bestrijden, die bij hun werk geen enkel wapen ontzien, welke het ook zij.’ Geweld dus moet het middel zijn om den geest van het Jezuïtisme te dooden. Men doe gelijk in de laatste maanden Bismarck heeft gedaan, dat is de ware weg.
Hoe iemand die een boek over de Jezuïten geschreven heeft tot die conclusie komen kan, is mij even onverklaarbaar als dat zoo iemand het Vaticaansche concilie en het dogma der onfeilbaarheid ter nauwernood opnoemt. Geweld gehruiken om de Jezuïten te bestrijden! Maar wat is er dan in 1773 met hen gebeurd, wat is hun lot geweest in 1848.? Zijn zij niet herhaalde malen uit verschillende staten van Europa verdreven? Is de orde niet in optima forma opgeheven geworden? Hoffmann zelf

{==462==} {>>pagina-aanduiding<<}
heeft het beschreven, maar hij heeft ook moeten verhalen, hoe telkens en telkens weer de orde de achterdeur van het huis binnen kwam, waar men haar de voordeur had uigeworpen. En moet men dan thans nogmaals hetzelfde experiment maken, om na korten of langen tijd tot hetzelfde resultaat te geraken? Een geschiedschrijver deed beter er tegen te waarschuwen dan er toe aansporen.
Maar dat komt er van, als men het kwaad meer zoekt bij de Jezuïten dan bij het Jezuïtisme. Al ware het mogelijk alle leden der Jezuïten-orde op een eiland te zetten, midden in de groote Oceaan, al doodde men ze allen, gelijk indertijd Elia de Baalspriesters, dan bleef het Jezuïtisme toch bestaan. Want het is een zedelijk kwaad, dat geene regeering ter wereld kan uitroeijen met wetten en decreten, dat niet genezen wordt door de uiterlijke ziekteverschijnselen, maar slechts door de oorzaak der kwaal weg te nemen.
Geweld gebruiken om het Jezuïtisme te bestrijden, is dat ook geen kampen met een wapen dat aan het arsenaal der vijanden is ontleend? Is dat niet, zij het welligt eene onbewuste toepassing van den regel: het doel heiligt de midden, wat wij in de Jezuïten zoo terecht veroordeelen?
Men wil den staat, de maatschappij, de kerk, de godsdienst vrijwaren voor de gevaren die dreigen van de zijde der Societeit van Jezus. Maar mogen daarom individuen in hunne burgerlijke en staatkundige vrijheden worden verkort? Dat de staat straffe, die zijne wetten overtreedt, wie de overtreder ook zij; maar is het te verdedigen dat men hen straft, die men gevaarlijk acht, die men in staat rekent kwaad te doen, zonder dat het kwaad werkelijk is bedreven? Ja, maar de belangen die bedreigd worden zijn zoo gewichtig, en de Jezuïten zijn zulke geduchte vijanden, men moet hier wel van het gewone recht afwijken. Ik zie het niet in. Ik erken geen onderscheid tusschen gewoon en buitengewoon recht. Het recht is één en ondeelbaar, gelijk alles wat tot het zedelijk bewustzijn behoort. Waar dat recht wordt verkracht, door geweld wordt vervangen, daar begaat men eene zonde, die eene zonde blijft, ook al is het doel dat men langs dien weg te bereiken tracht, heilig en goed. Waar men, om met den bijbel te spreken, ‘vleesch tot zijnen arm stelt’ in den strijd met het Jezuïtisme, daar is het eene Jezuïtisme met het andere aan het kampen, want Jezuïtisme, zoo erg als men het denken

{==463==} {>>pagina-aanduiding<<}
kan, is het in één bepaald geval rechtvaardig te achten, wat men in alle andere gevallen als onrechtvaardig zou veroordeelen.
Ons heeft de geschiedenis der Jezuïten-orde geleerd, dat het te vergeefs is in den strijd tegen het Jezuïtisme geweld te gebruken. Zij heeft ons zonneklaar aangetoond, dat het ook het geweld niet is, wat door de Jezuïten wordt gevreesd.
De martelaarskroon heeft hen integendeel altijd aangelokt.
Wat de Jezuïten vreezen, het zijn: ware vroomheid, levendig zedelijk gevoel, verstandelijke ontwikkeling. Want zij weten, dat hun rijk uit is, waar dit drietal wortel heeft geschoten. Die dan de Jezuïten bekampen wil, hij gorde zich eene geestelijke wapenrusting aan, hij kweeke in zich zelven en onder anderen eene vroomheid die meer is dan kerkelijkheid, een zedelijk gevoel, dat niet naar den uiterlijken schijn de daden beoordeelt, eene verstandelijke ontwikkeling, die in kerk noch belijdenis beperkende grenzen vindt.
Lang zal het ongetwijfeld duren eer hij, langs dien weg, een triomph behaalt. Wellicht zal menigmaal het Jezuïtisme de zegepraal over hem wegdragen. Maar laat hem dit niet ontmoedigen. Hij is op den goeden weg, een weg waarop wel menige steen des aanstoots ligt, maar die ontwijfelbaar voert ter overwinning.
‘Er zijn er’, zegt Hoffmann, ‘die het gevaar weinig stellen en die van oordeel zijn, dat de kracht van verstandelijke ontwikkeling van zelf den dood van het Jezuïtisme zal veroorzaken, daarom moet het alleen met geestelijke wapenen worden bestreden’.
Ja dat moet het, naar onze overtuiging, maar niet, omdat wij het gevaar gering schatten. Neen, juist omdat wij het gevaar zoo groot achten, daarom willen wij louter geestelijke wapenen in den strijd, overtuigd als zij wijn, dat, zoo men van het kwade niet overwonnen wil worden, men het kwade moet overwinnen door het goede.

Een enkel woord over de vertaling. Ik kan niet beoordeelen of zij getrouw is, daar ik haar niet met het origineel kan confronteren. Maar wel weet ik, dat, zoo hier en daar, het Hollandsch van den vert. vrij sterk naar het Duitsch riekt, en lang niet altijd zuiver is. Een enkel voorbeeld ten bewijze.

{==464==} {>>pagina-aanduiding<<}

Pag. 77 lezen wij: ‘die oefeningen der eerste week heeten den reinigingsweg.’ een regel of wat verder is sprake van een weg, die ‘doorwandeld’ wordt. Op de volgende bladzijde lezen wij. ‘Zoo gaat de oefenaar van het eene punt voort tot het andere, terwijl zich de zintuigen aan de overpeinzing paren,’ eene paring waarvan waarschijnlijk niemand iets begrijpt. Dat het helsche vuur vreesselijk genoemd wordt. pag. 79 heeft de zetter zeker wel op zijn geweten, wiens zonden register vergroot wordt, door dat iets verder gesproken wordt van eene vunze modderpoel. Maar den vertaler stellen wij aansprakelijk voor den volgenden zin: ‘Het vierde is de smaak van de bitterste dingen als van tranen en van den worm die altijd knaagt’. En hij is ook verantwoordelijk voor Jezuïten die ‘hebben gegaan’ pag. 81.
Op pag. 92 is prake van een ‘ideaal zedelijk streven’, terwijl bedoeld is, streven naar het zedelijk ideaal; en iets verder staat de volgende onzin geschreven: ‘Het ideaal der zedelijkheid wordt daardoor verlaagd tot eene gezindheid die doet wat haar behaagt en voor het overige vrijspraak vindt.’
Eene loopbaan doormaken (pag. 107) is zeker geene goed Hollandsche uitdrukking, evenmin als eene gemaakte zedelijkheid (pag. 243) en een doel dat gedurig meer uitging (pag. 265).
Eene allergrappigste vergissing heeft vertaler op pag. 303 begaan. Daar staat te lezen: ‘Groote vreugde ontstond er, toen Putsch te Zurich er in slaagde (1839) om de regering omver te werpen, die aan Dr. Strauss den leerstoel der dogmatiek had opgedragen’ ‘Der Züricher Putsch’, waarvan Hoffmann ongetwijfeld spreekt heeft hier den vertaler eene leelijke poets gebakken.
Het woord ‘Putsch’ was den heer van Heyningen zeker niet bekend, zijn lexicon liet hem ook in den steek, en zoo in een gemeen zelfstandig naamwoord tot een eigen gepromoveerd, in welke kwaliteit het een bespottelijk figuur maakt.
Als ooit de vertaling een tweeden druk beleeft, is het den vert. aan te bevelen dat hij ‘einen Putsch macht’ tegen den heer Putsch te Zurich en dat hij daarin even gelukkig slage als de Jezuïten in 1839 met hun ‘Putsch’ tegen Strauss.
De vertaling is, naar mij voorkomt, te haastig bewerkt. Daaraan schrijven wij het ook toe, dat er zoo willekeurig omgespron-
{==465==} {>>pagina-aanduiding<<}
gen wordt met de buigingsuitgangen van lid- en voornaamwoorden, die dan eens worden weggelaten en dan weêr worden geplaatst.

Ik herhaal hier aan het einde, wat ik bij den aanvang heb gezegd: Wat er ook van het werk van Hoffmann te zeggen valle, het is den schrijver ongetwijfeld gelukt aan te toonen, dat het Jezuïtisme eene woekerplant is op den akker der menschheid, die, als men haar laat wassen, leeft ten koste van het goede zaad. Op grond daarvan wensch ik het werk ondanks zijne groote gebreken, in veler handen, opdat men ten onzent het gevaar dat van Ultramontaansche zijde dreigt, ophoude gering te schatten, gelijk, helaas, nog te veel geschiedt, en niet langer door zorgeloosheid en verdeeldheid de zwarte Internationale vrij spel late spelen.

Aardswoud, Febr. 73.
Dr. J.A. Bruins.
Dr. J. Tideman, het Seminarium der Remonstranten te Amsterdam. Amst. 1873.
Er is veel in onze dagen, wat hem, die in godsdienst en kerk belang stelt, somwijlen onaangenaam aandoet en somber stemt. Dat onophoudelijk twisten, dat scherp tegenover elkander staan der partijen, die vragen: waarheen en waarheen niet, die liefdelooze toon, welke hier en daar wordt aangeslagen, die door niet weinigen gekoesterde vrees voor eene aanstaande scheuring in de Nederlandsche hervormde kerk....dat alles bedroeft en ontmoedigt wel eens en kleurt de toekomst donker.
Te midden daarvan was het afscheidswoord door den hoogleeraar Tideman, bij den overgang van het Seminarie der Remonstranten naar Leiden, op den 16 December j,l. gesproken, ons een welkom verschijnsel. Reeds het op den titel geschrevene: in de Gehoorzaal van het Amsterdamsche Athenaeum gesproken deed ons weldadig aan. Wij kennen immers uit de geschiedenis den tijd, waarin de Remonstranten hunne leeraars vervolgd en gebannen zagen en in onze hoofdstad hunnen Sapma in de boeijen onder het stadhuis en hunnen Grevius te midden van veroordeelde boos-
{==466==} {>>pagina-aanduiding<<}
doeners in het rasphuis opgesloten. Wij weten, hoe hun seminarie in den aanvang oogluikend door de Amsterdamsche regeering werd geduld, maar ook hoe dikwijls de kerkelijken Burgemeesteren poogden te bewegen om die Arminiaansche stoutigheid tegen te gaan. En thans spreekt de laatste hoogleeraar van het Amsterdamsche seminarie het afscheidswoord openlijk in de groote gehoorzaal van de stads-illustre school!
De tijd en het gezonde verstand hebben dus niet te vergeefs hunnen invloed geoefend. Lang mocht in de professoren-bank het noodlottige ‘schotje’ blijven staan, maar lang reeds, vóórdat onze geniale de Génestet het weggenomen wenschte, was het in zedelijken zin gevallen. Wat dr. Tideman omtrent de theologische hoogleeraars aan het Athenaeum bericht, getuigt dit en het is mij altijd eene aangename herinnering, dat, toen ik, nog zeer jong zijnde, in het bekende tuinhuis op de Prinsengracht bij den Amstel de lessen van Van Hengel bijwoonde, onder de schare, die met belangstelling naar hem hoorde, ook studenten waren van de verschillende seminariën.
Eene groote verandering sinds 1618 en 1619! Zij geeft echter moed voor de toekomst. Moge de rust der hervormde kerk thans door inwendige verdeeldheden verstoord worden, mogen de partijen scherper en scherper tegenover elkander staan, de toekomst dreigend schijnen, met het oog op het verledene verlaat ons de hoop niet, dat ook op dien strijd vrede zal volgen en de dag zal aanbreken, op welken ‘de schotjes’, waaraan men nu timmert, door de kracht van het gezonde verstand, van de waarheid en van de liefde zullen wegvallen.
Wie het afscheidswoord van den Remonstrantschen hoogleeraar in handen neemt met de verwachting van eene prachtige, bloemrijke redevoering, rijk aan beelden en boeijend door onverwachte wendingen te zullen lezen, zal zich o.i. bedrogen vinden. De gang der denkbeelden is eenvoudig en de vorm, in welken zij worden voorgedragen, even eenvoudig. Gloed is er niet in, maar des te meer waarheid en leven. Bovendien heeft het eene groote verdienste. De redenaar spreekt niet van zich zelf. Hij verpersoonlijkt als het ware het van Amsterdam scheidend seminarie, maar stil; zonder uitwendig vertoon, maar vol innerlijke waarde, gelijk dit in de hoofdstad bestaan en gebloeid heeft, is ook zijne taal. Hij herinnert wat het seminarie te Amsterdam geweest is, en waarvoor het daar te danken heeft.

{==467==} {>>pagina-aanduiding<<}

Wat het in eene reeks van tweehonderd achtendertig jaren geweest is. Menige belangrijke bijzonderheid, zoo in betrekking tot de Remonstrantsche kweekschool, als tot het Athenaeum wordt herinnerd en dankbare hulde gebracht aan de nagedachtenis van die voortreffelijke mannen, die als hoogleeraars aan het seminarie hebben uitgemunt, van Episcopius af tot A. des Amorie van der Hoeven toe. Wij voegen bij die vereerde namen ook dien van den redenaar zelven. In enkele trekken worden hunne verdiensten geteekend, niet alleen in betrekking tot het seminarie, maar ook daarbuiten, bijzonder ook voor de opleiding der Doopsgezinde leeraars. Tevens wordt op den geest gewezen van het theologisch onderwijs op de kweekschool ad praxin pietatis ac promotionem pacis Christianae. De bijbelsche, rationeele, praktische en irenische theologie der Remonstranten bleef niet zonder invloed te Amsterdam. Ook het wijsgeerig-litterarisch onderwijs wordt besproken. De kleine kweekschool heeft in onze hoofdstad in den grooteren kweekhof van wetenschap, christelijke beschaving en godsdienstig leven haar plekje gronds niet nutteloos beslagen.
Zij heeft dan ook Amsterdam voor veel te danken. Meer dan andere plaatsen bood dit hulpmiddelen ter verstandelijke ontwikkeling, maar bovenal is het seminarie verplicht aan de gunstige gezindheid der regering, aan het Athenaeum, zijne bezorgers en leeraars, aan de later opgerigte seminarien der zuster-genootschappen, aan den kerkeraad der Remonstrantsche gemeente en hare uitmuntende boekverzameling, eindelijk aan den goeden geest der studenten.
Dr. Tideman heeft geen lofrede uitgesproken. Dit lag niet in zijne bedoeling, maar ook evenmin om, waar het Amsterdamsche bestaan van het seminarie eindigde, op de gebreken te wijzen, die zeer zeker ook deze inrigting aankleefden. Aan het slot zijner rede geeft hij echter een paar opmerkingen, die belangrijk mogen genoemd worden.
Allereerst wenscht hij eene meerdere eenheid in het theologisch onderwijs der Godgeleerde professoren aan het athenaeum en de seminariën. Zij zijn grooter in getal, dan die aan onze akademiën. Bij eene meer onderlinge en juiste verdeeling van de collegiën zou niet langer eene inrichting op zich zelve staan en niet langer zouden door meerderen dezelfde lessen gegeven worden. Men zou de wetenschap in ruimeren omvang kunnen doceren en Amsterdam daarin de meeste onzer hoogescholen overtreffen,

{==468==} {>>pagina-aanduiding<<}
ja bij uitnemendheid, bij eene nadere regeling van het hooger onderwijs, de plaats worden voor de Protestantsche kerkelijke hoogeschool. Zeker is 't ook in ons oog, dat atheneaum en seminariën bij die gewenschte samenwerking reeds op dit oogenblik groot voordeel kunnen aanbieden voor de studenten in de theologie.
Een tweede wensch van den redenaar is zamenwerking der verschillende Protestantsche kerkgenootschappen. Meer dan uitwendige verdediging is deze de levensbehoefte der Protestantsche kerk om te worden, wat zij zeker moet en kan wezen eene macht in de maatschappij, eene macht nevens den staat, naast Rome, voor de nog niet christelijke wereld. De hoogleeraar noemt dezen wensch een droom, maar dan toch een schoonen droom. Wij droomen gaarne met hem, maar de werkelijkheid dringt ons om te vragen: wachter, wat is er van den nacht? - En dan is het antwoord: het is nog geen dag geworden. Bij de verdeeldheid, bij den strijd die bij het grootste kerkgenootschap in eigen boezem woelt, schijnt de vervulling van dien wensch nog verre af. Maar wij verliezen daarom den moed niet. De geschiedenis van het Remonstrantsche seminarie verlevendigt onze hoop, maar bovenal de zekerheid, dat de macht der waarheid en der liefde oneindig groot blijft, gelijk Hij, die de waarheid en de liefde zelve is!
Wij eindigen ons verslag met den grijzen redenaar eenen gelukkigen levensavond toe te wenschen, en het seminarie, dat het te Leiden, ook door het onderwijs van zijnen nieuwen en rijkbegaafden hoogleeraar, niet minder moge bloeijen, dan te Amsterdam.

Gb. Fehr. 1873.
Dr. B.G.

III. Wis- en Natuurkunde.

Atlas voor de Sterrekunde, met verklarenden tekst, door dr. K. Bruhns Hoogleeraar aan de Universiteit en Bestuurder van de Sterrewacht te Leipzig. Uit het Hoogduitsch overgezet door en met een toevoegsel van dr. P.J. Kaiser te Leiden, bij A.W. Sijthoff. 1873.
De tweede atlas van de serie, welke de heer Sijthoff zich voorstelt het publiek aan te bieden, is in het licht verschenen. De eerste, die over meet- en natuurkunde handelde, werd in dit

{==469==} {>>pagina-aanduiding<<}
tijdschrift aangekondigd, en aan een oppervlakkige beoordeeling onderworpen. Toen werd voornamelijk op den vorm, de strekking en de bruikbaarheid der uitgaaf gelet, en de omstandigheid dat dit voorloopig onderzoek de overtuiging vestigde van het weinig praktische dat aan het gebruik van dien atlas eigen was, benam den lust tot nauwkeuriger beschouwing. Immers de stof die toen ter bespreking voorhanden was had een zoodanige uitgebreidheid, dat het onmogelijk moest geacht worden ze in zoo weinige bladzijden te behandelen, als in den atlas ter beschikking stonden. Noch een wetenschappelijke bewerking, noch een degelijke populaire voordracht was daarbij mogelijk, vooral met het oog op het meetkunstig gedeelte; en zoo noch de man van wetenschap, noch de weetgierige leek bevrediging kon vinden, werd toch het aantal der gegadigden wel wat heel gering: de levering eener meer uitvoerige critiek had dáár weinig reden van bestaan.
Hier waar ik den tweeden atlas vóór mij heb, dien voor de sterrekunde, komt mijn oordeel wel in enkele, maar toch niet in alle opzichten met het voorgaande overeen; en het resultaat eener eerste en oppervlakkige beschouwing mag voor dezen atlas even gunstig genoemd worden, als het voor zijn voorganger ongunstig was. Werd er vroeger op het hinderlijke van den atlasvorm bij lezing of bestudeering gewezen, ook hier zou die opmerking toepasselijk zijn; ofschoon het losmaken der platen tot op zekeren hoogte aan het bezwaar tegemoet komt. Mochten we vroeger aan de keurige en zorgvuldige uitvoering der platen onzen lof niet onthouden, de atlas die voor mij ligt maakt in dit opzicht geen minder goeden indruk: de teekeningen zijn op enkele uitzonderingen na met zorg bewerkt en afgedrukt. Waren we bij de lezing van het bijschrift voor meet- en natuurkunde voldaan, wat dit bijschrift op zich zelf beschouwd betrof, de atlas voor de sterrekunde levert ons een tekst die als zoodanig bij zijn voorganger niet achterstaat. Het samentreffen van den naam des vertalers met dien der behandelde wetenschap is bij voorraad geschikt de aandacht gaande te maken. - ‘Kaiser’ en ‘Sterrekunde’ zijn woorden die in ons land en ver daar buiten een bij uitnemendheid harmonischen klank bezitten, - en de overweging dat we hier niet met een werk van wijlen den beroemden hoogleeraar te doen hebben, maar met een vertaling door Dr. P.J. Kaiser, zoon des overledenen hoogleeraars, zal de aanvankelijk opgevatte gunstige opinie geenszins verzwakken bij

{==470==} {>>pagina-aanduiding<<}
hem die met den vertaler bekend is, en die daarbij overweegt dat een bijschrift, waaraan een degelijk deskundige in die mate zijn bijval schenkt dat hij zich tot de overzetting bereid verklaart, niet zal nalaten aan de goede verwachting te beantwoorden die men er van heeft opgevat.
Tot hiertoe stemt alzoo het oordeel over den tweeden atlas met dat omtrent den eersten overeen; maar als we verder gaan, als we aan de bruikbaarheid gaan denken, en het oordeel over den atlas voor de meet- en natuurkunde daarbij, blijkens hetgeen ik daareven in herinnering bracht, minder gunstig uitviel, dan verschilt de tegenwoordige meening veel van de voorgaande. Immers de sterrekunde is bij uitnemendheid voor een beknopte populaire behandeling geschikt; zoodat aan de weetgierigheid kan voldaan worden, zonder dat schadelijke veelweterij gekweekt wordt. Wanneer men zich vergenoegt met het bekend maken en duidelijk verklaren der resultaten, die door tallooze waarnemingen en berekeningen gevonden zijn, en men laat voor verreweg het grootste gedeelte de geschiedenis dier waarnemingen en tevens de ingewikkelde en uitvoerige wiskundige beschouwingen of becijferingen achterwege, dan kan men op weinige bladzijden heel wat wetenswaardigs meedeelen en helder uiteenzetten: dit is het dat bij den atlas in quaestie geschied is. Na een korte inleiding vinden we hier:
I. De bolvormige sterrekunde; waarin men met de plaatsing der lichamen aan den hemelbol wordt bekend gemaakt.
II. De theoretische sterrekunde; die over de banen en over den loop der lichamen van ons zonnestelsel handelt.
III. De natuurkundige sterrekunde; die zich met de oorzaken der bewegingen van de hemellichamen bezig houdt.
IV. De praktische sterrekunde; die een beknopte beschrijving behelst van de astronomische werktuigen die in vroegeren en lateren tijd werden gebezigd, en waarin tevens van de meeste bestaande sterrewachten met enkele woorden melding wordt gemaakt.
V. Een korte verklaring van plaat XIII; welke plaat in de oorspronkelijk duitsche uitgaaf niet voorkomt, en waarop de sterrewachten te Leiden en te Utrecht, benevens de platte grond, de meridiaanzaal en de waarnemingszaal voor draagbare werktuigen, met aangrenzende kleine meridiaanzalen, der eerstbedoelde sterrewacht in teekening zijn gebracht.

{==471==} {>>pagina-aanduiding<<}

De platen zijn dertien in aantal, omtrent de netheid der uitvoering sprak ik reeds; waarbij ik echter niet mag verzwijgen dat de bijgevoegde plaat XIII minder goed afgedrukt is, hetgeen veroorzaakt werd door het geringe xylographische gehalte, waardoor de perspectievische uitwerking die bedoeld wordt niet weinig geleden heeft.
Na hetgeen hiervoren omtrent den atlas voor de sterrekunst gezegd is, zal het overbodig zijn er bij te voegen dat ik zijne verschijning welkom heet; in de eerste plaats ten behoeve van hen die weinig of niet met de sterrekunde bekend zijn, en vervolgens ook voor hen die, hoewel ze in meerdere of mindere mate op de hoogte dier wetenschap zijn, het bezit van een goed compendium op prijs stellen. Voor de eersten heeft een goed geïllustreerde populaire voordracht zeer veel waarde. Niet dat we aan een goede populaire voordracht over astronomie behoefte hadden: ieder die bekend is met hetgeen op dit gebied door wijlen den hoogleeraar Kaiser gedaan is - en welk beschaafd man is daar niet mee bekend? - weet dat bij deze uitgaaf van een vervulling eener bestaande behoefte geen sprake kan zijn; maar dit verhindert niet dat elke degelijke poging die naar het goede doel, algemeene verlichting, streeft, onze belangstelling en aanbeveling waard is.
Het was deze overweging welke mij tot een nauwkeurige lezing van het bijschrift aanmoedigde, waardoor ik in de gelegenheid gesteld werd een paar opmerkingen te maken. Ik laat ze hier volgen; sommige ten bate van den min kundigen lezer, ook omdat er geene opgaaf van misstellingen voorkomt, andere, opdat de uitgever er bij eventueelen herdruk zijn voordeel mee doe.
Op bladz. 5, kol. 1. 3de reg. v.o. staat ‘nadir,’ dit moet zijn ‘zenith.’
Op bladz. 6, kol. 1. 24ste reg. v.o. staat ‘F’, dit moet zijn ‘Z’. Op plaat XI, fig. 1, waar deze letter tweemaal voorkomt, moet de Z welke in het snijpunt van den horizon en de verticaal staat, dus in het verlengde der middellijn N C, door een S vervangen worden; terwijl die welke in het verlengde van Z'C staat onveranderd blijft. Evenzoo moet in dezelfde kol. 23ste reg. v.o. in de plaats van ‘V’ de letter Z' treden. In dezelfde kol. vinden we op den 3den reg. v.o. het germanisme ‘opgave’, dat hier het best door het hollandsche ‘taak’ te vervangen ware.
Op bladz. 19 kol. r. reg. 23 v.o. vindt men ‘aardbaan’, dit

{==472==} {>>pagina-aanduiding<<}
moet zijn ‘middellijn der aardbaan.’ In dezelfde kol. staat op den 10den reg. v.o. ‘heleometer’ dit moet zijn ‘heliometer’.
Op bladz. 20 kol. r. reg. 12 en 13 v.b. leest men: ‘Ieder van die hemellichamen gaf men een afzonderlijken concentrischen hollen kogel.’ De bedoeling is dat de verschillende holle kogels onderling concentrisch gedacht werden: het zou dus beter zijn te schrijven: ‘Ieder van die hemellichamen gaf men een afzonderlijken hollen kogel, welke kogels onderling concentrisch waren.’
Op bladz. 23 kol. r. reg. 28 v.o. staat: ‘slinger zonder gewicht’ dit is een contradictio in terminis. Een lichaam zonder gewicht zal in den hier bedoelden zin niet als slinger kunnen dienen. Wat hier bedoeld wordt is de mathematische slinger, waarbij men zich wel de draad of stang gewichtloos denkt; maar waar het lichaam des slingers niet gewichtloos is: men neemt aan dat het uit een enkel zwaar punt, een massa-element, een molecuul bestaat.
Op bladz. 29 kol. r. reg. 24 en 25 v.b. staat ‘E I F’, dit moet, volgens de bijbehoorende fig., E J E' zijn.
Op bladz. 36 kol. 1. 2den en 3den reg. v.b. leest men: ‘besloot hij dat de aantrekkingskracht evenredig is aan de tweede machten der afstanden waarop zij werkt.’ Hier wordt bedoeld: ‘besloot hij dat de aantrekkingskracht omgekeerd evenredig is aan de tweede machten der afstanden waarop zij werkt.’
Op bladz. 37, kol. l. reg. 2 tot 11 v.b. worden precessie en nutatie met enkele woorden besproken; doch niet met die juistheid en duidelijkheid die, vooral voor niet deskundigen, gevorderd worden. Aanvankelijk leest men ‘.....de precessie is dus een noodwendig gevolg van de aantrekkingskracht der maan op de sphaeroïdisch gevormde aarde.’ Hier had niet alleen op de maan maar ook op de zon en de planeten gewezen moeten worden, als oorzaken der precessie; vooral omdat later een splitsing der verschillende invloeden wordt ingevoerd; en ook omdat men veelal onder de enkele benaming van ‘precessie’ het verschijnsel bedoelt voor zoover het door de zon wordt teweeggebracht; terwijl men bij het tegelijkertijd in rekening brengen der overige invloeden van ‘algemeene precessie’ spreekt. Waar men daarentegen alleen het oog heeft op den invloed der maan, gebruikt men vaak het woord ‘nutatie’, dat eigenlijk op de libratie van de as der aarde wijst; waarmee, wegens het onmiddelijke verband waarin hier oorzaak en gevolg staan, dan ook de ver-
{==473==} {>>pagina-aanduiding<<}
plaatsing der teekens bedoeld wordt, zooals ze door de maan alléén zou verkregen worden.
Verder lezen we ter aangehaalder plaats: ‘Het deel der precessie, dat alleen door de maan wordt teweeggebracht, noemt men lunisolairprecessie.’ Men bemerkt dat hier reeds een splitsing der invloeden aanvangt, en dat juist hetgeen daareven eenvoudig precessie heette, nu met den naam van lunisolairprecessie bestempeld wordt. Lunisolairprecessie echter is de naam die men aan de uitwerking der gezamenlijke invloeden van zon en maan toekent; zooals trouwens uit de beteekenis van dit samengestelde woord gemakkelijk is af te leiden. Later vinden we reg. 10: Ook de heen en weer gaande beweging van de as der aarde, de nutatie, is een gevolg van de aantrekking van de maan op de aarde. Hieruit zou men allicht opmaken dat de nutatie eigenlijk niets met het voorgaande verschijnsel, de precessie, te maken heeft. Van ieder afzonderlijk wordt vermeld dat de werking der maan haar veroorzaakt, zonder dat er op het onmiddelijke verband gewezen wordt, dat tusschen beiden bestaat.
Zooals men ziet, heeft men hier met enkele onjuistheden en onduidelijkheden te doen, die zeker vermeden hadden kunnen worden door de enkele vermelding dat, wegens den spaeroïdalen vorm der aarde, de aantrekking van zon, maan en planeten den stand der aard-as tracht te wijzigen; dat hieruit een verschuiving der snijpunten van ecliptica en aequator ontstaat, waardoor de aequinoctien teruggaan, aan welk verschijnsel men den naam van algemeene precessie toekent. Dat men aan dit verschijnsel, voorzoover het door de zon teweeggebracht wordt, den naam van precessie geeft, voor zoover de maan er invloed op uitoefent van nutatie, en waar men de beide laatste invloeden gezamenlijk bedoelt, van lunisolairprecessie.
In de laatst bedoelde kolom zou op reg. 28 v.o. het woord ‘omtrent’ door ‘ruim’ vervangen kunnen worden en zou dan beter doen uitkomen wat in de werkelijkheid het geval is.
Op bladz. 38 vinden we bovenaan de kol. r. een beschrijving en verklaring van den kwik-compensatie-slinger; waarin aangegeven wordt, dat de daling der kwikkolom, ten gevolge van de uitzetting der stang, gecompenseerd wordt door de uitzetting van het kwik, die een verlenging van beneden naar boven van den kwik-cylinder veroorzaakt, ‘op dusdanige wijze’ lezen we ‘dat de afstand van het ophangpunt tot het zwaartepunt van het kwik-
{==474==} {>>pagina-aanduiding<<}
zilver altijd dezelfde blijft.’ Klaarblijkelijk heeft hier een vergissing plaats. Immers de lengte van een slinger wordt niet uitsluitend door den afstand van het ophangpunt tot het zwaartepunt bepaald: deze grootheid kan onveranderd blijven, zonder dat dit met de lengte der slingers het geval is. Voor hen die het niet weten diene daaromtrent het navolgende:
Zal men van het gebruik eens slingers in het algemeen, en bij de uurwerken in het bijzonder, voordeel kunnen trekken, dan moet men bekend zijn met de betrekking die er bestaat tusschen de slingerlengte en den slingertijd - den tijd noodig om van he eene uiteinde der slingerbaan tot het andere te komen. - Bij het onderzoek naar die betrekking stuit men echter op het bezwaar dat men, bij een slingerend lichaam, met een oneindig aantal slingerende punten te doen heeft, op elk van welke de kracht die de beweging veroorzaakt, de zwaartekracht, werkzaam is; zoodat de eigenlijke lengte des slingers onbepaald blijft: ieder punt heeft evenveel recht om als slingerend lichaam aangemerkt te worden. Daarenboven doen tegenstanden der beweging en andere bezwarende omstandigheden hunnen hinderlijken invloed bij de berekening gevoelen. Vandaar dat men, ter bereiking van het beoogde doel, vaak de gevorderde werkzaamheden splitst; dat men zich eerst een slinger denkt waarbij geen enkel der bedoelde bezwaren kan optreden; dat men voor dezen de gevraagde betrekking zoekt, en later nagaat boe die betrekking op den slinger der werkelijkheid overgebracht kan worden, hoe de storende invloeden in rekening te brengen zijn. De slinger nu die men zich aanvankelijk denkt, en die alleen in de verbeelding kan bestaan, is samengesteld uit een draad zonder gewicht, een mathematische lijn, wier lengte door niets kan gewijzigd worden. Aan het eene uiteinde, dat den naam van ophangpunt draagt, is die draad opgehangen, en wel zoodanig dat hij zich geheel vrij, zonder wrijving, stramheid of tegenstand der lucht kan bewegen. Aan het andere uiteinde bevindt zich een enkel zwaar punt, waarop de zwaartekracht als beweegkracht werkt, en waaraan men den naam van slingerend punt of slingerpunt geeft. De afstand van het ophangpunt tot het slingerpunt wordt de lengte des slingers geheeten. Zulk een slinger noemt men een mathematischen, wiskundigen of vertueelen slinger. Voor hem vindt men gemakkelijk de
betrekking tusschen den slingertijd en de slingerlengte. Later leeren dan beschouwingen aan de ana-
{==475==} {>>pagina-aanduiding<<}
lytische mechanica ontleent, dat de waarde waaraan men bij den mathematischen slinger den naam van lengte toekent, bij een werkelijken slinger wordt voorgesteld door het quotient van twee grootheden, het traagheidsmoment en het statische momemt van den werkelijken slinger. Zoodat het voldoende is dit quotient in de plaats der gezegde lengte te stellen, in de betrekking tusschen tijd en lengte die men bij den virtueelen slinger gevonden heeft, om die betrekking voor den werkelijken slinger te gebruiken. Ziedaar de reden dat aan dit quotient den naam van lengte des werkelijken slingers toekomt.
Van de grootheden nu wier quotient die lengte aangeeft noemden wij het deeltal het traagheidsmoment; hieronder verstaat men de som der producten die men verkrijgt wanneer de massa van elk punt des slingers vermenigvuldigd wordt met het vierkant van den afstand van dat punt tot het ophangpunt (T=Σ a2m). De deeler, dus het statische moment, is het product van de geheele massa des slingers vermenigvuldigd met den afstand van zijn zwaartepunt tot het ophangpunt (S=Mz). Hieruit zou men nu reeds besluiten kunnen dat het bedoelde quotient niet gelijk aan den laatst genoemden afstand zijn kan; anders gezegd dat het slingerpunt bij een werkelijken slinger niet met het zwaartepunt samenvalt. De berekening leert dan ook dat het eerste bij een werkelijken slinger altijd beneden het laatste ligt.
De afstand tusschen die beiden punten blijkt af te hangen van de massa des slingers en van de individueele afstanden van elk der moleculen tot het zwaartepuut. Bij uitzetting des slingers door de warmte verandert wel de massa niet, maar alle punten verwijderen zich van het zwaartepunt. Was dus, zooals door den tekst wordt aangegeven, de inrichting zoodanig getroffen dat dit punt op zijne plaats bleef, dan zou zeer zeker, de afstand van dit punt tot het slingerpunt grooter wordende, de slingerlengte toenemen en daardoor ook de slingertijd; zoodat het uurwerk langzamer zou loopen dan vóór de uitzetting. Blijft daarentegen niet het zwaartepunt maar het shngerpunt op zijne plaats, dan blijft de slingertijd onveranderd en het doel is bereikt.
In de kolom die het laatst onze aandacht bezig hield vinden we op regel 19 v.b. de uitdrukking: ‘Wiskundigen slinger zonder massa.’ Na het vorenstaande zal het overbodig zijn te zeggen dat men hier tegenover een pleonasme staat. De woorden ‘wiskundigen slinger’ waren voldoende om het bedoelde uit te druk-
{==476==} {>>pagina-aanduiding<<}
ken. Daarenboven is het ‘zonder massa’ ook niet juist, evenmin als het overeenkomstige ‘slinger zonder gewicht,’ waarop in de aanmerking op bladz. 28 gewezen werd: het slingerpunt heeft gewicht en is alzoo een massa-element. Opmerkelijk is het dat bedoelde omschrijving ‘zonder massa’ juist voorkomt in een volzin waarin gesproken wordt over den invloed van de verandering der zwaartekracht, aan de verschillende deelen der aardoppervlakte, op de lengte des secunde slingers.
Op bladz. 39 kol. 1. vindt men, te beginnen bij reg. 21 v.b., een beschrijving van het lucht-bel niveau. Ik zou hier in bedenking willen geven of deze beschrijving, natuurlijk met gebruikmaken der bijbehoorende afbeelding, voldoende zij om aan iemand, die volstrekt niet met deze of dergelijke inrichtingen bekend is, een heldere verklaring van dit werktuig te geven.
Op bladz. 41 kol. 1. reg. 19 v.b. staat ‘I,’ dit moet zijn ‘l,’ welke letter bij de aangeduide figuur ter bedoelder plaats gevonden wordt. Op regel 16 v.o. vindt men ‘parallatische,’ lees: ‘parallactische.’ Op dezelfde bladz. vindt men kol. r. reg. 31 v.b. op nieuw ‘parallatische’ voor ‘parallaktische.’ Op reg. 23 v.o. treft men het woord ‘bel’ aan, dat, met het oog op min kundigen, met voordeel door ‘luchtbel’ te vervangen ware: iets dat men zeker zal toestemmen, wanneer men beaamt hetgeen daareven omtrent de beschrijving van een niveau, die op bladz. 39 voorkomt, gezegd werd.
Eindelijk moet op bladz. 42 kol. 1. 20ste reg. v.o. ‘de’ voor ‘den,’ op bladz. 46 kol. 1. reg 7 v.b. ‘fig. 3’ voor ‘fig. 2,’ en reg. 4 v.o. ‘den’ voor ‘de’ in de plaats treden.

Nieuwediep, Juli '73.

IV. Biblioscopie.

Erckmann-Chatrian. - Volksromans. - De Invasie. - De man uit het volk. - De blokkade van Phalsburg. - Juffer Theresa.
Geen juister benaming voor de werken van Erckmann-Chatrian dan die van volksromans. Bij uitnemendheid zijn zij geschikt voor het volk, en men zou moeilijk gezonder, kernachtiger,

{==477==} {>>pagina-aanduiding<<}
smaakveredelender lektuur voor ‘iedereen’ voor ‘het algemeen’ vinden kunnen. De schrijver toch, (beide namen zijn zoo onafscheidelijk aan elkander verbonden, dat zij als het ware één geheel vormen en dus ook als één beschouwd kunnen worden) de schrijver weet den rechten toon te treffen, den eenvoudigen, onopgesmukten toon, die vooral ingang vinden moet bij gemoederen, welke door de natuur geenszins misdeeld, maar door wetenschappelijke opvoeding en hun omgeving weinig ontwikkeld werden en met de zoogenaamde beschaving nauwelijks in aanraking kwamen. Deze, wel is waar eenvoudige schrijftrant, verre van laf of onbeduidend te zijn, moet ook meer ontwikkelden en beschaafden boeien door de diepe, grondige kennis der menschelijke natuur, die elke bladzijde verraadt, de groote karakterstudie, die er in doorstraalt, en de schoonheid der vorm. Ofschoon in het gewaad der Elsasser bergbewoners gestoken, de personen zijn toch zoo waar, zoo echt menschelijk, dat wanneer men ze slechts van hun grove lokale kleuren ontdoet, wanneer men ze slechts den grooten Elsasser strik van de muts of den driekanten steek van het hoofd neemt en ze het hoofdbekleedsel van een buurman of buurvrouw opzet, dan gelijken zij dezen op zulk een treffende wijze, dat men geneigd zou zijn te gelooven, Erckmann-Chatrian had in het geheim wel eens in onze omgeving een kijkje genomen.
De schoonheid van den vorm, welken wij hierboven prezen, kan ongelukkiger wijze slechts op het oorspronkelijke doelen. De poging van den vertaler om ook deze Erckmann-Chatrians voor ons volk toegankelijk te maken juichen wij van harte toe, doch een aanmerking houde hij ons ten goede. Waarom toch de plat-Amsterdamsche tongval in den mond zijner bergbewoners, zijner Elsassers gelegd?
Uitdrukkingen als de volgenden: m'n volkie, - z'n natje en droogie, - wat zeit u? - Wat zie'n ik, - als uwé reis wist, - ik docht nooit, - rooye tronie, - pakkie enz. enz. zijn bepaald stuitend, en ‘de Invasie’ lezend, wendden wij ons van Louise's liefelijke gestalte eenigzins teleurgesteld af, toen wij van hare lippen woorden hoorden vloeien als deze: ‘Ik dacht bij m'n eigen, waarom komt i niet?
Waarlijk het plat-Hollandsch is niet zoo mooi, dat men het volk er nog in moet sterken het bij voorkeur te gebruiken boven onze reine, zuivere, schoone moedertaal.

{==478==} {>>pagina-aanduiding<<}

Bovenvermelde werken zouden er aanmerkelijk door winnen, wanneer ze in meer gekuischt Hollandsch waren overgebracht. Ook komt het ons voor, dat het veelvuldig gebruik van u in plaats van gij of ge den stijl ontsiert en aan het effect afbreuk doet.
Niettegenstaande deze opmerking wenschen wij genoemden boeken veel lezers toe. Als volkslektuur zijn zij onovertrefbaar en naar ons gevoelen mogen zij in geen volksbibliotheek ontbreken. Wij houden ons overtuigd, dat niemand een van Erckmann-Chatrians boeiend en onderhoudend geschreven volksromans onvoldaan zal terzijde leggen.
D.

Schoolboeken.

Beginselen der Fransche taal. Leer en leesboek ten dienste van scholen voor U L.O. door T. Boerma. Groningen bij J.B. Wolters.
Onder bovenstaanden titel heeft de heer Boerma een nuttig en zeer bruikbaar werkje geleverd. Reeds lang werd de behoefte gevoeld aan een geregelden cursus, welke een afgerond geheel vormde, voor de leerlingen der U.L.S., die opgeleid worden voor het admissie-examen der hoogere burgerscholen.
Alles nu, wat daarvoor gevorderd wordt, kan men in Bs. leesen leerboek vinden. Op bondige wijze breekt hij met de oude sleur en begint met het werkwoord.
De eerste afdeeling bevat eene reeks van eenvoudige maar doelmatige leeslesjes, nu en dan afgewisseld door een enkele thema die van 't fr. in 't holl. moet worden overgezet. Elk lesje geeft den onderwijzer ruime stof tot spreken en ophelderen, en wanneer deze het boekje op de rechte wijze gebruikt, zal hij bemerken, dat die lesjes zoo gekozen zijn, dat de leerling ze zonder veel moeite in zijn geheugen kan, opnemen, omdat ze meest dagelijksche woorden en uitdrukkingen bevatten.
In de tweede afdeeling komen voor: de vier regelmatige vervoegingen. Verder worden daarin behandeld de bijvnw., de voornw. en de overige woordsoorten. Het schijnt echter, dat de heer B.

{==479==} {>>pagina-aanduiding<<}
het van minder belang rekent, ‘la formation du féminin et du pluriel dans les substantifs’ afzonderlijk te behandelen, iets waarin hij dunkt me wel wat uitvoeriger had kunnen zijn.
In de derde afdeeling komen meest oefeningen voor, om in het fr. te vertalen die achtereenvolgens betrekking hebben op de afwijkingen van de regelmatige vervoeging van sommige ww. op er; de wederkeerende werkw.; eenige eenvoudige regels voor de veranderlijkheid van het participe passé en de onregelmatige werkwoorden.
De laatste of vierde afdeeling bevat eene verzameling van verhalen en versjes in 't fransch, die voor lees- en vertaaloefeningen uitmuntend kunnen dienen.
En hiermee neem ik afscheid van dit boekje.
Moge het zijn weg vinden in de wereld; want dat is het waard en moge een tweede druk den heer B. nog eens in de gelegenheid stellen datgene aan te vullen wat aan deze uitgave nog mocht ontbreken.
Recueil de Thèmes et d'Exercices 3e année par Dubois. Bois-le-Duc. Muller-frères.
Aangezien ik in een vroeger nommer mijn oordeel reeds over den cursus van M. Dubois gezegd heb, zoo valt er voor mij na de verschijning van het 3e année der exercises weinig meer bij te voegen, dan dat ik in mijne goede verwachting omtrent dit werkje niet ben te leur gesteld.
M. Dubois heeft in zijne drie deeltjes Grammaire, zoowel als in de daarbij behoorende Oefeningen aan het M.O. een' volledigen cursus voor de fransche taal geschonken en ik twijfel niet, of de leerling, die, geleid door de hand van den ervaren onderwijzer, deze deeltjes heeft doorgewerkt, zal een helder inzicht in de moeielijkheden en eigenaardigheden van de fransche taal hebben verkregen.
Morks leesboekjes bij C. Mork te Dordrecht.
Bovengenoemde leesboekjes bestaan uit vijf stukjes die zeer net zijn uitgevoerd. De laatste stukjes bevatten prettige en nut-
{==480==} {>>pagina-aanduiding<<}
tige leeslesjes en het idee van den onbekenden schrijver, om in de eerste stukjes de drukletters nu en dan met de schrijfletters af te wisselen is goed; men vangt daardoor twee vliegen in een klap. Het eerste stukje komt, wat methode aangaat, vrijwel overeen met Bouman's leesoefeningen: boven ieder lesje is een prentje geplaatst naar aanleiding waarvan het kind op de te behandelen klinkers en medeklinkers opmerkzaam wordt gemaakt. Ik kan echter niet zeggen dat de gang in dat stukje mij behaagt, omdat het ‘Ga geleidelijk en zonder sprongen enz’ daarin wel eenigszins verwaarloosd wordt. In het eerste lesje behandelt de schrijver, naar aanleiding van het oor de oo en de ee; in het 2e reeds de y en de ou; in het 3e de ui en de ooi, terwijl in het 5e de ch, sch en schr reeds voorkomen - samengestelde medeklinkers die in het stukje niet thuis behooren.
Voor het overige bevatten de andere stukjes, zooals ik zeide, zulke goedgekozen lesjes dat ze misschien opwegen tegen mijne aanmerking op het eerste.
Meiregen. Leesboek voor de Volksschool van L. Leopold. Te Groningen bij J.B. Wolters, prijs f 0.25.
Veel tot aanbeveling van dit werkje te zeggen, acht ik overbodig. Men kent de werkjes van den heer L. te goed, dan dat aanbeveling hier veel zou afdoen.
Meiregen is een boekje dat gebruikt kan worden, na Bouman's 3e leesboekje; 't is gemaakt voor leerlingen die reeds vrij goed beginnen te lezen en in staat zijn, niet al te groote zinnen te verstaan.
Het is bovendien het eerste deeltje van een serie van zeven uitmuntende werkjes, bekend onder de titels 1 Meiregen, 2 Daudroppels, 3 Sneeuwvlokken, 4 Mosroosjes, 5 Wildzang, 6 Stofgoud en 7 Bonte Steenen.
Oudheid en Middeleeuwen van A. Nuiver en O.J. Reinders. Bij J.B. Wolters te Groningen.
Het valt niet te ontkennen dat in de meeste lagere scholen de Algemeene geschiedenis wel wat stiefmoederlijk behandeld

{==481==} {>>pagina-aanduiding<<}
wordt. Ik ken er ten minste verscheidene, vooral ten platten lande, waar er letterlijk niets aan wordt gedaan. Misschien komt dit, omdat voor dat vak niet veel geschikte leesboeken zijn, of dat bij vele den onderwijzer te veel moet vertellen om 't den leerling wat smakelijk te maken - iets wat niet iederen onderwijzer even gemakkelijk valt.
Bovenstaand boekje heeft echter de eigenschap om in zeer smakelijke vormen een vrij helder overzicht van de Oude- en Middel-geschiedenis te geven, terwijl het, verbonden met het tweede deeltje ‘de Nieuwe Geschiedenis’ een goed geheel zal vormen.
Door kennis te maken met deze werkjes zullen vrij zeker vele onderwijzers inzien, dat ook de Alg. gesch. op eene aangename en tevens nuttige wijze op de lagere school kan worden behandeld.

P.H.

V. Bibliographisch Nieuws.

Inleiding tot de studie der Militaire Aardrijkskunde en Statistiek door M.H.J. Plantenga, Luit. der Inf., Leeraar a.d. Kon. Mil. Akademie. Zutfen, P. Plantenga Bzn. 1873.
De beoefening der Militaire Aardrijkskunde en Statistiek was bij ons tot nu zeer gebrekkig en bepaalde zich vrij algemeen tot eene dorre opsomming van vestingen, forten, verdedigingsliniën, sterkte der legers, enz. waarbij het geheugen veelal alleen werkte. Het gebrek aan belangstelling in deze, voor den officier bij het leger bepaald onmisbare, wetenschappen schrijven wij hoofdzakelijk toe aan het gemis van eene leiddraad bij het onderwijs; geen militaire schrijvers toch hebben zich aan dat onderwerp gewaagd.
De heer P. evenwel heeft ons iets geheel nieuws geleverd. Wij verheugen ons, dat het denkbeeld bij hem opgekomen is, zooals hij zelf in ‘het woord vooraf’ aangeeft, zijne aanteekeningen in het licht te geven en dat hij ons daardoor in de gelegenheid stelt zijne ruime opvatting over dit onderwerp te leeren kennen.
Het ligt niet in ons plan eene critiek te leveren; ons doel is

{==482==} {>>pagina-aanduiding<<}
alleen de aandacht van het leger op dezen belangrijken arbeid te vestigen.
Na den inhoud der Militaire Aardrijkskunde in twee groote deelen gesplitst te hebben n.l. in een zuiver geographisch en een zuiver militair gedeelte, treedt de heer P. over ieder dier deelen in bijzonderheden en wijst ons op eene gemakkelijke wijze den, bij de studie te bewandelen, weg.
Aan de methode van Carl Ritter wordt eene bladzijde gewijd en de invloed aangetoond, die het volgen dier methode op de behandeling der Aardrijkskunde heeft.
De heer P. eindigt zijne aanteekeningen met de militaire statistiek en den grooten invloed er van op de oorlogsoperatiën.
Van veel nut is de opgave der te raadplegen werken over de Aardrijkskunde, Militaire Aardrijkskunde en Statistiek.
Wij zijn overtuigd, dat de opwekking (aldus vermeenen wij de aanteekeningen te mogen beschouwen) tot beoefening der belangrijke wetenschappen, als Militaire Aardrijkskunde en Statistiek, door het leger met dankbaarheid zal worden ontvangen en menigeen aansporen, zich de kennis er van eigen te maken.
Wij wenschen den heer P. tijd en lust toe zijnen nuttigen arbeid te vervolgen, door het leveren van eene Militaire Aardrijkskunde en Statistiek van Nederland.



















{==483==} {>>pagina-aanduiding<<}

Binnenlandsche letterkunde.

I. Fraaie Letteren.

Geschiedenis der Nederlandsche letterkunde, door Dr. W.J.A. Jonckbloet. - Eerste deel. - Tweede, geheel omgewerkte uitgave. Te Groningen, bij J.B. Wolters, 1873.

Neerlands letterkunde in de negentiende eeuw. - Bloemlezing, ten gebruike bij de beoefening onzer letterkunde, door J.P. de Keyser. - Proza p. 1-224 en poëzie p. 1-176. - Te Arnhem, bij D A. Thieme, 1873.

Handelingen van het XIIe Nederlandsch taal- en letterkundig congres, gehouden te Middelburg, den 3, 4 en 5 September 1872. - Te Middelburg, bij J.C. en W. Altorffer, (1873).
‘Herinneren wij ons onophoudelijk’, zegt de hoogleeraar Kemper, in eene verhandeling, door den heer de Keyser ten deele opgenomen, ‘dat het niet de willekeurige grenzen zijn, binnen welke toeval of willekeur een zeker aantal menschen besluit, waarvan een volksbestaan afhangt; maar dat het de taal, de letterkunde, de zeden en het eigenaardig volkskarakter zijn, welke over dit bestaan beslissen.’ Aan de taal wordt hier de eerste plaats toegekend, omdat zij wel het meest eigenaardig kenmerk der nationaliteit is. Welke bezwaren het oplevert, eene volksmassa, die zulk een gemeenschappelijken band niet heeft, in den strijd der hartstogten en staatsbelangen bijeen te houden, heeft Oostenrijk meermalen ondervonden, en begint men in België duidelijker te ontwaren. Nederland is, in dit opzigt, boven menig klein land bevoorregt. Het mag zich verheugen in het

{==484==} {>>pagina-aanduiding<<}
bezit eener eigen taal, die zich, hoewel in oorsprong na verwant aan het Hoogduitsch, te gelijk met de nationale onafhankelijkheid, zelfstandig heeft ontwikkeld. Napoleon I, die er de hooge beteekenis van inzag, onderdrukte haar, om de gewelddadige inlijving van Nederland meer kans op duurzaamheid te geven.
Hij bereikte zijn oogmerk niet, en de opgelegde dwang werkte veeleer in tegenovergestelde rigting. Na de herstelling der nationale onafhankelijkheid in 1813, werd de onlangs gekluisterde taal, als een eigenaardig kenmerk der nationaliteit, als een dierbaar kleinood des volks, hooger nog gewaardeerd en met verdubbelden ijver beoefend. Meer dan te voren werd nagespoord, wat oudtijds in haar was te boek gesteld, om uit verschillende pennevruchten de trapsgewijze ontwikkeling, zoowel des volks als der taal zelve op te maken. Onder de aangewende middelen, behoorden er vooral drie, juist vertegenwoordigd, door de hierboven aangekondigde boekwerken: 1o. eene geschiedkundige uiteenzetting van hetgeen in den loop der tijden, op vaderlandschen bodem, in de landtaal is geschreven; 2o. volledige uitgaven van oudere en nieuwere schrijvers, of bloemlezingen uit hunne werken, waardoor de beoefenaar der taal in de gelegenheid werd gesteld, den stijl en den geest der meest gevierde auteurs eenigermate bij ervaring te leeren kennen; 3o. het onderling bespreken of gemeenschappelijk behartigen der belangen van taal- en letterkunde, zooals vele geleerde genootschappen, en in de laatste jaren ook de congressen dit beoogen. Dat men bij de aanwending van elk dier middelen op eigenaardige klippen kan verzeilen, en niet het minst bij die van het laatste, door of bijzaak tot hoofdzaak te maken, of wegens het opnemen van Belgische bestanddeelen, van taal- en letterkundig op staatkundig gebied over te stappen, zal ieder toegeven.
Onder hen, die zich in de laatste jaren, door het uitgeven en toelichten van minder algemeen bekende, of wel pas opgespoorde werken, door eene opzettelijke behandeling van bepaalde tijdvakken en personen uit onze letterkunde, verdienstelijk hebben gemaakt, bekleedt Dr. Jonckbloet ongetwijfeld eene eervolle plaats. De tweede en geheel omgewerkte uitgave van het eerste deel zijner geschiedenis der Nederlandsche letterkunde is weder eene zeer welkome vrucht van zijn arbeid. Eene onderlinge vergelijking der beide uitgaven is overbodig. Wij verwijzen slechts naar bladz. 184 en 228, om te doen zien, hoe de schrijver ge-
{==485==} {>>pagina-aanduiding<<}
tracht heeft, alles op de hoogte van den tijd te brengen. Men sla voorts het boek op, waar men wil, en zal de overtuiging erlangen, dat het een uitstekend middel is, om het op zich zelf belangrijke onderwerp inderdaad populair te maken. Met eene zeldzame belezenheid, schetst Dr. J. toch de oudste voortbrengselen der Nederlandsche letterkunde, uit den tijd der middeleeuwen, nu eens den hoofdzakelijken inhoud van een stuk opgevende, dan weder sommige regels daaruit aanhalende. Het door hem ontrolde tafereel heeft eene onmiskenbare frischheid, dank zij vooral de geestige opmerkingen en scherpzinnige oordeelvellingen, waarmede het is doorweven.
Men zou de vraag opperen, of de schrijver hierbij een enkele maal niet rijkelijk ver gaat, door in zijn betoog, dat de Goedroen op Nederlandsch gebied te huis behoort, koning Hagen op Eijerland bij Texel i.p.v. op Ierland te zoeken. Het klinkt niet onaardig. Maar schoon de hoofdgebeurtenissen op de kusten van Holland en Zeeland betrekking hebben, zoo past eene reis naar Ierland, tijdens de togten der Noormannen, volkomen in de lijst; te meer dewijl ook Wallis op de terugreis wordt aangedaan. Zelfs is de meening, dat Siegfried uit Spanje kwam, na al wat de schrijver aanvoert, met het oog op hetgeen hij zelf aangaande den blijvenden indruk van de togten der Mooren zegt, ten minste niet ongerijmd. Immers waren de zamenstellers dier oude gedichten over het algemeen wel geneigd, sommige episoden juist in zeer afgelegen en vaak weinig bekende streken te doen voorvallen.
Uiterst geleidelijk voert de schrijver ons door de talrijke overblijfselen der middeleeuwsche poëzie, tot aan den tijd der Rederijkers en der Hervorming, waar Anna Byns zeer omstandig wordt besproken. Aangezien de schrijver zich dienaangaande verantwoordt, en het belangrijke der bijdrage ten volle bevredigt, zouden wij dit punt geheel onaangeroerd laten, indien het ons niet voorkwam, dat Anna Byns de overigens welverdiende plaats te zeer inneemt, ten koste van anderen, en met name van haren beroemden tijdgenoot Marnix van St. Aldegonde, die, met haar vergeleken, uiterst karig bedeeld is. Eene andere opmerking, betreffende dit gedeelte van het werk, is dat vele stukken uit den tijd der Rederijkers en van Anna Byns, met dezelfde letter en dus geenszins ter besparing van ruimte, in noten, en niet zooveel doenlijk in den tekst zijn opgenomen. Dit

{==486==} {>>pagina-aanduiding<<}
leidt de aandacht telkens af, en bemoeijelijkt vooral den zelfoefenaar, die natuurlijk toch al meer werk heeft den draad te volgen, naarmate een grooter aantal tijdgenooten achtereenvolgend behandeld moeten worden.
Wij stellen dit geenszins ter neder, om iets op de hooge waarde van het voortreffelijke boek af te dingen, dat een schat van kennis bevat, zorgvuldig opgegaard en geschift ter wille van anderen, die er hun voordeel mede kunnen doen. Hoe juist wijst de schrijver, waar dit pas geeft, op het eigenaardig karakter der Nederlandsche kunst. Aan de eene zijde het streven naar praktisch nut, met aankweeking van godsdienstzin, en de behandeling van zeer verheven onderwerpen; aan de andere daarentegen, eene neiging tot grove en platte aardigheden, die men niet uit het oog kan verliezen, gelijk vroeger wel eens is geschied, zonder een eenzijdig denkbeeld te geven van den smaak onzer vaderen. Dr. Jonckbloet wijst zoowel op het eene als op het andere. Hij deelt in uiterst kiesche bewoordingen genoeg mede, om te doen zien over welke onkiesche, doch niettemin zeer geestige aardigheden, een minder beschaafd voorgeslacht bij wijlen eens hartelijk lachte. Hij wisselt zijn verhaal af met beschouwingen over het wezen en de eischen der kunst, en besluit dit eerste deel met eene keurige studie over Hooft en Brederoo.
De voorstelling is doorgaans zoo duidelijk en de inkleeding zoo sierlijk, als zich dit laat verwachten van iemand, die en de taal, en de stof ten volle meester is. Misschien is het voornamelijk uit dien hoofde, dat sommige uitdrukkingen ons bevreemd hebben. Zoo wordt p. 4 gesproken over medeklinkers ‘welke wederom, naar mate van den klem, waarmee zij worden voortgebracht, in weeken, harden en geadspireerden worden verdeeld’, en leest men p. 16 van overleveringen ‘met vreemden vermengd’, terwijl p. 87 wordt gewaagd van de verschrikkelijke wijze, ‘waarop eindelijk de hoofdpersonen alle (n) omkomen’. Deze verbuiging van het bijvoegelijk naamwoord is indertijd wel voorgestaan, doch niet ter navolging aanbevolen. Overeenkomstig het gebruik, ware p. 95 ‘eene mondelinge overlevering’ verkieslijk geweest boven ‘eene mondelijke’. Maar stellig bij de correctie ontsnapt, is p. 212, dat de deftige lui behagen ‘schiepen’ i.p.v. ‘schepten’, evenals dit het geval zal wezen met twee opmerkelijke allitteratiën, waarvan de eene op bladz. 125: ‘zoo zot zou zijn’, en de andere op bladz. 398: ‘hoe hoog Hooft

{==487==} {>>pagina-aanduiding<<}
haar schatte’. - Vreemde woorden, door het gebruik eenmaal geijkt, zijn niet altijd te vermijden, zonder in het bespottelijke purisme van Hooft en Commelijn te vervallen. In verband met hetgeen hierover en over taalzuivering in het algemeen is gezegd, trekt eene noodelooze opeenstapeling, zooals p. 258 ‘de idealistische sfeeren der fantazie’ de aandacht. Doch reeds voldoende, om te doen zien, hoe schraal onze oogst is geweest. De weinige drukfouten, die wij ontdekt hebben, laten wij geheel onvermeld, omdat zij niet noemenswaardig zijn.
Zulk pluizen aan eene geurige en saprijke vrucht, als wij ons veroorloofd hebben, bederft menigmaal, zooals een dichter zeide, het werkelijk genot, dat zij kan verschaffen. Dit gevaar zijn wij evenwel gelukkig ontkomen, daar wij deze pennevrucht van Dr. Jonckbloet, welker uiterlijk geheel met den inhoud strookt, inderdaad hebben genoten. Mogen velen hetzelfde ervaren!
Alles te zamen genomen, is de schrijver o.i. er ten volle in geslaagd, zijn onderwerp in hoogst behagelijken vorm onder de oogen des publieks te brengen. Nergens een spoor van de drooge opsomming van namen of zaken, waartoe het streven naar volledigheid zoo gereedelijk aanleiding geeft. Nergens lange en afgetrokken redeneringen, die soms bovendien zekere bekendheid veronderstellen met hetgeen eerst moet worden geleerd. Overal betoont Dr. Jonckbloet zich als een onderhoudende en bekwame gids, die zijn lezer rondleidt op het uitgestrekte gebied der letterkunde, nu eens schertsend, dan eens ernstig, doch altijd aangenaam en leerrijk doorpratende, tot hij aan den ingang van het bloeitijdperk stand houdt. Moge hij de voldoening smaken, door zijn vriendelijk en nuttig geleide langs den afgelegden weg, de liefde voor vaderlandsche taal en letteren, een zoo krachtig middel tot bevordering van waarachtig volksleven, bij velen te hebben opgewekt of versterkt.
Hetzelfde wordt beoogd met het uitgeven van oorspronkelijke stukken of gedeelten hiervan. Terwijl de geschiedschrijver, aan tijd en ruimte gebonden, slechts nu en dan een vlugtigen blik kan vergunnen in de voornaamste der besproken werken, stellen afzonderlijke uitgaven en bloemlezingen den lezer in de gelegenheid, nader bekend te worden met den aard en de strekking veler genoemde auteurs. De heer de Keyser heeft zich bepaald tot de schrijvers der 19e eeuw, waarin de letteren begonnen te herleven. De thans verschenen aflevering bevat een gedeelte

{==488==} {>>pagina-aanduiding<<}
proza en een gedeelte poëzie, doch geen voorberigt, waaruit het plan ten volle blijkt, dat zich intusschen genoegzaam laat raden.
Over het algemeen komt het ons voor, dat de keuze der stukken tot dusverre zeer gelukkig is. Tot de weinige uitzonderingen hierop, rekenen wij het aangehaalde uit Scheltema, waardoor het veelzijdige van diens arbeid niet genoeg aan het licht komt. Al het opgenomene is toch geput uit slechts twee zijner werken, waarvan het eene daarenboven niet eenmaal oorspronkelijk is. Ook zijn Loosjes en Fokke Simonsz. wat schraal bedacht, vooral in vergelijking met Broes, wiens met reden als hoekig gekenmerkte stijl veeleer afschrikt dan behaagt.
Laat de gedane keuze weinig, de uitvoering laat zoo goed als niets te wenschen over. Enkele drukfouten, of liever kleine typographische onnaauwkeurigheden, - want anders zijn het niet - verdienen geene vermelding. Sommige plaatsen wekken echter het vermoeden, dat er eene fout schuilt, die niet dadelijk te vinden is, of dat eene mogelijke vergissing in het oorspronkelijke ten minste niet is hersteld, ware het slechts in eene noot. Niet duidelijk is, wat Van Wijn bedoelt, als hij op bladz. 122 zegt, dat de Arabieren ‘die, in hunne Aziatische veroveringen, voornamelijk vele Grieksche en andere boeken met zich gesleept hadden, verscheidene derzelve aan Karel toeschikten, bijzonderlijk zulke, op welke hun meeste smaak was gevallen, dat is die tot de wijsbegeerte van Aristoteles, tot de natuur- wis- en sterrenkunde, betrekking hadden, en die zij, voor een groot deel ten minste, uit het Arabisch in het, hun zeer gemeenzaam, Grieksch hadden overgezet, uit welke taal de keizer dezelve in het Latijn deed overbrengen.’ Evenmin begrijpen wij, op bladz. 149, den zamenhang dezer woorden van Clarisse: ‘De uitdrukking der vreugd op het gelaat, in het gejuich, zijner lievelingen beloont hem dan rijkelijk, en doet hem de bespotting der schimpende dwaasheid zelfs vergeten.’ Men zou hier ‘en’ voor ‘in’ willen lezen, indien de komma niet achter ‘gejuich’ stond. - Iets dergelijks op bladz. 178, de tweede alinea, waar misschien het woordje ‘na’ aan het begin van den volzin is weggevallen.
Aangezien dit alles evenwel den oorspronkelijken tekst kan betreffen, zoo laten wij die uitdrukkingen voor hetgeen zij zijn, om den verzamelaar liever een paar vragen te doen, welke op de inrigting van zijn werk regtstreeks betrekking hebben. Wat heeft hem bewogen, in beide gedeelten, niet dezelfde rangschik-
{==489==} {>>pagina-aanduiding<<}
king te volgen, zoodat nu Bilderdijk in het eene de eerste, in het andere de veertiende plaats inneemt, en allen dientengevolge schromelijk dooreengeraken? Waartoe bevindt zich hetzelfde korte levensberigt, met dezelfde uitvoerige opgave van werken, zoo wel in het proza, als in de poëzie, aan het hoofd der stukken? Vermoedelijk zijn deze toch niet afzonderlijk verkrijgbaar. En al ware dit zoo, dan had eenige bespaarde ruimte, b.v. door het weglaten der geschriften in het latijn, doelmatig besteed kunnen worden aan de vertolking van sommige aanhalingen uit vreemde talen. Niet ieder beoefenaar der Nederlandsche taal is ervaren genoeg in het latijn, om b.v. p. 169 den aanhef van Cicero's eerste redevoering tegen Catilina te verstaan.
Behalve de verschillende volgorde, waarin de schrijvers in beide gedeelten voorkomen, zal de opmerkzame lezer nog een klein verschil in bewerking ontdekken, dat hem soms in verlegenheid brengt. Hij let natuurlijk, bij de stukken van hen, die voor, onder en na de Fransche heerschappij geleefd hebben, voornamelijk op plaatsen, welke eenige zinspeling op den staatkundigen toestand bevatten. Waarom is dus niet zooveel mogelijk overal, gelijk nu bij sommige gedichten, doch nergens in het proza, het jaartal der uitgave aan het slot vermeld? Dit had de lezing niet alleen voor de beoefening der taal, maar ook voor die der historie vruchtbaarder gemaakt. Meestal kan men zich wel redden, door telkens weer de tamelijk verdrietige lijst van werken te doorloopen; doch ook dit geeft niet altijd de gewenschte opheldering. Wanneer hield b.v. Kinker die hoogstbelangrijke voorlezing: ‘In hoeverre is de geschiedenis eene leerschool voor vorsten en volken?’ - Hier zoekt men te vergeefs in de lijst, en toch zal ieder beseffen, dat het niet onverschillig is, of deze redevoering tijdens de Bataafsche republiek, onder koning Lodewijk, onder Fransch bestuur, dan wel voor of na de Belgische omwenteling is gehouden. Uit den inhoud besluit men tot het laatste, omdat er wordt gezinspeeld op het bestuur van Mohammed-Ali in Egypte, op den Anglo-Franschen regeringsvorm, op de nadering van de helft der negentiende eeuw en op de tweede poging der Franschen, om het voorbeeld van het wereldveroverende Rome na te volgen. Doch ware hier de vermelding van den juisten tijd niet wel zoo doelmatig en eenvoudig geweest? - Een ander voorbeeld. Wanneer liet Fokke Simonsz, die in 1812 overleed, in zijn Ironisch-Comisch woor-
{==490==} {>>pagina-aanduiding<<}
denboek drukken, dat de Fransche taal eene boersche en bedorven uitspraak der Latijnsche is? De lijst zijner werken duidt slechts aan, dat hiervan in 1821 een derde druk verscheen.
Nu zouden wij de meeste dezer op- of aanmerkingen misschien teruggehouden, stellig niet zoo uitvoerig gestaafd hebben, indien het boek ons minder belang had ingeboezemd of reeds voltooid ware geweest. Zoowel het eene als het andere heeft ons aangespoord, om op de kleine leemten te wijzen, die mogelijk nog aangevuld kunnen worden. Wij houden het werk van den heer de Keyser, waarvan wij het vervolg te gemoet zien, voor hoogst nuttig en koesteren het vertrouwen, dat velen ons gevoelen zullen deelen. Deze bloemlezing onderscheidt zich toch door eene zekere afgerondheid der stukken, zoodat men die met genoegen leest. Bovendien zijn alle geput uit schrijvers der 19e eeuw, wien dikwijls te weinig regt wedervaart. Onbekend maakt onbemind. En onze eigen ondervinding heeft ons geleerd, dat menig jeugdig beoefenaar der moedertaal ligter de werken van Hooft en Vondel, dan van Feith, van Alphen of een hunner tijdgenooten opslaat.
Hoe dit echter te veranderen? Eene bloemlezing als die van den heer de K. waarin de stukken, door het wijzigen der spelling en eene duidelijke letter het onaangename karakter van een oud boek verloren hebben, zal er grootelijks toe kunnen bijdragen. Het lezen van menig daarin opgenomen stuk zal den lust opwekken tot nadere kennismaking met de geschriften van zoo velen, die, tegen het einde der vorige en in den aanvang der tegenwoordige eeuw, de Nederlandsche letterkunde als ware het met een nieuw leven hebben bezield.
Een derde middel, om de taal aan te kweeken en het daarin te boek gestelde te onderzoeken en te waarderen, zijn de genootschappen, sedert het midden der 18e eeuw opgerigt, alsmede de congressen, waarvan het eerste in 1849, het dertiende onlangs te Antwerpen, en het twaalfde ten vorigen jare te Middelburg gehouden is. Uitdrukkelijk wordt in de inleiding tot de handelingen van het laatstgenoemde, waarvan hier bepaald sprake is, nog gewezen op ‘het doel, waarmede die congressen in het leven werden geroepen, namelijk: ‘opwekking der belangstelling in de beoefening en den bloei der Nederlandsche taal; - versterking van den broederband, welke allen samensnoert, die de Nederlandsche taal spreken en liefhebben; - krachtige on-
{==491==} {>>pagina-aanduiding<<}
dersteuning der pogingen van hen, die in Zuid-Nederland onvermoeid werkzaam zijn, om de rechten dier taal te handhaven.’
Zonder ons te verdiepen in beschouwingen over het nut der taalcongressen in het algemeen, welker programma, gelijk uit het bovenstaande te zien is, telkens tot het overschrijden der gestelde grenzen moet verlokken, hebben wij ons hier slechts de vraag te stellen: wat heeft het twaalfde congres gedaan, en welk voordeel kunnen de gedrukte verslagen daarvan opleveren, ook voor hen, die het niet bijwoonden? Zij, die er tegenwoordig waren, en zoowel letterkundig genot smaakten, als dat, hetwelk Zeelands hoofdstad met hare omstreken zoo ruimschoots aanbiedt, vinden hier ongetwijfeld eene aangename herinnering. Hen laten wij buiten rekening, om ons geheel te plaatsen op het standpunt dergenen, die zich tijdens het congres niet te Middelburg bevonden, en nogtans innig belang stellen in het aldaar behandelde.
Beide klippen, hierboven reeds aangeduid, zijn te Middelburg gelukkig ontweken. Elke afdwaling op staatkundig gebied is, zoo al niet vermeden, dan toch intijds gestuit. Wat het andere gevaar betreft, hetwelk de taalcongressen met alle bijeenkomsten van menschen tot eenig bepaald doel, zelfs het beste en vroomste, gemeen hebben, dienaangaande levert het verslag der handelingen een allezins vereerend getuigenis. Niet alleen blijkt er uit, welke belangrijke onderwerpen er besproken zijn, maar ook dat men door het opteekenen daarvan in nog ruimer kring nuttig wil zijn. Men leze in dit verslag der handelingen van het 12e congres, om zich van het door ons gezegde te overtuigen, p. 59 e.v. over het gebruik van bastaardwoorden; p. 105 e.v. over Snellaert; p. 114 e.v. over Da Costa; p. 126 over de waardering der Nederlandsche geschriften in Duitschland; p. 137 over de titulatuur, welk onderwerp allerlei geestige opmerkingen uitlokte; p. 150 e.v. over Frans van Mieris, die noch hoogleeraar, noch rechtsgeleerde, noch doctor, en nogtans een zoo verdienstelijk man was; p. 203 e.v. over de stereotypie in het drukwezen; p. 309 e.v. over de boekdrukkunst te Middelburg; p. 330 e.v. over de woordspelingen in de Nederlandsche taal; p. 338 e.v. over de middeleeuwsche dichters te Middelburg; p. 344 het gedicht van den heer Schaepman, met den zeer toepasselijken slotregel: ‘Want de ziel van het volk is de taal!’
Doch het bovenstaande is niet alles. Tijdsgebrek was oorzaak, dat niet alle aangekondigde voordragten konden worden gehouden.

{==492==} {>>pagina-aanduiding<<}
Eenige daarvan, hiertoe welwillend afgestaan, zijn nu als bijlagen achter de handelingen gedrukt. Zij verhoogen de waarde van het boek. Met genoegen zal de lezer kennis maken met Coenraad Droste, die van 1643 tot 1734 heeft geleefd, uit wiens werk de heer Groshans een en ander mededeelt. Deze besluit zijne bijdrage te regt met den wensch, dat het aangehaalde het verlangen moge opwekken, om meer te weten van ‘een schaars bekend Nederlandsch dichter, die geacht kan worden een afspiegeling te geven van de zeden zijns tijds, bovenal van waarde, omdat hij ooggetuige was van hetgeen hij beschreef.’ - Wij zouden geneigd zijn den ganschen inhoud der bijdragen af te schrijven, doch moeten ons bekorten. Een enkel woord over het volgende stuk, waarin professor M. Smiets te Roermond Nederland voorstelt, ‘als bronader der wereldbeschaving’, moeten wij ons nog veroorloven. Ieder zal terstond de nationale strekking daarvan inzien en toejuichen, doch tevens beseffen, dat het onderwerp ligt aanleiding geeft tot het bezigen van wat sterke kleuren. Op het punt van uitvindingen, hebben de natiën al zoo vaak om den voorrang getwist. Niet bij wijze van aanmerking, maar als bijzonderheid voegen wij hierbij, dat op bladz. 406 onze aandacht viel op deze, ten deele met andere letter gedrukte woorden: ‘Dit jaartal (1783) is een der grootste bewijzen voor Nederlands voorrang in de gasontdekking. Een ouder jaarcijfer is nog niet bekend!’ Een ander maakt echter, omstreeks denzelfden tijd, op dezelfde eer aanspraak. Lord Dundonald noemt in zijne ‘Autobiography of a Seaman’, ed. London 1860, I p. 40, het jaar 1782 als dat, waarin zijn vader het lichtgevend vermogen van het steenkolengas ontdekte, schoon de beteekenis daarvan niet bevroedende, zoodat hij wel, evenals Columbus, met het ei voor zich zat, maar niet, evenals deze, er in slaagde het voor zich op tafel te zetten. Het spreekt van zelf, wij herhalen dit
uitdrukkelijk, dat wij minder tot bestrijding der geuite meening, dan wel om der bijzonderheid wille, deze woorden van Dundonald hier inlasschen.
Deze en andere bijdragen zijn te degelijk van inhoud, en getuigen van te veel belangstelling in de hoofdzaak, om er op te vitten. De commissie, die het verslag opgemaakt en verkrijgbaar gesteld heeft, verdient o.i. den dank van allen, die, leden of geen leden der congressen, de Nederlandsche taal spreken, beoefenen, liefhebben. Onze eenige aanmerking op haren arbeid betreft het opnemen van dat ‘Natuurkundig bewijs van Gods

{==493==} {>>pagina-aanduiding<<}
bestaan.’ De vervaardiger, een rustend leeraar, kan in zijn leeftijd een schild bezitten, dat tegen een schamperen aanval beschut. Het ware echter o.i. raadzaam geweest, hem minder bloot te stellen.
Behoudens de laatste woorden, die wij slechts ongaarne en alleen om de waarheid te huldigen neerschreven, was de ons opgedragen taak zeer aangenaam. Het bespreken van drie geschriften, onderscheiden van inhoud, doch een van strekking, en allen in gemoede aan te bevelen, moge iets bijdragen tot hunne verspreiding. Wij hopen dit te meer, omdat men in onze dagen vaak spreekt over nationaliteit, nationale zelfstandigheid en de middelen om haar zoo noodig te verdedigen. Hiertoe worden niet uitsluitend legers en vuurwapenen vereischt, maar ook, en wel niet het minst, waardering en aankweeking der nationale eigenaardigheden, waaronder de taal behoort. Van dit standpunt gezien, kunnen werken, als de thans besprokene, ongerekend hunne wetenschappelijke waarde, ontzaggelijk veel nut stichten. Schiller heeft ergens gezegd: de mensch is vrij geschapen, is vrij, al werd hij ook in ketenen geboren; met het oog op de geschiedenis der wereld, kan men er gerustelijk bijvoegen: hij beboudt zijne nationaliteit, wanneer hij die eenmaal bezit, wat er ook gebeure, zoolang hij slechts zijne taal, als een harer deugdelijkste kenmerken, van geslacht tot geslacht overplant.

Nieuwediep.
B.D.

II. Wis- en Natuurkunde.

Het vraagstuk der regtlijnige centraalbeweging, als bijdrage voor de kritiek onzer hedendaagsche beoefening der wiskunde. Opmerkingen en nadere toelichting, door Dr. P. Schuringa. Zierikzee, H. Lakenman. 1873.

Stulta est clementia, cum tot ubique 
.....Occurras periturae chartae. 
 
Juv. Sat. I. 

Nog een brochure over een onderwerp dat in den laatsten tijd tot heelwat geschrijf aanleiding gegeven heeft. - Dit onderwerp had een geschiedenis van vroeger dagen achter zich. Door

{==494==} {>>pagina-aanduiding<<}
Newton in het leven geroepen, heeft het gedurende een reeks van jaren een aantal geleerden, zeer geleerden en hooggeleerden, in actie gezet. Nu eens brak men er zich zelven en dan weer anderen het hoofd mee, en het scheen dat er geen bevredigend einde aan komen zou. Echter, zooals het meermalen in dergelijke omstandigheden gaat, ging het ook nu: toen ieder het zijne gezegd had, toen er gerepliceerd en gedupliceerd was, begon het interessante van de quaestie voor velen te verminderen; andere onderwerpen drongen te voorschijn, en het oude werd naar den achtergrond verwezen. - Daar rakelt een paar jaren geleden Prof. van Geer het oude vraagstuk uit zijne asch op, en, wellicht om zijn vroeger geuit gevoelen dat luide tegenspraak verwekt had te motiveeren, en aan de zaak meer openbaarheid te geven, ziet de bekende brochure: ‘Onderzoek eener bijzondere omstandigheid der centrale beweging’ in Juni des voorgaanden jaars het licht. Van toen af trad de behandeling van het onderwerp een tweede periode in: aan de oudere geschiedenis stond een nieuwere toegevoegd te worden. Daargelaten wat er door de periodieke pers van gezegd werd, kwamen er binnen een betrekkelijk kort tijdsbestek verschillende brochures uit: ééne van Dr. P. Schuringa: ‘De vrije centraalbeweging in de rechtlijnige baan. Beschouwingen naar aanleiding van Prof. van Geer's geschrift: Onderzoek eener bijzondere omstandigheid der centrale beweging’; ééne van den heer D.J. Korteweg: ‘Nasporingen omtrent de bijzondere omstandigheid der centrale beweging, onlangs door Dr. P. van Geer onderzocht’; ééne van Dr. G. Schouten: ‘Welke waarde hebben de resultaten van den hoogleeraar Dr. P. van Geer en die van Dr. P. Schuringa, gevonden bij het onderzoek eener bijzondere omstandigheid der centrale beweging?’; ééne van den heer J. Versluys: ‘De fouten die voorkomen in een gedeelte van Prof. van
Geer's geschrift over centrale beweging.’; en eindelijk de onderhavige van Dr. P. Schuringa. - Wie weet wat nog te wachten staat!
Zeker ook een zeer ingewikkeld en lastig vraagstuk, zegt iemand die niet gewoon is zich met lectuur als de hier bedoelde in te laten. Neen, en toch ja, al naar men het nemen wil. Neen, als men het met een onbevooroordeelden blik en helder verstand tegen gaat. Ja, als dit niet het geval is en men er meer in zoekt dan er in te vinden is. Neen, als men met de eenvoudige uitspraak van het verstand tevreden is. Ja, als men daarenboven

{==495==} {>>pagina-aanduiding<<}
een bevestiging in de wiskundige analyse zoekt. Zoo ergens dan geldt het hier: de groote geleerdheid brengt tot razernij. - Als men de vraag doet wat toch het gevolg zijn zal wanneer een punt aan twee gelijke en tegengestelde, zij het dan ook oneindig groote, invloeden onderworpen wordt, en er daarenboven aan den eenen kant een zekere invloed, hoe groot ook, bijgevoegd wordt; dan zal toch het eenvoudige antwoord wel moeten luiden, dat de uitslag dezelfde behoort te zijn of dáár en op dat oogenblik die twee oneindige invloeden niet aanwezig waren; omdat zij toch elkaars werking opheffen. Maar als dit zelfde vraagstuk vermomd in den loop van cinematische beschouwingen optreedt, als het die beschouwingen in den weg staat, als men er zich langs wiskundigen weg doorheen wil of moet werken, en men daarbij het ongeluk heeft de eene of andere mathematische waarheid, of wel een noodzakelijke voorwaarde uit het oog te verliezen; omdat die misschien op het gegeven oogenblik wat ver weg ligt; dan doet zich een gelegenheid voor waarbij de uitkomst met de uitspraak van het gezond verstand in tegenspraak komt; alsof die twee niet steeds hetzelfde moesten zeggen. Daarom, hoewel de wiskundige analyse soms blijkt onmisbaar te zijn, hoezeer hare toepassing ter oefening aan te bevelen is, ook daar waar men á priori den uitslag inziet, van het uiterste gewicht blijft het toch voor ieder die zich het oplossen van vraagstukken ten doel stelt, alvorens tot berekeningen over te gaan, á tête reposée te onderzoeken of het verstand het vraagstuk in zijn geheel vermag te omvatten, of niet de eenvoudige rede het antwoord verschaffen kan.
Deze gedachte drong zich bij mij op, toen ik mij te hinnen bracht wat er alzoo over het bedoelde vraagstuk geschreven was. Die meening verder toe te lichten, hetzij uit de oudere of uit de recente geschiedenis van het probleem, ligt niet in mijn plan. Voor ingewijden zou die arbeid overbodig zijn. Hen kan ik daarenboven verwijzen naar de brochure die voor mij ligt: aan oningewijden zou mijn betoog geen belang inboezemen, zij zouden het zeker ongelezen laten.
De tegenwoordige verhandeling van Dr. Schuringa kan ten deele als verweerschrift, ten deele als een uiting van critiek, ten deele als leerboek beschouwd worden. In het eerste karakter vertoont zij zich zoowel met het oog op de vroegere brochure van denzelfden schrijver: ‘De vrije centraal-beweging in de recht-
{==496==} {>>pagina-aanduiding<<}
lijnige baan’, als op zijne nog vroeger geschrevene dissertatie: ‘Beschouwingen over de minimum-loopbanen: δ ʃ φ (v) d s = 0’; tegenover de behandeling door Prof. van Geer van het gezegde vraagstuk, tegenover de genoemde verhandeling van Dr. Schouten, en tegenover de critiek van J. Versluys, zooals zij voorkomt in No. 4 van Schoolblad, onder redactie van J. Versluys en C.A. van Riet. In het tweede karakter treedt de brochure op, voornamelijk waar het de gemelde werkjes van de heeren Korteweg en Versluys geldt; terwijl, zooals uit het voorgaande van zelf volgt, ook de verhandeling van Dr. Schouten nogmaals ter spraak komt. Het derde karakter eindelijk ontdekt men in enkele beschouwingen die door Dr. Schuringa worden geleverd. - Ik zal trachten den inhoud der brochure, uit deze drie oogpunten gezien, zoo kort mogelijk te bespreken.
Het vraagstuk der centrale beweging in de rechtlijnige baan laat zich, hetzij hier ter herinnering gezegd, aldus formuleeren: ‘Een punt beweegt zich onder den invloed eener versnelling naar een ander vast punt toe; terwijl de grootte der versnelling steeds omgekeerd evenredig aan zekere macht van den onderlingen afstand van beide punten is. Men vraagt welke beweging het punt hebben zal wanneer het in het vaste punt (centrum van versnelling) aangekomen is.’ De wiskundig analytische behandeling van dit cinematische vraagstuk eischt de integratie eener functie die niet doorloopend is; zij wordt, zooals onmiddelijk valt in te zien, oneindig in het centrum. Voor de behandeling van dergelijke gevallen gaf Cauchy een bepaalde methode, die voornamelijk hierop neerkomt, dat men de integraal die op het discontinuïteitspunt betrekking heeft isoleert en afzonderlijk behandelt. Is in het algemeen bij de integraal

{== afbeelding 
	==} {>>afbeelding<<}
    
 a de x waardoor de functie oneindig wordt, zijnde A < a < B, dan zijn a - p ε en a + q ε twee x die aan weerszijden van a gelegen zijn, en bij den overgang tot de grens, wanneer ε oneindig klein wordt, gaan deze x over in die van welke de eene onmiddelijk a voorafgaat en de andere a onmiddelijk volgt; zoodat zij te zamen de plaats der afbreking insluiten, p ε en q ε hebben alzoo onderling dezelfde beteekenis, dezelfde als dx, en, wanneer x de onafhankelijk veranderlijke voorstelt, moet alzoo, na de noodige vervorming, in de gevondene grens-formale p = q gesteld worden.

{==497==} {>>pagina-aanduiding<<}

Dit laatste nu, het stellen van p = q, werd door Prof. van Geer bij zijne bewerking nagelaten, en vandaar dat zijne uitkomst onmogelijk werd: volgens haar zou het bewegende punt na aankomst in het centrum in rust blijven. Dr. Schuringa was in zijne genoemde dissertatie tot een andere conclusie gekomen, en reeds in zijne vroegere brochure liet hij niet na op deze vergissing van Prof. van Geer te wijzen. Ook thans komt hij er op terug, en toont aan dat het stellen van p = q noodzakelijk is; terwijl hij tevens aanwijst hoe hierdoor de uitkomst der berekening een antwoord geeft dat met de uitspraak der gezonde rede overeenstemt. Het bewegende punt blijkt namelijk als dan door het centrum heen te gaan, met de snelheid waarmee het aankwam, alsof er in het centrum geen invloed op werd uitgeoefend. Deze uitkomst zal niemand vreemd voorkomen die ingezien heeft dat de oneindig groote invloed in het centrum naar alle kanten gelijkelijk werkt, en zichzelven alzoo opheft. De beweging van het punt blijkt vervolgens oscilliatorisch te worden.
Dr. Schouten had in zijne brochure de meening ontwikkeld, dat het vraagstuk zooals het daar lag eigenlijk onbepaald en onoplosbaar was, en hieruit zou onmiddelijk volgen dat de beschouwingen van Dr. Schuringa, ten minste voor zoo ver ze het vraagstuk betroffen, geen waarde hadden. Het lag op den weg van den laatsten hiertegen op te komen. Had Dr. Schouten de onbepaaldheid afgeleid uit de overweging dat het de vraag bleef in welke richting de versnelling in het centrum bleef werken; Dr. Schuringa toont én uit de geschiedenis én uit den aard van het gegevene vraagstuk aan, dat die vraag hier niet te pas komt, geheel overbodig is. Oppert Dr. Schouten de bedenking dat de eerste en tweede afgeleiden 
{== afbeelding 	==} {>>afbeelding<<}
    
 (de differentiaal van den weg gedeeld door de differentiaal van den tijd) en 
{== afbeelding 	==} {>>afbeelding<<}
    
 niet meer beschouwd mogen worden als uitdrukkingen voor de snelheid en de versnelling voor punten waar deze afgeleiden en de hoogere oneindig groot worden; Dr. Schuringa beweert terecht dat dit laatste, namelijk het oneindig groot worden, slechts voor één enkel punt plaats grijpt, en wel op het oogenblik dat de grens bereikt wordt; zoodat de afgeleiden eigenlijk nergens op den geheelen weg oneindig groot zijn. In dit ééne punt heeft dan discontinuïteit plaats, en deze wordt later afzonderlijk behandeld. Daarenboven doet

{==498==} {>>pagina-aanduiding<<}
de schrijver zien, dat Dr. Schouten, waar hij de juiste uitdrukking voor snelheid en versnelling in geval zij oneindig groot worden tracht te vinden, den misslag begaat te vroeg, nog vóór het vinden van den algemeenen vorm der afgeleide, een speciale waarde voor den tijd t te substitueeren; waardoor dan een onjuiste grenswaarde verkregen wordt. De brochure van Dr. Schouten komt later nog ter spraak, zooals wij straks zullen zien.
Wat eindelijk de critiek van den heer Versluys betreft, zooals zij in genoemd Schoolblad vervat is, Dr. Schuringa wijst de onjuistheid der daarin voorkomende beweringen aan. Het gaat haar als de gemelde brochure van V., en, na alles wat ik daaromtrent in de September aflevering van dit tijdschrift gezegd heb, zal het onnoodig zijn verder over de beweringen van V. en de repliek van Dr. S. uit te weiden; daar in de gezegde critiek ten deele voorkomt wat in de brochure ‘De fouten’ gevonden wordt, en het oordeel van Dr. Schuringa met het mijne overeenkomt.
De wijze waarop Dr. Schuringa zijne vroegere geschriften tegen de meeningen van anderen verdedigt, draagt het kenmerk van een helder oordeel en van grondige studie. Bijna overal kan ik mij met het oordeel van den schrijver vereenigen, en reeds vóór dat de tegenwoordige brochure het licht zag, liep in menig opzicht mijne zienswijze met de zijne parallel. Daarom stel ik er prijs op in de gelegenheid te zijn Dr. Schuringa op een paar punten opmerkzaam te maken, waar zijne redeneering zwak of minder juist is. - Het eerste punt kan ik reeds nu bespreken; daar het in het verdedigende gedeelte voorkomt.
Op bladz. 15 verdedigt de schrijver contra Dr. Schouten een verklaring die in zijne (Dr. Schuringa's) vroegere brochure voorkwam. Die verklaring geldt den overgang van het bewegende punt, van het voorlaatste punt der aanvankelijke baan via het centrum naar het dan volgende punt. De schrijver leidt uit de formule mule 
{== afbeelding 	==} {>>afbeelding<<}
    
 af 
{== afbeelding 	==} {>>afbeelding<<}
    
, en zegt dat daarmt blijkt dat dt = 0 moet zijn ook, al is dx niet = 0. Hieruit wil hij verder de conclusie trekken dat de snelheid reeds oneindig groot was in het punt dat onmiddelijk het centrum voorafgaat. Dr. Schouten opperde daartegen de bedenking dat men op die manier zou kunnen bewijzen dat het bewegende punt tegelijk in alle punten der baan aanwezig was. Hierop antwoordt Dr. Schuringa in de

{==499==} {>>pagina-aanduiding<<}
tegenwoordige brochure: ‘Mijne redeneering geldt slechts voor punten, die onmiddelijk aan, d.i. in 't krachtcentrum liggen, en men kan door deze redeneering niet “bewijzen” de gelijktijdige aanwezigheid in alle punten der baan, maar slechts in de zoodanige, die een eindig getal punten van 't centrum verwijderd zijn, d.i. op een afstand nul.’ Afgezien nu van de discussie omtrent het door den schrijver gebruikte woord ‘krachtcentrum’, hier waar het een vraagstuk der cinematica geldt, merk ik op dat door hem de formule voor de snelheid juist dáár gebruikt wordt waar zij ophoudt algemeen geldig te zijn, namelijk waar de snelheid oneindig groot wordt. Vandaar dan ook de moeielijkheid waarin hij zich gebracht ziet. Is toch de vergelijking 
{== afbeelding 	==} {>>afbeelding<<}
    
 waar, dan is ook 
{== afbeelding 	==} {>>afbeelding<<}
    
 of 
{== afbeelding 	==} {>>afbeelding<<}
    
. Voor t = 0 en x = a is C = 0; dus: 
{== afbeelding 	==} {>>afbeelding<<}
    
 t blijkt alzoo oneindig klein te zijn, welke eindige waarde ook aan x toegekend wordt. Hieruit volgt dan dat het punt wel tegelijkertijd in alle punten der baan aanwezig is; zoodat er tegen de bedenking van Dr. Schouten in facto niets te zeggen valt. De wijze waarop Dr. Schuringa zich er uit tracht te redden, de bewering dat het bewegende punt zich, van het centrum uit gerekend, tegelijkertijd in verschillende opvolgende punten der baan zou bevinden, in zooveel men maar wil mits hun aantal eindig zij, strijdt alzoo met hetgeen onmiddelijk uit zijne vroegere formule

{== afbeelding 	==} {>>afbeelding<<}
    
 afgeleid kan worden. Daarenboven is de redeneering die hier gevolgd wordt lang niet helder. De voorstelling van een punt dat tegelijkertijd in verschillende opvolgende punten eener baan aanwezig is, in zooveel men verkiest mits hun aantal eindig zij, gaat ons vermogen niet maar te boven, want dat zou niets te beduiden hebben, doch het strijdt er tegen. Vergelijken wij deze voorstelling met hetgeen op bladz. 16 te lezen staat, namelijk dat 
{== afbeelding 	==} {>>afbeelding<<}
    
 slechts oneindig wordt in ‘één enkel punt,’ het centrum, dan zien wij dat wij hier op een gevaarlijken weg zijn, een weg waarop wij beginnen met de volle gestrengheid van het woord ‘grens’ uit het oog te verliezen, en waarop wij bij verderen voortgang zoo licht tot handelingen vervallen, gelijk aan die waarop Dr. Schuringa later den heer Versluys betrapt. Ik verwijs hierbij naar bladz. 26, waar te lezen

{==500==} {>>pagina-aanduiding<<}
staat: ‘De slot-redeneering (van V.) komt dan ook daarop neêr, dat ons bewegend punt op verschillende oneindig kleine afstanden van 't centrum, in posities die niet met 't centrum of onderling samenvallen, met verschillende, maar toch allen oneindig groote versnellingen en snelheden zou zijn aangedaan. Zoodanige uitkomsten mogen niemand verbazen, die eerst heeft zien werken met 1, 2, 3 enz. maal oneindig klein, alsof daar niets geheimzinnigs in steekt.’ ‘Geheimzinnig’, dat is het goede woord voor handelingen als deze; maar, Dr. Schuringa houde het mij ten goede, ook voor die beschouwingen welke er aanleiding toe geven.

Het critische gedeelte der brochure vind ik voornamelijk in de beschouwingen der brochures van de heeren Korteweg en Versluys; terwijl Dr. Schouten nog hier en daar een terechtwijzing ontvangt.
K. heeft het vraagstuk in quaestie op zich zelven behandeld, zonder zich veel met de onderzoekingen van anderen in te laten. Slechts bij den aanvang spreekt hij van de brochure van Prof. van Geer, en zegt dat het ontdekken van eenige fouten in dit geschrift hem tot een zelfstandig onderzoek opgewekt had; waarop hij bij den aanvang zijne meening hieromtrent verder uiteenzet. Daarop volgt dan de verdere ontwikkeling van de denkbeelden des schrijvers en het resultaat is ten slotte: ‘Wij houden de discussie dus nog niet voor gesloten.’ Zooals men ziet, de conclusie stelt de oplossing van het vraagstuk als onbeslist.
De eerste bedenking van Dr. Schuringa tegen de brochure van K is, dat deze telkens weer van levende kracht, arbeidsvermogen, arbeid en moleculen spreekt, hier waar men met een vraagstuk der zuivere cinematica te doen heeft. Vervolgens wordt K. er op gewezen dat zijne op bladz. 24 en 26 zijner brochure voorkomende redeneering omtrent ‘limiet-overgangen’ in het onderhavige geval niet toepasselijk is. Later vinden wij vermeld dat K. hier en daar tot dezelfde misvatting vervalt, die reeds bij Prof. van Geer ontdekt werd, namelijk dat p niet gelijk q gesteld was (zie hiervoren). Daarna worden de twee bezwaren besproken die K gezegd had tegen de formule V02: 2p = s te hebben, waardoor de afgelegde weg in het vierkant der initiale snelheid, gedeeld

{==501==} {>>pagina-aanduiding<<}
door het dubbele der versnelling, uitgedrukt wordt; en de schrijver toont aan dat de redeneeringen des heeren K, hierbij zonder waarde zijn. Nog een paar opmerkingen komen er vervolgens voor, met het oog op de beschouwingen van K. die op kromme lijnen betrekking hebben; waarbij voornamelijk de verkeerdheid betoogd wordt om de voorwaarden der rechtlijnige beweging, door limiet-overgang en invoering van bepaalde verhoudingen, uit de kromlijnige af te leiden; daar alsdan op ongeoorloofde wijze het discontinuïteitspunt ontgaan wordt.
Grooter in aantal en van ernstiger aard zijn de bezwaren die Dr. Schuringa tegen de brochure des heeren Versluys heeft. Diens brochure is zuiver critisch, in dien zin dat zij fouten en niets dan fouten tracht aan te geven, welke fouten gezegd worden voor te komen in het meergenoemde werkje van Prof. van Geer. Ik gevoel weinig lust de bezwaren van V. hier op nieuw te berde te brengen, en de aanmerkingen te vermelden die naar aanleiding daarvan door Dr. Schuringa worden gemaakt. Immers, zooals ik daar straks aanmerkte, is in de September aflevering van dit maandwerk daaromtrent reeds zooveel door mij gezegd, dat het overbodig schijnt hier verder in bijzonderheden te treden: het inzicht van Dr. Schuringa komt namelijk, wat de brochure des heeren Versluys betreft, in hoofdzaak met het mijne overeen.
Wat eindelijk de critiek van het geschrift van Dr. Schouten aangaat, daaromtrent werd reeds het een en ander gezegd, bij de bespreking van het defensieve gedeelte der onderhavige brochure. Nog enkele opmerkingen komen er nu en dan voor; maar over het geheel blijkt het oordeel van Dr. Schuringa omtrent de brochure van Dr. Schouten betrekkelijk gunstig te zijn: ook in haar wordt p = q gesteld. In résumé worden er slechts vijf hoofdbezwaren opgesomd. - Summa Summarum zien wij dat Dr. Schouten en de heer Korteweg eenige terechtwijzigingen ontvangen, en dat de uitspraken van den heer Versluys als onjuist verworpen worden.
Ik twijfel niet of de lezing van het critische gedeelte zal aan ieder de overtuiging schenken dat den schrijver voortdurend het ‘stulta est clementia’ voor den geest gezweefd beeft. Bezwaren van ernstigen aard tegen die critiek zijn mij echter niet voorgekomen, en enkele opmerkingen die ik zou kunnen maken zal ik achterwege laten; daar de gezegde latijnsche uitdrukking mijne pen niet bestuurt.

{==502==} {>>pagina-aanduiding<<}

Er blijft ons nog een derde oogpunt, het didactische, ter bespreking over; ik zeide aanvankelijk: de brochure is ten deele als leerboek te beschouwen. - Wij weten reeds dat ons vraagstuk door middel van wiskundige beschouwingen beantwoord moet worden, met name zijn het de differentiaal- en integraalrekening die hier hoofdzakelijk in toepassing worden gebracht. Vandaar dat de verschillende aanmerkingen die in de brochure voorkomen bijna uitsluitend op die toepassing betrekking hebben. Daar nu de beantwoording der onderhavige quaesties geheel van de juiste appreciatie en het behoorlijke gebruik dier rekeningen afhing, lag het voor de hand dat Dr. Schuringa, waar hij in dit opzicht minder zuivere denkbeelden bij zijne medeschrijvers meende te ontwaren, het niet ongepast rekende een paar uitweidingen op het gebied van het oneindig kleine te maken. Voornamelijk omtrent de beteekenis der differentialen als oneindig kleinen, over de behandeling der bepaalde integralen van niet doorloopende functien en over synectische functiën geeft de schrijver eenige wenken ten beste. Daarenboven vindt hij later gelegenheid, naar aanleiding van hetgeen in dit opzicht door den heer Korteweg en anderen werd gedaan, de methode te bespreken volgens welke de behandeling der rechtlijnige centraal-beweging uit de kromlijnige kan worden afgeleid, en hij toont hierbij aan dat, door gebruik te maken van de leer der quaternions in hare toepassing op den hodograaf, een behoorlijke overgang van een kromlijnige tot een rechtlijnige centraal-beweging mogelijk is: bij welken overgang het resultaat bevestigd wordt, dat langs den weg der hoogere analyse door hem verkregen werd.
Bij de lezing van het didactische gedeelte viel mijne aandacht in de eerste plaats op hetgeen door Dr. Schuringa omtrent de differentialen en oneindig kleinen werd gezegd. Volstrekt niet nieuw is hetgeen wij in dit opzicht vinden, en de schrijver wil het ook niet als zoodanig doen doorgaan. Verschillende wiskundigen, en daaronder mannen van naam, hebben hetzelfde gezegd en geschreven. Nu twijfel ik er geen oogenblik aan of Dr. Schuringa juiste denkbeelden omtrent het oneindig kleine heeft, en ik houd het er voor dat in zijne voordracht de juiste appreciatie daarvan bedoeld is; maar zooals die voordracht daar ligt geeft zij mij die voorstelling niet. - Men vergunne mij de discussie:
Verscheidene malen worden wij er in de brochure op gewezen dat oneindig klein en nul absoluut aan elkaar gelijk zijn,

{==503==} {>>pagina-aanduiding<<}
en § 5 is bijna geheel aan het betoog dier stelling gewijd. Nu is het waar dat men oneindig klein bij de berekening vaak door het teeken 0 voorstelt, en dat men er daarom ook den naam van dit teeken aan geeft; maar het is tegelijk van het uiterste gewicht dat men wete dat dit teeken, waar het voor oneindig klein in de plaats staat, iets anders als nul beduidt.
Oneindig klein toch is een deel eener eindige grootheid, welk deel zoo klein is dat het een eindig aantal malen genomen, nimmer tot den rang of de orde der grootheid kan opklimmen, waarvan het een deel is. Daar absoluut nul die eigenschap met oneindig klein gemeen heeft, ligt er volstrekt geen bezwaar in, zoolang men met eindige grootheden werkt, het oneindig kleine als nul te behandelen, het als zoodanig te beschouwen. Maar men houde daarbij goed in het oog dat de twee bedoelde waarden, al hebben zij ook de genoemde eigenschap gemeen, volstrekt niet alle eigenschappen gemeen hebben; dus niet onvoorwaardelijk aan elkaar gelijk gesteld mogen worden, en het feitelijk niet zijn. Immers wanneer ik een oneindig kleine grootheid een oneindig aantal malen neem verkrijg ik een eindige grootheid, die zelfs tegenover andere grootheden oneindig groot kan zijn; maar een oneindig aantal malen nul zal wel niets anders als nul opleveren. Ten tweede zijn niet alle oneindig kleinen aan elkaar gelijk, en kan er in dit opzicht zelfs een oneindig groot verschil bestaan; terwijl absoluut nnl nimmer iets anders dan nul is. Ten derde heeft oneindig klein een bepaalde beteekenis die verschilt naar gelang van de grootheid waar het bij behoort; nul daarentegen is een algemeene waarde en kan gezegd worden bij alle soorten of orden evenzeer te behooren. Oneindig klein kan ik mij niet voorstellen, nul zonder de minste moeite. Waar zooveel verschil in eigenschappen bestaat, kan alzoo van geen absolute gelijkheid sprake zijn. Rekenen we dan ook met oneindig kleinen, zooals in de differentiaal - en integraal - rekening, zoo zullen we ons wel wachten de oneindig kleinen door 0 voor te stellen. Met 0 te vermenigvuldigen of door 0 te deelen zal aan niemand in de gedachte komen; met de differentialen brengt men die bewerkingen gerust ten uitvoer.
Terwijl nu het oneindig kleine niet absoluut gelijk aan de nul is, zagen wij echter dat die beide een eigenschap gemeen hebben, en van die eigenschap is het dat men bij verschillende gelegenheden met vrucht gebruik maakt; zooals bij bepalingen van

{==504==} {>>pagina-aanduiding<<}
grenswaarden, bij de behandeling van de elementen der nieuwere meetkunde, bij de leer der koppels, bij sommige optische formules, bij het vinden van omtrekken, oppervlakken en inhouden van figuren die door kromme lijnen of gebogene vlakken begrensd worden enz. Maar men maakt van die eigenschap geen gebruik, en beschouwt weer het oneindig kleine in het licht zijner andere eigenschappen, zoodra men bijv. aan een leerling de beteekenis der integratie wil verduidelijken.
Onjuist zou de meening zijn dat het oneindig kleine in dien zin niet scherp genoeg bepaald is. Oneindig klein is een waarde zoo klein men haar maar denken kan; doch het is nog een waarde, het is niet nul. Een bewijs van een bekrompen inzicht zou hij leveren die meenen zou dat bijv. millioen malen oneindig klein, volgens de gezegde beteekenis, toch zeker een noemenswaarde grootheid moest voortbrengen. Zoo iemand zou men er indachtig op behooren te maken, dat zijne conclusie tot bewijs strekte dat hij zich het oneindig kleine minstens een millioen malen te groot had voorgesteld.
De lezing van § 5 zal, met het oog op het bovenstaande, doen inzien dat de voorstelling van Dr. Schuringa omtrent het oneindig kleine niet juist mag genoemd worden De in bedoelde § opgesomde bezwaren blijken geen grond te hebben; terwijl de moeilijkheden die zich merkbaar aan den schrijver zelven opdrongen ophouden te bestaan. Zulk een moeilijkheid toch moet Dr. Schuringa ondervonden hebben toen hij schreef, hetgeen bovenaan op bladz. 25 te lezen staat: ‘Evenzoo moet, wanneer niets naders gegeven is, de verhouding van twee oneindig kleinen = 
{== afbeelding 	==} {>>afbeelding<<}
    
 d.i. onbepaald zijn. Toch kan tengevolge van gegevene betrekkingen deze onbepaaldheid in eene bepaalde waarde overgaan, eene zekere limiet hebben, die zelfs oneindig groot kan worden, in welk laatste geval men in eenigszins oneigenlijken zin spreekt van oneindig kleinen van verschillende orden.’ Dat nul tegelijk oneindig groot en tevens nul is druischt tegen de gezonde rede in; maar het is zeer duidelijk, ja zelfs noodzakelijk, dat bijv. een vlak, als oneindig klein deel van een lichaam, oneindig groot is tegenover een lijn, als oneindig klein deel van dit vlak. Kennelijk is het dat de schrijver zich hier in een lastig geval bevindt; vanwaar anders het spreken van de limiet van 
{== afbeelding 	==} {>>afbeelding<<}
    
 welke uitdrukking zelve reeds een limiet-waarde

{==505==} {>>pagina-aanduiding<<}
is? Vanwaar anders de vermelding dat men in eenigszins oneigenlijken zin van oneindig kleinen van verschillende orden spreekt? Niets oneigenlijks toch is er in die benaming, blijkens het daareven aangevoerde voorbeeld is zij zelfs noodzakelijk. Nog een moeilijkheid van de bedoelde natuur trad er met kracht op, toen een bezwaar tegen de identiteit van nul en oneindig klein, voortspruitende uit het begrip der integratie, door den schrijver bestreden moest worden. Hetgeen wij bovenaan op bladz. 29 ontmoeten moet strekken óf om te doen gevoelen dat nul toch niet gelijk oneindig klein is, óf om het onmogelijke te bewijzen, namelijk dat een eindige grootheid verkregen kan worden als men nul maar een voldoend (oneindig) aantal malen neemt. In het eerste geval wordt plotseling de telkens verkondigde stelling tegengesproken, en bevestigd wat ik daareven aangaf. In het tweede zal niemand, allerminst een leerling voor wie die verklaring bestemd was, er de beteekenis der integratie door vatten. Welke laatste als sommeering van een oneindig aantal oneindig kleine deelen van een zekere grootheid geen de minste duisterheid bevat. Het bezwaar van den leerling kan slechts ontstaan, wanneer men hem vooraf gewend heeft oneindig klein gelijk absoluut nul te beschouwen.
Hetgeen omtrent den overgang van een kromlijnige tot een rechtlijnige centraal-beweging gezegd wordt, is zeer der aandacht waardig. Vooral is dit het geval met de toepassing van de leer der quaternions op ons vraagstuk.
Over het geheel genomen heb ik met belangstelling de brochure gelezen, en als resultaat dier kennismaking durf ik haar aanbevelen als een bijdrage tot de studie der centrale beweging.

Dr. O.
Archives du Musée Teyler. Vol. III. Fascicule troisième. Harlem. - Les Héritiers Loosjes 1873. Paris, Gauthiers-Villars. Leipzig, G.E. Schulze.
Deze aflevering bevat na een kort woord van Dr. V.S.M. van der Willigen over den overleden Directeur Dr. K. Sybrandi, eene opgaaf van directeuren en leden, waaruit men ziet dat deze directeur alsmede W. van Walré vervangen zijn door Dr. W. van Oorde en L.P. Zocher.

{==506==} {>>pagina-aanduiding<<}

Daarop volgen vier Programma's: de beide eerste zijn van de eerste Societeit in het hoogduitsch voor 1872 en voor 1873. Voor 1872 wordt wegens een niet goedgekeurd antwoord eene vraag herhaald over den oorspronkelijken toestand der Christelijke gemeenten, terwijl een nieuwe werd gesteld over den invloed der statistiek op de studie der zedekundige wetenschappen. Voor 1873 werd de vraag over het Paulinische leerbegrip herhaald, en werden er twee nieuwe voorgesteld, de eene over den aanleg van den mensch voor godsdienst, de andere over den grondregel: de vrije kerk en de vrije staat. Ook het tweede Teylers Genootschap schreef twee prijsvragen uit. Voor 1872 over de Doelisten in 1747 te Amsterdam, en voor 1873 over facsimiles en platendruk. Dit dubbele aantal prijsvragen is te danken aan de twee jaren, die er sedert de vorige tweede aflevering waren verloopen.
Als laatste arbeid van Dr. K. Sybrandi volgt hier (blz. 187-218). ‘Lettres au Comte de Leycester. Troisième Notice:’ de beide eerste opstellen vindt men in het Eerste Deel der Archives, bladz. 145 en 256. Hier komen voor brieven aan Leicester van du Pin, Secretaire de la main van Henri IV; van Horatio Palavicino, bankier van Koningin Elisabeth (3), Sr. de Segur, Jean Casimir, Quentijn Taffin (5) en Buzanval. In een Appendix vinden wij nog 10 brieven van Henri IV, waarvan er 9 aan François Hottoman; aan dezen laatsten komt er ook een brief voor, geschreven door Duplessis, Conseiller van den koning van Navarre.
Eene verhandeling, Le Plesiosaurus Dolichodeirus Conyb, du Musée Teyler, par T.C. Winkler [blz. 219-233) met eene groote uitslaande plaat (No. VII] geeft eerst een geschiedkundig overzicht over de Plesiosauri en later eene beschrijving van het bewuste voorwerp, die ten slotte ons het dier te zien geeft, zoo als het over de golven der zee zal heen gegleden zijn.
Daarop volgt blz. 234-240 wederom eene natuurhistorische verhandeling: ‘Notes sur quelques insectes du calcaire jurassique de la Bavière par H. Weyenbergh Jr.’ gedeeltelijk als vervolg op een vroeger opstel in Deel II der Archives, blz. 247.
Op bladz. 241-294 vinden wij verder eene verhandeling ‘Sur les phénomènes de la polarisation chromatique dans les cristaux à un axe avec la lumière convergente par V.S.M van der Willigen.’ Is het onderwerp niet nieuw meer, en reeds door velen behandeld, de weg, langs welken de schrijver zich beweegt, om door de formulen van het wegenverschil tot den vorm der

{==507==} {>>pagina-aanduiding<<}
interferentie-krommen te geraken, voert hier zeer eenvoudig tot zijn doel, om alles te laten afhangen van den hoek van inval en van het azimuth van het vlak van inval.
Ten slotte heeft de bibliothecaris C. Ekama een vierde supplement tot den catalogus van de bibliotheek geleverd, waaruit blijkt dat Pars I met 1, II. 1 met 4, II. 2 met 9, II. 3 met 49, II. 4 met 4, III. 2 met 1, IV. 1 met 13, IV. 2 met 3, V. met 9, dus in het geheel met 93 werken is verrijkt.
H.

III. Biblioscopie.

Beleg en verdediging van Haarlem in 1572 en 1573. Historisch bescheven door C. Ekama, Med. et. art. obst. doct. bibliothecaris bij Teyler's stichting, lid van het Historisch Genootschap te Utrecht. Haarlem, A.C. Kruseman, 1872. In Gr. 8vo.
Het ‘Geuzenfeest’ van 1 April 1872 heeft bij onze landgenooten terecht eene nieuwe belangstelling opgewekt in de geschiedenis vooral van het eerste tijdperk van den grootschen worstelstrijd onzer vaderen tegen den Spaanschen onderdrukker. Meer dan ééne stad is in die geschiedenis een lichtpunt waarop met echt vaderlandsche fierheid gewezen wordt. Alkmaar, van 't welk ‘de victorie’ uitging, vierde onlangs het derde eeuwgetijde zijner bevrijding luisterrijk in tegenwoordigheid des konings; Leiden arbeidt aan een standbeeld voor van der Werff en zal zeker den 3 October 1874 toonen, de kloeke mannen van 1574 niet te hebben vergeten. Ook Haarlem bekleedt in de rij der roemruchtige steden van drie eeuwen geleden eene belangrijke plaats. ‘Het beleg van Haarlem’, zoo vangt Dr. Ekama zijn voorberigt aan, ‘zegt Astorga in zijn “Leven van Alba”, behoorde op nieuw en uitvoerig beschreven te worden; dit gezegde geldt nu nog meer dan vroeger, want al is het beleg reeds meermalen beschreven, zoo hebben tooneel- en andere dichters daarin zooveel stof gevonden om die gebeurtenissen op de eene of andere wijze voor hun doel te wijzigen en te veranderen, dat het bijna ondoenlijk wordt het kaf van het koren te ziften’. Den schrijver van het

{==508==} {>>pagina-aanduiding<<}
hier aangekondigde boek kwam dan ook dikwijls de voorstelling van het eene of andere feit verdacht voor. Des te nuttiger is de arbeid uit oorspronkelijke bronnen de waarheid en den samenhang der feiten zoo nauwkeurig mogelijk op te delven; te meer, daar Haarlem ‘de stad was, die zich het eerst met moed en volharding tegen de dwingelandij van Alva verzette; de eerste die het bewijs gaf dat de “invincibles” wel te overwinnen waren; en al moest zij, door den honger genoodzaakt, eindelijk vallen, dan bezweek zij toch niet eerder, dan nadat zij zich door hare dappere daden en haren langdurigen heldhaftigen tegenstand een roem had verworven, die tot in verre gewesten is doorgedrongen.’
Geen wonder dan dat de schrijver het besluit nam eenen eerkrans voor de stad zijner inwoning te vlechten door 't beschrijven der geschiedenis van het beleg en de verdediging naar de eischen van den tijd: uit de bronnen zelve, met zuiver historische kritiek geraadpleegd en gebruikt.
De Redactie van dit Tijdschrift droeg mij de taak op het aan te kondigen. Zal die aankondiging intusschen iets meer zijn dan wel wat breedvoeriger, maar toch ongeveer hetzelfde te zeggen als: het is een belangrijk geschrift, welks lezing zeer wordt aanbevolen aan allen die hart hebben voor den roem onzer voorvaderen in den grooten worstelstrijd voor de vrijheid, - dan wordt men van zelf allereerst gebracht tot eene beoordeeling uitgaande van historisch onderzoek. En dat vooral omdat de schrijver ‘aanspraak meent te mogen maken dat alle aanmerkingen op zijn geschrijf zich alleen zullen bepalen tot hetgeen eenig licht over de historische gebeurtenissen van dit beleg kan verspreiden’. Was ik niet overtuigd dat het ook voor anderen naar deze eischen onmogelijk zou zijn eene grondige beoordeeling van Dr. Ekama's arbeid in de Letteroefeningen te leveren, dan hadde ik er mij terstond aan onttrokken. Maar de schrijver is niet de eenige wiens nauwlettend oog de bronnen heeft onderzocht. Ook anderen, daartoe in staat en bevoegd, hebben dat gedaan. Moet nu de beoordeelaar opnieuw stapels bescheiden en tal van geschriften gaan lezen, onderzoeken, toetsen, vergelijken, om ‘eenig nieuw licht te verspreiden’, dan zal Dr. Ekama's boek zeer zeker hier ter plaatse onvermeld blijven; en dat mag niet, daartoe is het te belangrijk. Men heeft slechts de lijst in te zien van gedrukte boeken, waaronder zeer zeldzame, door den schrijver ge-
{==509==} {>>pagina-aanduiding<<}
raadpleegd, en die van historieprenten, het beleg ophelderende, om zich te overtuigen van de moeite die er aan is besteed; en dan nog zijn de ongedrukte bescheiden niet genoemd. Waarlijk, het verzamelen, onderzoeken, beoordeelen, schiften van dat alles was een alleruitgebreidste arbeid, nog eer eene letter werd op het papier gezet.
Een breedvoerig verslag van den rijken inhoud te geven is wel niet zoo moeilijk als een grondige kritiek van de wijze waarop de bronnen zijn gebruikt en verwerkt, maar het zou weinig nut hebben, nadeel veeleer in zoover het misschien den een of ander van het boek zelf afhield. Mij dunkt dat ik nog het best mijne taak vervul als ik er een gedeelte uitkies om aan te toonen dat Dr. E. ons weder eene belangrijke schrede heeft vooruitgezet in het zuiveren van 's lands historie, al is het dan ook dat alweder het traditioneele romantische kleed wordt ontnomen aan eene bekende episode.
Iedereen denkt hier aan Kenau Hasselaar, Haarlems roemruchte heldin, die aan het hoofd van driehonderd vrouwen dapper den vijand bestreed en tot loon van hare heldhaftigheid later door de staten van Holland en Zeeland begiftigd werd met het waagmeesterschap en den ontvangst der belasting op de turf te Arnemuiden. Het laatste is waar, ook blijkens officiëele bescheiden door Dr. E. afgedrukt. Maar de krul: ‘tot loon harer dapperheid’ moet worden weggewischt, en het vechten aan het hoofd eener bende van 300 vrouwen wordt door de onverbiddelijke historische kritiek in een geheel ander licht geplaatst dan het traditioneele onzer historieschrijvers. Hooft moet er in het voorberigt eene veer over laten, dat hij, gelijk hij op het Muiderslot zijnen welvoorzienen disch met schitterende gaven en geestige kwinkslagen wist te kruiden, ook niet in gebreke is gebleven om zijne vaderlandsche historiën door ingevoegde verhalen - moet ik hier invoegen: van zijne vinding? - belang bij te zetten en op te smukken. Op dezen uitval zou vrij wat te antwoorden zijn, maar in eene kritische verhandeling over Hooft als historieschrijver kan hier niet worden getreden. Dit alleen zij hier gezegd, dat Hooft de eenige niet is die onjuist was onderricht; men zie de aanhalingen van Dr. E. zelven. Maar indien dan uit de historische bronnen zelve niets blijkt van eene compagnie Haarlemsche vrouwen, die onder aanvoering van Kenau Simonsd. Hasselaar, eene weduwe van in de veertig jaren, op den wal dapperlijk tegen de

{==510==} {>>pagina-aanduiding<<}
Spaansche belegeraars zou hebben gevochten - wat is er dan eigenlijk van die Kenau, dat historisch mag worden aangenomen? Met korte woorden geef ik het resultaat van den schrijver, voor de gronden en redenen naar het boek zelf verwijzende.
Kenau was ontegenzeggelijk eene bedrijvige, onverschrokken vrouw, eene ‘manninne’. Als handelaarster leverde zij balken en kromhout tot fortificatiën van de stad. Het ligt voor de hand dat zij, na afleveren dier voorwerpen, ging zien of zij voldoende waren of waartoe zij gebezigd werden; en toen zij bij de bestorming van de Kruis- en Janspoorten, beide in het noorden der stad, de mannen hard zag werken en er handen te kort kwamen, stak zij als bedrijvige vrouw ook eene hand toe, daarin gevolgd door andere van hare kunne. Dit bedrijf heeft zich niet bij eene enkele maal bepaald; Kenau zelve en die haar voorbeeld volgden en aan hare aanmoediging gehoor gaven hielpen meermalen steenen, aarde en andere verdedigingsmaterialen aandragen. In het eerst geschiedde dit ongewapend; later echter, nadat de stad bijna was overrompeld, voorzag zich Kenau, en gewis volgden die andere vrouwen haar voorbeeld, van wapenen, op de wallen helpende op wacht te staan. Door hare manhaftigheid, door haar mannelijk gedrag, en zeer waarschijnlijk door bare bezigheid, kreeg zij den bijnaam kapitein Kenau; maar dat hiermede bedoeld zou zijn dat zij het commando over een vendel vrouwen heeft gehad valt te betwijfelen, omdat geen enkel dagverhaal hiervan melding maakt. ‘Daarentegen is het eene ontegenzeggelijke waarheid, dat Kenau op de eene of andere wijze zich zeer verdienstelijk moet hebben gemaakt, al mag de reden voor ons nog in het duister liggen, hetgeen welligt nimmer zal worden opgehelderd’. Immers, ‘zij was eene vrouw, die zich door de benarde omstandigheden niet liet terneêrslaan, maar integendeel krachtig medehielp om in den algemeenen nood bij te staan, die andere vrouwen aanmoedigde om tot het algemeene welzijn mede te werken, door hare tegenwoordigheid den moeijelijken post van den soldaat verligtte, hem door haar voorbeeld moed inboezemde, daartoe zelve de wapenen aangordde, haar leven veil had voor de ingezetenen en niet
schroomde zich aan het vuur van den vijand bloot te stellen. Zulk eene vrouw zal ten allen tijde eenen rechtmatigen eerbied inboezemen, en in dit opzigt kan en mag Kenau bij ons niet achterstaan’.
Men ziet: de kritiek knaagt niet aan den roem van Kenau,

{==511==} {>>pagina-aanduiding<<}
maar het gezichtspunt van hare verdienste wordt slechts verplaatst, hoewel toch niet te ontkennen is, dat de historische kritiek hiermede haar laatste woord nog niet heeft gesproken. Terecht naar mij dunkt wordt door Dr. Bronsveld gezegd: ‘Veel van hetgeen aangaande haar vermeld wordt, mag (moge) niet vloeien uit de “veder der historie”, maar uit het feit, dat reeds zeer kort na 1573 achter een der gedrukte dag-registers haar beeldtenis prijkt, mag toch wel afgeleid worden, dat zij zich heeft onderscheiden, en dat reeds toen haar naam boven dien van al de vrouwen harer stad genoemd werd.’ En of de eenigzins zwevende voorstelling van Dr. E. te dien aanzien Kenau's beeld niet ietwat flauwer doet worden, is voor 't minst twijfelachtig.
Doch hier moeten we over den inhoud de pen nederleggen. Zelfs de opmerking, elders terecht gemaakt, dat de schr. zich voor eenen historieschrijver veel te veel toegeeft in het uitpluizen van onbeduidende kleinigheden, stuit af op zijn heenwijzen naar de reeds aangehaalde woorden, dat hij alleen aanmerkingen laat gelden op de feiten. Met dien maatstaf, en dien alleen, in de hand te geven snijdt men alle vragen af in hoever de vorm voldoet aan de billijke eischen van zoodanig historisch tafereel. Eéne bijzonderheid kan ik echter niet onopgemerkt laten: dat de schrijver den prins van Oranje minder gunstig schijnt te beoordeelen, dan deze verdient.
Het door A.G. Kruseman uitgegevene, dat zegt: met zorg uitgevoerde boek prijkt met eenen platten grond van het Huis te Kleef, waarvan nog een bouwval bestaat. Veel belangrijker ware echter een plan van de toenmalige stad geweest, want hoe het Huis ter Kleef met zijne pleinen en grachten er hebbe uitgezien doet al zeer weinig tot den inhoud des werks af.
Ik noemde hierboven Dr. Bronsveld en haalde een paar regels aan uit zijn historisch tafereel: Het beleg van Haarlem, het negende van de tien uit Hollands tachtigjarigen strijd, onder den titel: In memoriam door den uitgever van Dr. E.'s boek onlangs in het licht gezonden. Over die sierlijke uitgave heb ik hier niet te spreken, alleen mededeelende, dat het aangehaalde stuk door Dr. Bronsveld op den driehonderdjarigen gedenkdag van de overgave der stad is voorgedragen in dezelfde zaal in welke de dappere Ripperda tot kloeke verdediging der bedreigde veste aanmoedigde. Die voordracht, uitmuntende door zaakrijkheid

{==512==} {>>pagina-aanduiding<<}
en hooge eenvoudigheid, werd bijgewoond door een aanzienlijk gehoor, terwijl een lief gezang van weezen de rede van den spreker opende en verving. Maar dit was ook alles. Geen officiëele tegenwoordigheid van eenige autoriteit, geen woord aan den spreker vóór het uiteengaan, dat aan eenen ouden Haarlemmer wèl zou gestaan hebben, maar minder wèl aan eenen inwoner der stad, als zoodanig nog ‘groen’. 't Was een eenvoudig, goed-vaderlandsch herinneringswoord geweest, maar daarbij bleef het ook.
Stof voor feestvieringen gaf gewis de herinnering aan het bezwijken der stad voor uitwendige overmacht en inwendige ellende niet. Maar Haarlem behoeft zich waarlijk haren val in 1573 niet te schamen. Die val is een sierlijk lauwerblad in hare stedekroon. Daarom is het te betreuren dat men er den 13 Juli 1873 zóó heeft laten voorbijgaan. Gepast ware b.v. eene opzettelijke tentoonstelling geweest van voorwerpen, tot het beleg in betrekking staande. Tot zoo iets moet het plan geopperd zijn, maar tegengewerkt, waar men 't eerst op medewerking had mogen hopen.

H.
H.M.C.v.O.
Brielles gedenkdag op Neêrlandsch derde jubilee, door W.J. Hofdijk. Brielle J.J. Hofstede, 1873. In groot 8 vo. 188 bladz.
Terecht mag het leggen van den eersten steen aan het monument te Brielle op 1 April 1872 worden aangemerkt als het middelpunt der Nederlandsche feestvieringen op dien dag. Dat monument toch, nimf en asyl als één geheel, is nationaal en de plechtigheid werd opgeluisterd door het geëerbiedige Hoofd van den Nederlandschen staat; zijne hand legde den eersten steen.
Zonder dat het noodig is hier over de beteekenis van den 1 April 1872 uit te weiden, zij alleen gezegd dat het te Brielle op dien dag gevierde en gesprokene wel verdiende in een gedenkboek te worden opgenomen, en niemand zal betwisten dat de zaak der samenstelling van zoodanig geschrift uitmuntend was toevertrouwd aan den wakkeren vaderlander Hofdijk, die ook op andere wijze een werkzaam aandeel aan de plechtigheden gehad heeft.

{==513==} {>>pagina-aanduiding<<}

Na eene Inleiding, behelzende een verhaal van de voorbereidende maatregelen en werkzaamheden, schetst eene afdeeling: Brielles feestdosch den morgen van den gedenkdag in de feestvierende stad, de ontvangst der hooge gasten, inzonderheid de komst des Konings, met wat er bij behoort. Daarop volgt de plechtigheid der steenlegging, met de redevoering van den hoogleeraar M. de Vries en de gezongen feestliederen. Het nafeest beschrijft den optocht - jammer dat het vermelden van zooveel teleurstellingen, door den regen veroorzaakt, tot de getrouwheid van het verslag moest behooren! - den feestmaaltijd met de toasten, 's konings vertrek en de gelukte en door den regen mislukte avondvermakelijkheden. Het eigenlijke verhaal sluit met eenen bezielden slotzang van den schrijver en wordt gevolgd door Bijlagen, waaronder huldeblijken en heilwenschen bij brieven en telegrammen, benevens eene lijst van subcommissiën en correspondenten ter inzameling der bijdragen voor de beide monumenten, nimf en asyl.
Men kan er gerust op aan, dat de nauwkeurigheid niets te wenschen overlaat. Vervalt het verhaal daardoor hier en daar een weinig in kleinigheden, - deze behooren met hare karakteristieke tinten toch ook tot het geheel, en eenvoudige kaarsjes hebben evenveel recht op vermelding in de beschrijving eener nationale illuminatie, als kostbare chassinetten.
Aan den vorm gaf niemand liever onverdeelden lof dan ik; maar op dit punt heeft zich de bekende goede, ja edele smaak van Hofdijk laten verkloeken tot den wansmaak van te mooi te willen zijn. Wat men in een winderig courantbericht, neergeschreven onder het knallen der champagne kurken en bij het licht van vuurpijlen, gedoogt, is der bedaarde historie-muze onwaardig. 't Is jammer dat Hofdijk op dit punt zijne pen niet ietwat heeft bedwongen, en dat blijft jammer al toont hij er zijn talent in voor de beschrijving.
Aldus begint de afdeeling Brielles feestdosch: ‘Reeds langer dan een uur is de glansende lentezon klimmende aan het helder azuur; er waait een lustig koeltjen; hemel en aarde blikken elkander als met vrolijken glimlach tegen.
Verkwikkend stroomt het frissche, nog zilverige licht over de lage, met tallooze dijken, wegen, en kaden in allerlei richtingen doorkruiste weivlakten en akkervelden van Voornes vruchtbare polders, in hun fluweelen kleed van jong gezellig gras, hier en

{==514==} {>>pagina-aanduiding<<}
daar wemelend belommerd door uitloopende knotwilgen en bloeiende olmen, en afgewisseld door vette akkers, waar het wintergraan zijne halmen toont 1), en spruiten en scheuten en jonge planten van allerlei moesgewas den zwarten bodem liefelyk doen groenen.
Vlugge kievitten dompelen hun metaalkleurig gevederte dartel in het vroege zonnelicht, terwijl roschachtige regenwulpen, met luider stemme roepende, in kleine zwermen hier en daar rondfladderen. De bruine gruttoos en enkele, nog schaarsche turelaars schallen elkander als in vriendschap hun eigen naam toe, en vrolyk klinkt uit de vochte grashalmen en tusschen de tedere madelieven, ja hier en daar zelfs uit de laagte van eenig bleek blauw wilgengroen, het lokkende geluit van een rusteloozen graspieper. Ook de rietzoomen langs vaart- en slootkant zwijgen niet, verlevendigd als ze nu en dan worden door de om hunne nukkigheid aantrekkelijke tonen der bontverwige rietgors. En hoog boven allen rijst de vlugge leeuwrik op zijn kleine maar krachtige wieken, en doet zijn heerlyken zang als een lied der vrijheid heinde en ver schallen langs het helder luchtruim.
En aldus, in dat echt Hollandsch landschap, vangt de eerste April des christenjaars 1872 het hem toebedeelde etmaal aan, in eene waarlyk feestelyke stemming, als ware hy zich zijn hooge feestelyke beteekeuis volkomen bewust.’
In weerwil van de laatste alinea, eenigzins voorbereid door het vrijheidslied van den leeuwerik, meen ik te mogen vragen wat die inleiding hier ter zake doet; die inleiding - een prozamensch vraagt het in alle eenvoudigheid aan den dichter Hofdijk - met hare overlading van epitheta, zeg, is zij in den edelen stijl van smaakvolle sobrieteit? En op dat overladene - mag ik het kind bij den naam noemen? pronkerige - stuit men gedurig. De komenden ‘hetzij men in een vierwielig wagentjen of een tweewielig karretjen zit, een breedruggigen klepper berijdt of in stevige schoenen voortwandelt’; is die breedruggigheid en die stevigheid wel iets anders dan ijdele woordenpraal, eener pen als die van Hofdijk onwaardig? Nog een paar dergelijke excentrieke grillen, ten blijke dat ik den opgepronkten, gezwollen, op zonderlingheden jacht makenden stijl van dit gedenkboek niet te onrechte afkeur en betreur. Bij het vertrek des konings heb-
{==515==} {>>pagina-aanduiding<<}
ben velen er behoeften aan ‘om zich nog eens als het ware aan zijn onmiddelijke nabijheid te zonnen’. Een nieuw wederkeerig werkwoord: ik zon mij, gij zont u, hij zont zich, enz. Bij de zeven heeren uit Rotterdam, die 's avonds zingen is ‘het deftig zwart met oranjestrikken op de borst vervriendelijkt’, mede een nieuw werkwoord. ‘De Brielsche schutterij, wier krijgsdosch zichtbaar is geborsteld en gepoetst tot feestdosch.’ Het ‘Wilhelmus, het lied der hartige vaderen, niet door eene zoetmoedige Maatschappij binnengerold op de cylinders van straatorgels, maar in de dagen van benauwdheid en vreeze opgevangen en ingedronken door de ziel des Volks.’ Het: ‘den koning trouw tot aan den bedelzak’ heet ‘een leuze, die voorzeker geen windbrekerij zou gebleken zijn, indien niet de ellendige Filipszelf met zijn armzalig duivelvruchtige hand de koorden van trouw moedwillig had doorsneden.’ De mogelijkheid wordt ondersteld, dat
‘eene Nederlandsche Maagd (niet: eene maagd, een meisje, maar de zinnebeeldige Maagd) het penseel van Rafaël ijlings naar het doek zou lokken.’ Ons dunkt: penseelen laten zich zoo niet lokken. Tot de grilligheden behoort nog de spelling pazië voor page.
Het moeit mij zeer, die aanmerkingen op den vorm te moeten maken. Maar Hofdijk is een schrijver van naam, van deugdelijken, welverdienden naam in onze letterkunde, en aan die letterkunde wordt geen dienst bewezen als men het verkeerde onopgemerkt laat uit achting voor eenen gevierden naam. Onze hooggewaardeerde, wakkere Kennemer staat te hoog om gegronde aanmerkingen aan kinderachtige vitlust toe te schrijven, en wat men bij schrijvers van minder naam misschien stillekens zou laten passeeren, dat wordt uit de pen van corypheën der letterkunde als verboden waar aangehouden.
Terecht maakt Hofdijk aanmerking op het poëtische gedeelte der Brielsche feestviering. De gezongen coupletten waren berijmd proza of bekende gedichten. De schrijver vraagt en gispt met volle recht aldus: ‘Waarom bij eene eenige gelegenheid als deze, bij een zoo hartverheffend feest, geen oorspronkelijke zangen? Menig met mij keurt het ten sterkste af, dat de anders zoo wakkere Feest-Kommissie zich niet tot Beets, Schimmel, Ten Kate heeft gewend, om met een waarachtig dichterlijken gloed de beteekenisvolle en gedenkwaardige plechtigheid waardiglijk te vieren; Verhulst of Holl zouden niet hebben geweigerd om der dichteren woord met nieuwe toonscheppingen te bezielen.’

{==516==} {>>pagina-aanduiding<<}

De uitvoering strekt der pers van Binger en den smaak des uitgevers tot eer. Goed, ten deele zeer goed zijn de vier gekleurde steendrukplaatjes: de titel, eene gelauwerde maagd voorstellende, die in de regterhand een dolkzwaard omlaag in de linker een gebroken keten omhoog houdt - het monument de Nimf - de Steenlegging - en de Optocht. Een net bandje hadde ver de voorkeur verdiend boven een slordig innaaien.
Nog iets: de opdracht is aan de nagedachtenis van Mr. Jacob van Lennep. Over het opdragen aan overledenen hebben derden niet te oordeelen.

H.
H.M.C.v.O.
1 Twee tochten over den oceaan, door J. Verne. Met twee platen. Zwolle, W.E.J. Tjeenk Willink. 1873. Prijs ingen. f 1.60, geb. f 1.90.

2 Bret Harte. De zegen van 't brullend kamp, enz. Door Jhr. B.L. Teding van Berkhout. te Gorinchem, bij J. Noorduijn en Zoon. 1873.

3 Op eigen wieken drijven. Novellen uit het Hoogduitsch, door Agatha. Schiedam, van Dijk en Comp. 1872.

4 De interessantsche tooneelen uit de lijfstraffelijke rechtspleging van den ouderen en nieuweren tijd. Tweede Deel: Acht verhalen door J.B. Christemeijer. - Derde Deel: Nemesis. Verhalen uit de geschiedenis van geheime misdadigers. Leiden, A.W. Sijthoff. Prijs van ieder deel f 1,80, afzond. f 2.25.
1. Beide tochten gaan over den Atlantischen oceaan, uit Engeland naar Noord-Amerika. De ‘drijvende stad’ - titel van het eerste - is the Great-Eastern; zeer aanschouwelijk en levendig is de beschrijving van dat reuzenschip zelf en van het verblijf daar aan boord. Tusschen de beschrijving van een overtocht zelve loopt een romantische draad, nog na de reis voortgesponnen en eindigende met gegrond uitzicht op een gelukkig huwelijk tusschen twee rampspoedig gescheiden gelieven. Ook ‘de blokkadebreker’ verhaalt van eene liefde aan boord, waar een ‘meisje loos’ zich met behulp van eenen trouwen dienaar binnensmokkelde ten einde meê te varen ‘als matroos’, niet omdat zij het ‘liefje van den kaptein’ was, want zij werd het, maar om haren vader te bevrijden. Het is eene waarschijnlijk

{==517==} {>>pagina-aanduiding<<}
verdichte episode uit den oorlog tusschen de Noordelijken en de Zuidelijken in Amerika.
Met Fransche luchtigheid neêrgeschreven behelzen deze verhaaltjes niet machtig veel zaaks. Ik zou mij van de zeereis met ‘the Great Eastern’ uit het eerste eene vrij duidelijke voorstelt ling kunnen maken, indien ik niet vreesde dat alles niet is dan zooals Verne denkt dat het wel zijn zal. Althans de beschrijving die hij bladz. 93 geeft van den sterrenhemel, dien hij aan boord in een Aprilnacht bewonderde, raakt kant noch wal. De namen der sterrebeelden die hij zag, zijn blijkbaar slechts op goed geluk vermeld; vinden zal men ze dáár in dien tijd des jaars niet. Het tweede verhaaltje is vol onwaarschijnlijkheden, b.v. stoomketels die witgloeiend gestookt worden, en meer van dat slag.
Het eerste is vertaald door Dr. W.J.A. Huberts, het tweede door Mevr. van Westhreene, die hare taak vrij wat beter heeft verricht dan de Dr. de zijne. Hij bezigt b.v. het woord ‘paviljoenen’ op onderscheidene plaatsen, maar in beteekenissen, uit welke geen aan boord van schepen bekende wijs zal worden. Hij noemt de zee ‘slecht’, waar blijkbaar onstuimig bedoeld wordt (bladz 95), terwijl slecht water in zeemanstaal stil, effen water heet. Hij spreekt van de staken van een rad, waar het spaken moet zijn; de herhaling bewijst dat het geen onnoozele ‘drukfout’ is. Hij laat iemand eenen bekende omhelzen ‘zonder omstanden’ (bladz 130). Mevr. v.W. moest ook het Eng. master niet vertalen door ‘meester.’
Een onzer tijdschriften, anders bekend voor degelijk recensent, maakt er zich eenigzins vrolijk over, dat het meent te kunnen vragen: ‘wie lost mij het raadsel op te Kiew te zijn en toch bij Londen?’ Blijkbaar heeft hier eene zeer verschoonbare onoplettendheid den naam eener Poolsche stad (Kiew) laten staan in plaats van dien van het door zijnen prachtigen plantentuin wereldvermaarde dorp Kew bij Londen.
Van de twee op den titel vermelde ‘platen’ is het eene een zeer middelmatig steendrukje, het andere een kaartje van den omtrek van Charlestown.
2. Charles Dickens heeft de welwillendheid gehad lof te geven aan ‘het schilderachtige der voorstelling en de meesterlijke behandeling der frissche, oorspronkelijke stof’. Die ‘stof’ bestaat in luchtige schetsen, want uitgewerkte verhalen zijn het niet. De

{==518==} {>>pagina-aanduiding<<}
meeste dier schetsen laten zich onderhoudend lezen; sommige, b.v. ‘Boven noodpeil’ zijn zeer treffend; andere, zooals ‘de man daar geen fut in zat’, vrij onbeduidend. De vertaler heeft zijne taak goed verricht, ook door het stijve zooveel mogelijk te ontwijken. Bret Harte schijnt een mode-auteur te worden. 't Zal hem dan denkelijk gaan als Marlitt en anderen: voor een tijd te hoog te worden opgevijzeld.
3. De zeven, door ‘Agatha’ vertaalde verhaaltjes zijn, gelijk ik uit haar ‘Inleiding’ verneem, grootendeels in het weekblad ‘Ons streven’ geplaatst geweest. Hieruit en uit den titel blijkt, dat zij over het ‘emancipatie’-thema loopen. De meeste dienen dan ook om aanschouwlijk voor te stellen hoe de ongehuwde vrouw ‘op eigen wieken kan leeren drijven’, in zoover zij kan maken in hare levensbehoeften te voorzien. Maar daarmede is toch waarlijk alles niet gedaan, en het deed ons recht veel genoegen, hier ook aangetoond te zien hoe dwaas de vrouw handelt als zij eene volslagene onafhankelijkheid van het sterkere geslacht affecteert of najaagt. Zij doet dan even dwaas en dol als de man zou doen, die zich met driesten waan van zelfgenoegzaamheid geheel en al van de vrouw afscheidde, indien en omdat hij zijne overhemden strijken en zijne pot koken kon. Gelukkig dat bij slot van rekening al die dwaze op-eigen-wiekendrijverij een tegenwicht vindt in 't geen boven de leer gaat. Van een dezer verhaaltjes zij alleen nog gezegd, dat ik het eene o zoo groote onwaarschijnlijkheid vind: een meisje, wier tafel steeds overdekt is met brieven van uitgevers die haar vragen om voor hen te vertalen!!
4. Met genoegen zien we uit de verschijning van het tweede en derde deel, dat de onderneming aanmoediging genoeg gevonden heeft, om die voort te zetten. Het is echter jammer dat de uitgever eenige weinige lijfstraffelijke verhalen van Christemeijer heeft laten overschieten. ‘De scheur in het regenkleed’ b.v. behoort gansch niet onder zijne minsten. Ik blijf nog aanbevelen de twee eerste deelen als ‘verhalen van J.B. Christemeijer’ als afzonderlijke uitgave met een paar deelen aan te vullen. De ‘interessantste tooneelen’ blijven aanbeveling verdienen.

H.
v.O.

{==519==} {>>pagina-aanduiding<<}

Arbeid adelt. Laatste roman van F. Gerstäcker. Naar den tweeden druk, uit het Hoogduitsch. II Deelen. Deventer, A. ter Gunne. 1873.

De laatste bombardier. Door F.W. Hackländer. Uit het Hoogduitsch. II Deelen. Schiedam, H.A.M. Roelants. 1872. In groot 8vo. 683 bl.
Van schrijvers zoo bekend als Gerstäcker en Hackländer eischt niet iedere roman eene opzettelijke recensie. Genoeg is het te zeggen, dat beiden ook in de voor ons liggende boekdeelen hun verworven goeden naam eer aandoen. Hackländer vooral door de frissche kleur, die hij op tafereelen en personen weet te leggen; Gerstäcker door levendige verbeelding en onderhoudenden scherts. De ‘laatste roman’ van den laatste heet in het oorspronkelijke: Am Eckfenster; ‘Aan 't hoekvenster’ staat dan ook als signatuur aan den voet der eerste bladz. van ieder vel; trouwens ‘aan het hoekraam’, zooals het hier en daar in den tekst beter heet, hebben de meeste voorvallen plaats. Doch vóór de uitgave schijnt men den reeds gekozen titel te hebben verworpen om er ‘Arbeid adelt’ voor in de plaats te stellen. Waarom? Ik weet het niet. Misschien om koopers te lokken door een devies, tegenwoordig aan de orde van den dag. Doch die lokvogel is een zeer willekeurige titel, want het lieve naaistertje Kaatje is toch geen hoofdpersoon. Doch dit daargelaten; wij zouden deze beide romans slechts aankondigen.
Gevoegd zij daarbij echter een afkeurend woord over de beide vertalingen. Uitgevers van zoo goeden naam als ter Gunne en Roelants moesten het werk der overzetting niet toevertrouwen aan handen die de ergerlijkste germanismen niet weten te vermijden. Zie hier enkele proeven: A.a. frisch water (Frischwasser), koud water, I, 50; onbeholpen (unbeholfen), hulpeloos, I, 163; in aanspraak nemen (in Anspruch nehmen): het tegenwoordige nam al zijne gedachten weer in aanspraak, 1. het tegenwoordige vervulde hem geheel en al. L. 6- disch (Tisch), tafel, I. 164; een revier afjagen (Revier beteekent eene zekere strook lands, hier jachtveld), I, 142. Iemand die zulke grove feilen nederschrijft moest geenen roman vertalen. Ik voeg er bij: zich verlaten, ergens te laat komen (A.a. I, 23); zij zal zich verergeren, 't zal haar ergeren (ald 135). Wat is: wenk staan (ald. II, 38 waar staat: ‘ik ben in eene rechte stemming om u wenk

{==520==} {>>pagina-aanduiding<<}
te staan.’ Het schijnt te moeten beteekenen: ‘om u den mantel uit te vegen.’ - En eindelijk wenschte ik zeer, dat men toch eens wilde begrijpen dat wanneer eene bepaling is van tijd, indien eene van toestand. In A.a. staat: ‘Wanneer men echter verwacht had mijnheer en mevrouw von Solberg anders te vinden dan altijd, dan zag men zich teleurgesteld.’ Die het minste idee van stijl heeft begrijpt dat dit moet zijn indien. Ook in L. 6. trof ik dezelfde feil herhaaldelijk aan, doch verzuimde de pll. aan te teekenen. Dat is ook nauwelijks noodig, want niet alleen in vertalingen, maar ook in oorspronkelijke geschriften, zelfs van auteurs van naam, vindt men die onverdragelijke verwarring van wanneer en indien.

H.
v.O.
Schetsen uit het hofleven in Engeland ten tijde van Elisabeth en Jacobus; door Friedrich Bodenstedt. Uit het Hoogduitsch. Alkmaar, P. Kluitman. In groot 8 vo. 310 bl. Prijs f 3.
Deze ‘Schetsen’ zouden zeer wel den naam ‘Tafereelen’ kunnen dragen, want de schrijver bezit een niet karig deel der gave om personen en gebeurtenissen in een zeer helder licht te plaatsen, met vaste hand te schilderen en alles recht aanschouwlijk te maken. Ging het aan de hoven bijna nooit in allen deele toe naar de reinheid des heiligdoms, ook aan dat van ‘Queen Bess’ was meer dan één luchtje, gelijk zij zelve, zoo prat op den titel: maagdelijke koningin, in dit opzicht moeilijk anders dan onder benefice van inventaris kon worden aanvaard. Maar den schrijver komt de eer toe van onberispelijke kieschheid; van weelderige schildering van weelderige schandalen, als b.v. in ‘Keizerin Eugenie’ komt in dit boek geen woord in. Met ingenomenheid las ik de voorstelling der historische personen, ook van die welke wel eens met den stralenkrans eener onverdiende glorie zijn opgeschikt, zooals Leicester, dien men ook in ons vaderland heeft willen verheerlijken, maar die niets meer was dan een onbeduidend hofkruiper. Dat hij de vrouwelijke gunsten der

{==521==} {>>pagina-aanduiding<<}
koningin volop genoot, laten wij nu eens daar; maar dat hij er zich openlijk op verhief, is gemeen. Dat hij, verblind door Elisabeths gunsten er aan durfde denken om zich als gemaal naast haar op den troon te plaatsen, laat zich verontschuldigen; maar dat hij er zich den weg toe zocht te banen door het vergiftigen zijner echtgenoote is alleen genoeg om zijne nagedachtenis te brandmerken. Daarentegen wordt aan den waarlijk uitmuntenden Walter Raleigh volkomen recht gedaan, ja het boek schijnt wel bijkans geschreven te zijn om hem, ook door tegenstelling met anderen, te doen uitkomen, gelijk het dan ook met de beschrijving van zijn treurig uiteinde - eene onuitwischbare schande voor den koninklijken ellendeling Jacobus I - het geheel besloten wordt. Inderdaad, Raleigh is een der schitterende figuren uit de geschiedenis van die en ook van andere tijden; een man die door kloeke reizen en rijke ontdekkingen veel voor de grootheid van zijn land heeft gedaan en die door eene zich nimmer verloochenende ridderlijke cordaatheid onwillekeurigen eerbied afdwingt. Mag ik hier even eene kleine anecdote in herinnering brengen, die den cordaten man treffend kenmerkt? Gedurende zijne twaalfjarige gevangenis in den Tower hield hij zich bezig met het schrijven eener zeer onvoltooid gebleven Algemeene geschiedenis. Waardoor bleef die onvoltooid? Op zekeren dag zag Raleigh uit zijnen kerker op de binnenplaats een gevecht tusschen twee personen, dat met het doorsteken van eenen hunner eindigde. Ook anderen hadden het treurige voorval gezien, die, als getuigen tegen den doodslager opgeroepen, de zaak gansch anders verhaalden dan Raleigh haar meende gezien te hebben. Hij werd overtuigd zich te hebben vergist in omstandigheden, omtrent welke hij onder eede getuigenis meende te kunnen geven; maar ofschoon alles onder zijne oogen, eenige schreden van hem af, was voorgevallen en hij volkomen zeker was van 't geen hij gezien had, - toch bleek hem dat hij het mis had. Kan men, riep
hij uit, zich zóó vergissen aangaande hetgeen men zelf gezien, ja allernauwkeurigst bespied heeft, wat wordt er dan van de geloofwaardigheid der geschiedenis? En - hij wierp zijn afgewerkt handschrift in het vuur. Dat moge overdreven zijn, toch teekent het den kloeken, cordaten man, gelijk hem zijne gedichten teekenen als den man van een zoo teeder fijn gevoel, als men niet zoeken zou in eenen, door jaren zwervens geharden zeebonk. Te groot voor de bekrompenheid van eenen nietigen

{==522==} {>>pagina-aanduiding<<}
Leicester en de laagheid van eenen verachtelijken Jacobus, moest hij beider haat ondervinden en ten laatste zijn hoofd op het blok leggen. Voor Raleigh vooral wenschen wij aan deze ‘Schetsen’ vele lezers toe, ook omdat de vertaling, zoo der ingelaschte gedichten als van den tekst zelven, zeer goed en de uitvoering net is. Het lithographietje op den titel is niet boven het middelmatige; de kleedij van de koningin deugt volstrekt niet.

H.
v.O.

Bilderdijk's eerste huwelijk.

Aan het slot van het derde gedeelte van het werk: ‘Mr. W. Bilderdijks eerste huwelijk, naar zijne briefwisseling met vrouw en dochter’ (1784-1807) zegt van Vloten: Den mensch Bilderdijk, naar zijn ganschen aanleg en ontwikkeling, in al de natuurlijke drijfveeren van zijn karakter, de innerlijkste roerselen van zijn gemoed, te leeren kennen, is, in dit opzicht, zeker een onderwerp, ieders aandacht ter volste waard, en waartoe zich thans, door de nauwlettende kennisneming van deze omstandige briefwisseling, de meest welkome en gewenschte gelegenheid biedt. - Zie bladzijde 311-316 aldaar.
Ik moet bekennen, veel uit deze brieven te hebben geleerd omtrent een man, wiens leven mij altijd wonderlijk is voorgekomen. Da Costa, Bilderdijk's laatste lofredenaar, had voor mij het raadselachtige wel verre van verklaard, verdikt en als ik hem 's dichters laatsten lofredenaar noem, dan doe ik slechts een voorspelling die dezen grooten naam na bovengemelde brieven niet meer verdient. Ik wil hiermede da Costa's verdiensten in zake Bilderdijk niet pogen te verkleinen. Met ‘gevoel, verbeelding, heldenmoed’ heeft hij zijn schets van den mensch Bilderdijk geschreven en ik zet het den verstoktsten tegenstander van meester en leerling, niet te gloeien bij dat krachtig, opregt en edel levensverhaal, waarmede hij de volledige dichtwerken van zijn Gamaliël 't licht heeft doen zien. Zelfs zoude ik mij 't liefst aan da Costa gehouden hebben, indien hij de eerste vrouw van Bilderdijk onbesproken had gelaten. Dit heeft hij niet gedaan. Hij heeft haar tegenzin, haar man naar Hamburg te volgen, uitgelegd met

{==523==} {>>pagina-aanduiding<<}
een wending, die zachtst genomen niet waarheidlievend was. Reeds vóór deze ‘Briefwisseling’ is mij deze draai verdacht voorgekomen, om niet te zeggen verdicht. Na de brieven echter heeft zij teregt elk lezer hiervan bedroefd om den wil van da Costa en de geschiedenis. Deze geschiedenis leert ons Katharina Rebekka Woesthoven kennen als een levenslustig meisje, dat, als honderden met haar, hoog tegen Bilderdijk opzag. Katharina was blijkbaar verguld met haar beroemden Bilderdijk en haar vriendinnen, haar zuster, allen te rijk met zijn bezit. Bilderdijk van zijn kant vergoodde haar. Zij was een schoone maagd, die bovendien de lier tokkelde, wat den verliefden advokaat en dichter boven de wolken voerde. De oude geschiedenis. Twee gelieven, die elkander ten hemel verheffen en alzoo hemelgeluk door en met elkander genieten, zij zingt van hem als:

‘D'onovertrefbre, den volmaakste van 't Heelal.’ 

en hij schrijft haar:
‘Aanbiddelijkste! Engel des Hemels! Zuivere Ziel, die ik aanbid, hoe bewonder ik u en hoe groot zijt gij in mijne oogen!...’ In één woord, zij vergoodden elkaâr en wie zal 't wraken, die ook het geluk heeft gesmaakt, dat tijdsgewicht recht menschelijk en edel te doorleven? Niemand. Wij lezen van deze arkadische genegenheid met innig welbehagen en jeugdig gevoel doortrilt ons gansche aanzijn, terwijl wij den beminnenden geluk wenschen op hun levenspad.
Dit geluk heeft Bilderdijk en zijner Otilda niet mogen ten deel vallen. Katharina Rebekka had weinig opvoeding genoten en althans geene in verhouding tot die van haar man. Maar deze man dan, zoo bekwaam, zoo doorleerd, zoo ver in den omgang met al de klassieken der wereld, hij was als aangewezen om haar te leeren en te leiden. Dit heeft hij niet gedaan. Hij heeft in alles onderwijs kunnen geven, en aan allen die leergierig en heilbegeerig naar hem luisterden, - alleen zijn jonge vrouw niet. Hij heeft haar niets geleerd. Toen haar schoonheid in zijn vol bezit was gekomen, had hij die voor zichzelf steeds begeerlijker en heerlijker moeten maken door met haar te spreken en liefderijk haar tot zich op te heffen: dan hadden hare voortreffelijke eigenschappen, gelijk zij ze werkelijk bezat om een man in verrukking te brengen en aan zich te verbinden, hem eindeloos

{==524==} {>>pagina-aanduiding<<}
gelukzalig gemaakt. Maar de zoon van Izaak en Sibilla, gemelijker en maltentiger gedachtenis, had niet de rein menschelijke liefde leeren kennen, die in de allereerste plaats waardeering over heeft voor anderen. Willem Bilderdijk was eigenlievend, trotsch, onvrijzinnig, om niet te zeggen hatelijk jegens anderen. Ik wil de laatste zijn om hem dit te verwijten, maar ik wijs op den gevaarlijke zielshoedanigheden in een man, die een vrouw heeft ver beneden zijn ontwikkeling en naar die mate vol vereering voor hem. Want door dien aangeboren gemoedstoestand heeft hij haar verzaakt en langs dien weg haar leven en het zijne elf jaar lang tot een hel gemaakt. Wat wonder, dan dat zij hem schreef op zijn verzoek om hem te volgen: ‘Ik heb tien jaar in Uw echt gekwijnt en ongelukkig geweest, omdat gij de liefde niet kende en nooit kennen zult; ik heb dit harde noodlot gevoelt en gedragen op een wijs, die mij nooit zal doen blozen van een beschuldigend gewisse. God bestiert alles, en uwe donders raakten niet meer dan boven mijn hoofd; wees gelukkig; ik zal nog voor u kunnen bidden, voor u, die mij zelf de eeuwige verdoemenis heb toegewenscht, en mij de ongelukkigste vrouw des werelds gemaakt hebt, die mij zelfs geen stuk broods nalaat, voor mij of uwe kinderen; die ons nooit aanzag, dan om ons een afgrijselijke blik toe te werpen, een blik van verachting! - Maar ik wil zwijgen, opdat ik niet spreke van mishandelingen in mijn zwangerschap bedreven; geloof alleenlijk, dat er tusschen ons nooit hereeniging kan of zal plaats hebben.....’ Voeg daarbij de schulden die hij gemaakt had door altoos ver boven zijn stand en vermogen te leven en 't is verklaarbaar hoe Katharina hem ook in zijn ballingschap op echt vrouwelijke wijze verweet, ‘dat er niets afkwam van al het geld, waarvan hij haar gesproken had’; zij wijst hem er op, dat haar familie al het mogelijke doet om haar in staat te stellen haar stand op te houden, terwijl de zijne de handen
gesloten houdt. Dit was een kleine weerwraak van haar, als vrouwen plegen, omdat hij haar veel te hoog van zijn geldelijke vooruitzigten had opgevijseld. Doch ook niet meer dan de vrouwentrek, want aandoenlijk is 't om te lezen hoe zij bezorgd voor hem is en van alles wat zij besparen kan, zelfs geld, hem toezendt in zijn ballingschap. Zij heeft hem zeer bemind. ‘Mijn ziel zal altoos haar blankheid behouden door alle onderdrukking, tot die plaats, daar onze rechter over ons beide zal oordeelen, en gij overtuigd zult worden, de beste vrouw des

{==525==} {>>pagina-aanduiding<<}
waerelds voor de uwe gehad te hebben, maar ook tevens hare waarde te hebben miskend en haar ongelukkig gemaakt te hebben.’ Deze kinderlijke opregte woorden maken een diepen indruk op den lezer en hij sluit dit boek der briefwisseling met tranen in de oogen. Want in de laatste brieven der moeder naar Brunswijk, waar haar dochter Louise is heengevoerd op last des ouders, kan men niet verder lezen, zonder diep te worden geschokt door Bilderdijks hardvochtigheid, die zich vermeette ook nog de moeder diep te worden. Waar zij telkens schrijft: kus mijn lieve Louïse; kus de lieve Louïse van mij - terwijl wij weten, wat zij niet wist, dat haar dit kind zou ontscheurd worden en aan een tweede moeder gegeven - daar houdt ons vermogen op om voort te gaan......
Ik noem het met Gorter een smartelijke geschiedenis en wat da Costa betreft, die de brieven gekend heeft - volgens Bilderdijks inleidingen in zijn voorberigt; wie zal ons zeggen wat er in zijn groote ziel omging toen hij ze las.....Zijn ‘sluier’ krijgt hierdoor meer beteekenis. Zie ook Jonckbloet Nederl. letterkunde II, 634.

Van Vloten heeft er niet zoo sluierlijk over gedacht als die twee letterkundigen en ons met ds. Andriesse in staat gesteld, Katharina Rebekka Woesthoven te leeren kennen in het volle licht der geschiedenis. Mij aangaande, ik dank de uitgevers. Wat uit de meeste huiselijke gedichten van Bilderdijk slechts half kan worden gegist, is tot zekerheid gebragt en op hem valt een schaduw, die schrikkelijk moet heeten. Zijn gemeenzaamheid met den god van Dordt, die hem alles doet durven, is van die schaduw de kern - en wij huiveren van zooveel godgeleerden moed tot kwaaddoen.
Maar ik moet toch iets vragen. Zou 't niet wenschelijker geweest zijn voor de overige nakomelingen van Bilderdijk en even nuttig voor de geschiedenis der Nederlandsche letterkunde als bijdrage tot de kennis van den mensch Bilderdijk, indien van Vloten een werk had geschreven, waarbij de brieven, al naar ze te pas kwamen; waren ingevlochten? De brieven, die daarbij te pas zoude komen, beginnen eerst met dien op bladz. 152, namelijk den gelukwensch der akademievrienden met B.'s huwelijk. Uit die daarna volgen, tusschen hem en zijn vrouw en dochter gewisseld, konden er ook vele worden ter zijde gelegd, die

{==526==} {>>pagina-aanduiding<<}
voor het doel niet onmisbaar zijn. Naar mijn inzien hadden de brieven van Chloë (Bilderdijks eerste meisje, zooals zij dacht) niet uitgegeven moeten worden. ‘Es ist eine alte Geschichte....’ Wat zijn minnebrieven aan Odilde Katharina aangaat, ook deze konden wij gevoegelijk missen. De schrijver van het boek, zooals ik 't gewenscht had, zou er een enkele brief uit hebben kunnen aanhalen als proeve van Bilderdijks gloeienden, oosterschen stijl, als hij met de pen aan 't beminnen was - maar bij dit staaltje had het kunnen blijven. Want inderdaad! het verwondert mij niet, dat ds. ter Brummeler Andriesse met deze brieven heeft gewacht tot na den dood zijner vrouw. Ik wil het harde woord niet uitspreken, dat mij in den mond ligt, als ik mijzelven ga verbeelden, mijns grootvaders brieven dan gedrukt te zien buiten zijn voorkennis. Zijn ze een aanwinst voor de letterkunde zonder roof aan iets te zijn wat onder beschaafden onschendbaar wordt geacht? Ik beslis hierin niet, maar kan de vraag niet terughouden. Teeder is de grens tusschen den mensch en den dichter. Men zou geneigd zijn te zeggen: daar is geen grens. Zij vloeien samen. De grens zij dan teeder of afwezig, is 't geen gewichtige zaak te zorgen, dat de schatting van het eene deel niet lijde onder die van 't ander? Is het geen gewichtige zaak te zorgen, dat de dichter, die reeds niet gaarne door de menigte wordt gelezen en dit toch ruimschoots verdient, niet nog dieper in de schaduw terugvalle die er wordt geworpen over zijn menschzijn? Die zorg had ik gaarne toevertrouwd gezien aan en uitgevoerd door van Vloten in een boek als door mij bedoeld. Hij weet ook, hoe aan de menigte elk voorwendsel moet ontnomen worden, een dichter niet te lezen.

Aart Admiraal.

IV. Bibliographisch Nieuws.

Bilderdijk en het Nederlandsche volk. Toespraak van prof. Moltzer bij 't openen zijner winterlessen.
Een mooi woordje. Een schilderachtig woordje, een warm woordje. Zelfs nu en dan een waar woordje. - Maar past op,

{==527==} {>>pagina-aanduiding<<}
studenten! Wees voorzichtig, jong Nederland met deze eigenaardige taal. ‘Moge de Nederlandsche maagd, bekoord, betooverd door de goddelijke tonen der lier van den vorst harer poëten nimmer het oor leenen aan de overwegingen van dien denker, de inblazingen van dien wijsgeer, de raadgevingen van dien ziener. Moge het Nederlandsche volk ja blijven luisteren naar het lied van dien zanger, maar zich vanwege “de hoogte zijner taal” nimmer kunnen verstaan met Bilderdijk.’ Eigenaardige wensch voorzeker van een hoogleeraar, voor studeerenden geuit.
Ik heb een paar opmerkingen die ik zoo vrijmoedig ben hier openlijk den hooggeleerde te maken.
Bilderdijk zou niet de machtige dichter zijn geweest, dien gij zelf hem verklaart, professor! als hem niet ‘naar de keel was geweld wat hem op 's harten grond lag.’ Wat lag hem op 's harten grond? Ontevredenheid met zijne lichamelijke lotsbedeeling: hij heeft er van gezongen, dat we hem kennen van zijn teenen tet zijn knieën; ontevredenheid met de beginselen van 1789: hij heeft er zoodanig van gezongen, dat gij er van rilt en ik vraag u: toont hij zich juist hierin niet de dichter? Er zou veel op zijn poëtische grootmachtigheid af te dingen zijn zonder dat schoon en machtig woord van den antirevolutionair:
‘Die geest, dien de aard met schrik zag steigren naar den hoogen;
Wiens adem jammer blies en slavernij en logen;
En - die met ijzren kop, door geen geweld verplet,
Zich thans in 't purper doschte, en op de thronen zet.’
Waar vindt gij dat nog meer zoo krachtig, zoo waarachtig dichterlijk ontboezemd? Moeten wij daar niet naar luisteren omdat de beginselen van 89 te goed zijn om zoo dichtelijk te worden verstooten?
't Is waar wat gij met Vosmaer zegt: ‘Bilderdijk heeft in zijn leven den rug gekeerd aan de toekomst en zijn leven vervloekt.’ Maar Bilderdijk heeft dit zoo geniaal, zoo hoogdichterlijk gedaan, dat gij moet luisteren en moet betuigen: daar toont hij zich den dichter. Elk dichter heeft zijn grondtoon. Daarin staat het gansche snarentuig. Den dichter van karakter kent men altoos aan dien toon. En zoo één vaderlandsch zanger, dan is het Bilderdijk, die onder alle stormen van binnen en van buiten daarin te kennen was. Zoo zwak staan wij toch niet in onze schoenen, dat wij niet gaarne zulk een forschen bard hooren zouden, als hij zingt van wat wij verderfelijk achten? Zonder de ondeugd,

{==528==} {>>pagina-aanduiding<<}
die gij van hem opnoemt, zou hij die dichter niet geweest zijn.
De vergelijking van zijn begrafenis met die van Göthe gaat niet op. Hoe eenvoudig werd Schiller ter aarde besteld en hoe volkomen was Camoëns vergeten! Schiller was en is nog veel meer populair dan Göthe.
Mijn doel, met deze opmerkingen is niet om Bilderdijk te beschermen tegen het lot, dat hij zich onder ons bereid heeft en dat door u wordt bevestigd, maar om ons allen zooveel mogelijk aan te gorden tegen beginselen die tegen de onzen indruischen en hiermede te beginnen door den dichter Bilderdijk in zijn eigenaardige kracht door al zijn werken heen te zoeken en te schatten.

Aart Admiraal.

't Kan zijn, dat een zeker deel onzer lezers reeds kennis gemaakt heeft met de uitgave van een boek, dat vooral den beoefenaren der uiterlijke welsprekendheid zeer welkom zal wezen. Wij bedoelen de hollandsche bewerking van een geschrift, door den onlangs ontslapen doch bekenden tooneelschrijver Roderich Benedix opgesteld, waarin hij zijne theorie omtrent de mondelinge voordracht op meesterlijke wijze heeft ontwikkeld en met gepaste voorbeelden, aan hoogduitsche dichters ontleend, heeft toegelicht. Het is de heer J.H. Ankersmit Wzn., voorzitter van het letterlievend genootschap ‘Demosthenes’ - een man, die als dramatisch auteur zijne talenten in menig product van zijn geest ten beste gaf en ook door zijne smaakvolle voordracht jaren lang getoond heeft, dat hij op praktisch gebied aan alle eischen der kunst weet te voldoen, - die Benedixs boek op onzen vaderlandschen bodem overbrengt. Moeilijke taak inderdaad! Immers: het is niet voldoende, om den gegeven' tekst te vertalen. Het komt er vooral op aan, om de hoogduitsche gedichten, door den oorspronkelijken auteur als proeven bijgebracht ‘door met zorg gekozen Nederlandsche’ fragmenten te vervangen. Nu is het algemeen bekend, dat men in zijne keus uit onze Nederlandsche dichtwerken volstrekt niet vrij is. Het eigendomsrecht heeft op dit veld een cordon van afsluiting ge-
{==529==} {>>pagina-aanduiding<<}
trokken, dat door sommige uitgevers met kwalijk-begrepene vrees voor winstderving zoo eng mogelijk wordt dichtgehaald. Het terrein, dat voor den heer Ankersmit open ligt, is alzoo met voetangels en klemmen bezaaid. Dit neemt niet weg, dat hij uit den beschikbaren voorraad zulk een keus gedaan heeft als in de gegevene omstandigheden gedaan worden kón. De stukken, die hij ter toelichting en oefening aanhaalt, getuigen van oordeel en goeden smaak en beantwoorden geheel aan 't doel dat hij zich voorstelt. Zijne rijke kennis van onze
Nederlandsche dichters heeft hem in staat gesteld, over dit bezwaar te zegepralen en Benedixs voortreffelijken arbeid in een specifiek nederlandsch werk te herscheppen.
Of zulk een werk overbodig is moge ieder beslissen, die weet, wat er - om van vroegeren niet te spreken - op dit gebied geleverd is b.v. door wijlen den Utr. hoogleeraar Jan Kops in diens ‘Proeven van uiterlijke nederlandsche welsprekendheid in het voordragen van proza-stukken’ (Haarlem Wed. A. Loosjes Pz. 1818), - door Mr. A. Bogaers in zijn met goud bekroond antwoord op de prijsvraag, in 1839 uitgeschreven door de Holl. Maatschappij v. fraaije kunsten en wetenschappen, over den aard, het wezen en de voordeelen der uiterlijke welsprekendheid en over de wijze, waarop hare beoefening in ons vaderland het best zou kunnen bevorderd worden, - door zekeren A.P. in zijne ‘beknopte handleiding tot het beoefenen der uiterlijke welsprekendheid of mondelijke voordragt, bij het genot van middelbaar onderwijs (Midd. Gebr. Milborn), en last not least door wijlen den Gron. hoogl. Lulofs in zijn bekend handboek. Wie herinnert zich ook niet de vertaling van Larive's ‘Cours de déclamation’ in 1856 door den heer Suringar te Leeuwarden uitgegeven?...Op deze wijze zouden wij kunnen voortgaan met 't opsommen van allerlei handleidingen voor tooneelspelers, redenaars en rederijkers. Vooral de fransche pers was ten deze niet onvruchtbaar. Men denke slechts aan het geïllustreerde werk van Prof A. de Roosmalen te Parijs: ‘L'orateur ou cours de débit et d'action oratoires, appliqué à la chaire, au barreau, à la tribune et aux lecteurs publiques (1841), - aan de 11e éditie van het ‘Manuel de l'orateur et du lecteur’ door Prof. Duquesnois, in 1854 verschenen, - aan de Edouard Mennechet's ‘Études sur la lecture à haute voix’, in 1855 te Parijs uitgekomen en eindelijk aan 't
boekje van Ballande: ‘La

{==530==} {>>pagina-aanduiding<<}
parole appliquée à la diction et à la lecture à haute voix’ (1855) - en men zal waarlijk niet behoeven te klagen, dat wij in dit opzicht stiefmoederlijk bedeeld zijn.
En toch gelooven wij, dat het geschrift van den beroemden Benedix, zooals het door den heer Ankersmit is omgewerkt, allezins op bijzondere belangstelling aanspraak heeft. Vooreerst: omdat het zijn eigenaardig karakter draagt. Men kan dit reeds opmaken uit zijne inhoudsopgave, waaruit blijkt dat er zal gehandeld worden over de vorming der stem, de radheid der tong, de duidelijkheid, het adem halen, de pauzen, de tijdmaat, de voordracht van verzen, de melodie der stem, de toonkleur, de toonsoorten, de voordracht van het didaktische, de voordracht van het epische, de emphase, den climax, de klanknabootsing, de voordracht van het lyrische, de grondtoonsoorten, de voordracht van het refrein, den konversatietoon, de voordracht van het komische, de voordracht van het zoogenaamd deklamatorium en de voordracht van het dramatische. Gaan wij verder met de twee reeds verschenen afleveringen in de hand na, hoe de eerste helft dezer onderwerpen besproken, toegelicht en met voorbeelden ter beoefening voorzien geworden is, dan aarzelen wij niet te verklaren, dat aan dit boek over de ‘Aesthetische Voordracht’ eene éérste plaats toekomt. Vraagt men waarom?....omdat het te dezer zake niet zoozeer op voorschriften aankomt als wel op de toepassing der regels. Hieraan faalt het den meesten - en 't zijn juist de voorbeelden, die aan 't dor geraamte van afgetrokkene lessen en kunstvoorschriften leven en geest bijzetten. Wij hopen dus, dat 't werk van den heer Ankersmit, hetwelk hierin op uitstekende wijze voorziet, in dit opzicht velen tot nut zij. Uiterlijke voordracht is een kunst, eene moeilijke kunst, die alleen door oefening en door gepaste aanmerkingen bij die oefening verkregen wordt, ja! maar vooral ook door ontwikkeling van goeden smaak. Welnu! Ook hieraan kan Ankersmit's handboek, omdat het uit de meesterstukken onzer dichters de schoonste
fragmenten ter studie geeft, bevorderlijk zijn. Mede op dezen grond bevelen wij het vooral onzen rederijkers dringend aan.












{==531==} {>>pagina-aanduiding<<}

Binnenlandsche letterkunde.





I. Fraaie Letteren.

Marineliteratuur.

I. De toestand der Nederlandsche marine.

De redactie van ‘de Vaderlandsche Letteroefeningen’ had ons reeds geruimen tijd geleden aangezocht, om nu en dan een overzicht te geven van de verschillende brochures, die over de Marine het licht zien. Was het voor ons streelend van een zoo geachte zijde dit aanzoek te ontvangen, gaarne hadden wij gezien, dat aan bevoegder personen dan wij, die taak ware opgedragen. Intusschen het bewustzijn op deze wijze nog nuttig te kunnen zijn aan een korps, waarmede wij vele jaren lief en leed gedeeld hebben, deed ons heenstappen over het vele moeielijke, dat aan een dergelijk overzicht is verbonden. Een paar malen 's jaars, naargelang er stof is, zullen dus voortaan ‘de Vaderlandsche Letteroefeningen’ een critische beschouwing geven van de geschriften, die over onze Marine uitkomen.
Het was eene goede gedachte van de redactie van dit tijdschrift, ook het zeewezen onder hare onderwerpen op te nemen. De redactie toont hierdoor toch volkomen op de hoogte van haren tijd te zijn. Den geheimzinnigen sluier, die nog over ons krijgswezen in het algemeen verspreid ligt, zal zij mede helpen op-
{==532==} {>>pagina-aanduiding<<}
lichten. De pennevruchten der krijgskundigen zullen niet meer alleen in handen komen van hen, die, tot den militairen stand behooren of van het krijgswezen eene studie maken. Neen! zij zullen meer publiek domein worden. Moge dit iets bijdragen, om de onverschilligheid te doen verdwijnen, die nog bestaat omtrent een tak van dienst, waarvan de toekomst van ons Vaderland en zijne koloniën afhangt.

I.

Moeielijk was een beter onderwerp voor begin van deze marineliteratuur te vinden dan: De toestand der Nederlandsche marine in 1873 door een zeeofficier. (Nieuwe Diep, L.A. Laurey. 1873). Aanleiding tot dit geschrift was de treurige toestand onzer oorlogsvloot bij den oorlog tegen Atchin. In een naar ons oordeel goed geschreven werkje heeft de schrijver zich ten taak gesteld de beantwoording van de drie volgende vragen:
1o. Welke taak onze zeemacht in het algemeen te vervullen heeft?
2o. Of het bestaande materieel in die behoefte kan voldoen, en aangeven waarmede het vermeerderd of hoedanig het veranderd moet worden, en
3o. Of het personeel voldoende ervaren en geoefend, en voldoende in getal is, om met dit materieel de gewenschte uitkomsten te verkrijgen?
Alvorens de schrijver in zijne beschouwingen te volgen, beginnen wij met op te merken dat hij niet, zooals de meeste militaire schrijvers, tot degenen behoort, die alles afkeuren, voor wien niets deugt; hij erkent de groote schrede, die voorwaarts gedaan is in het materieel tot de kustverdediging; hij acht het herstel der marine binnen een niet ver verwijderd tijdsverloop zeer mogelijk.
Slechts een zaak bejammeren wij, n.l. dat hij het werkje niet uitgebreider heeft gemaakt. Wat hij ons mededeelt is den zeeofficieren bekend, hij schrijft echter voor een met het zeewezen onbekend publiek, en daarom hadden wij sommige punten

{==533==} {>>pagina-aanduiding<<}
wel wat uitgebreider willen zien. Die taak willen wij overnemen, door onze eigene denkbeelden omtrent de Nederlandsche Marine in de zijnen lasschen.
De eerst gestelde vraag omtrent de roeping onzer zeemacht beantwoordt de schrijver door den volgenden werkkring vast te stellen:

1o.De verdediging onzer kusten, zeegaten, stroomen en rivieren met medewerking der kustbatterijen en andere vaste sterkten.

2o.Het waken voor de rust en veiligheid in den Oost Indischen archipel, het zoo noodig kracht bijzetten aan gesloten verdragen met Inlandsche vorsten, het vertoonen onzer vlag, het verrichten van hydrographische opnamen en tal van andere diensten in dien archipel.

3o.Het vertoonen onzer vlag op alle zeeën van den aardbol tot bescherming van onzen handel, het aanknoopen van handelsbetrekkingen, stichten van consulaten.


Men behoeft volstrekt geen krijgskundige te zijn, om te weten, dat de verdediging van onze kusten, zeegaten en stroomen moet geschieden met gepantserd materieel. Of het voor den zeeman al niet aangenaam is zijn leven te moeten slijten op schepen zonder lucht en licht, of de poëzij van het zeeleven nu al vernietigd is doordien het trotsche oorlogschip zich niet meer bevallig buigt onder den last zijner zeilen, dat al geeft niets. De aanval zal geschieden, indien onze kustverdediging goed is ingericht, met gepantserde schepen. Daartegenover houten of ongepantserd materieel te stellen zou wel een dwaasheid zijn. In 1866 heeft men met krachtige hand het herscheppen onzer Marine in een pantservloot aangevangen en in een zevenjarig tijdvak heeft onze oorlogsvloot een, naar ons oordeel, zeer aanzienlijke vermeerdering ondergaan van 14 gepantserde schepen (rammen en monitors); zoodat het gepantserd materieel, dat het tegenwoordige hoofd van het Departement van Marine voor onze kustverdediging noodig acht voor een groot deel voorhanden is.
Bij de snelle verandering van Ministers van Oorlog in de laatste jaren, zijn de inzichten van de regeering omtrent de landsverdediging even snel veranderd. Bij een aandachtige lezing der verschillende wetten op de regeling en voltooiing van ons vestingstelsel zal men ontwaren, dat de verdediging telken male meer ingekrompen wordt, zoodat als die ministersopruimingsepidemie mocht blijven voortgaan, weldra de verdediging tot niets zal worden beperkt. In dien toestand van zaken is het moeielijk de

{==534==} {>>pagina-aanduiding<<}
grootte te bepalen van de scheepsmacht, die wij voor de landsverdediging behoeven. Wiskundig juist het aantal schepen op te geven is een onmogelijkheid. Men moet dus, daar nog geen wettelijke regeling bestaat, hierin min of meer op het doorzicht der regeering afgaan. De tegenwoordige minister rekent voor onze verdediging noodig het volgende materieel:
Mond van de Eems: 4 kanonneerbooten; Het Vlie: 5 monitors en 8 kanonneerbooten; Durgerdam: 3 drijvende batterijen, Texel-Helder: 1 stoombatterij en een ramtorenschip en 4 ramschepen; Zuidelijke vaarwaters: 7 monitors, 2 drijvende batterijen, 12 stoomkanonneerbooten; te zamen: een ramtorenschip, vijf ramschepen, elf monitors, vier en twintig stoomkanonneerbooten, een stoombatterijen vijf drijvende batterijen.
Hiervan zijn gereed: 1 ramtorenschip, 4 ramschepen, 10 monitors 1), 2 stoomkanonneerbooten, 1 stoombatterij en 4 drijvende batterijen, zoodat ontbreken: 1 monitor, 22 stoomkanonneerbooten en 1 drijvende batterij.
Volgens de begrooting van 1874 worden dit jaar echter nog 2 en het volgende jaar nog 4 kanonneerbooten op stapel gezet, zoodat men, bij eenige voortvarendheid bij aanbouw, mag rekenen in 1875 6 stoomkanonneerbooten meer te bezitten. De schrijver laat ons in het onzekere of hij die zeemacht voor de aangewezene taak voldoende acht; hij zegt wel: ‘op dit oogenblik ontbreekt er wel is waar nog veel aan’, doch hoeveel schepen hij noodig acht, geeft hij niet aan.
Wij voor ons achten die zeemacht niet geheel voldoende. In de eerste plaats, aangenomen, dat het opgegeven getal schepen voldoende is, wijst de Minister van Marine bij de verdediging een vijftal drijvende batterijen aan, die volstrekt geen defensieve waarde hebben of ooit gehad hebben. Een dier vaartuigen is reeds den dienst ontvallen, en achter drie der vier anderen leest men in de begrooting van 1874, ‘komt voor slooping in aanmerking’ hetgeen niet te verwonderen is, daar het oude linieschepen of fregatten zijn, die, de hemel weet, voor hoeveel jaren te water zijn gelaten. Trouwens is van twee dier schepen de slooping reeds aanbesteed en toegewezen. Daar men niet mag aannemen dat de Minister van Marine in een wet, schepen tot verde-
{==535==} {>>pagina-aanduiding<<}
diging bestemd zal hebben, die bij hunne slooping niet meer noodig zouden zijn, zoo moeten er bijtijds maatregelen genomen worden deze te vervangen. In de tweede plaats zijn 5 ramschepen en 11 monitors ter onzer verdediging aangewezen, maar het laat zich aanzien, dat steeds een gedeelte dier schepen min of meer voor den dienst ongeschikt zal zijn. Reeds nu wijst de memorie van toelichting op hoofdstuk VI op de aanstaande vernieuwing van ketels van 5 onzer pantserschepen. Om dus 16 pantserschepen gereed voor den dienst te hebben, moeten wij er minstens 20 bezitten. Er bestaat echter geen enkel bezwaar om in plaats van de vijf drijvende batterijen vijf rammen of monitors te bestemmen, die de plaats der drijvende batterijen kunnen innemen in oorlogstijd, en waarvoor men dan de minder voor den dienst geschikte pantserschepen zoude kunnen gebruiken. Wel zagen wij liever bepaalde drijvende batterijen - namelijk: zwaar gepantserde schepen met zware artillerie en slechts stoomkracht, om zich te verplaatsen - daartoe aangewezen, doch wij vermeenen, dat de verdediging met die pantserschepen beter verzekerd is, dan met die vroegere niets beteekenende drijvende
batterijen. 1). Ons inziens zoude dus, om ons met de zeemacht door den Minister aangegeven te vergenoegen, het gepantserde materieel dienen te bestaan uit: 7 ramschepen en 14 monitors. In de derde plaats kennen wij aan de voor Texel-Helder bestemde stoombatterij (de Ruyter) weinig waarde toe. Bovendien begint dat schip een eerbiedwaardigen ouderdom te verkrijgen, zoodat het toch eerlang aan onze vloot zal ontvallen. In plaats van dat schip wenschten wij een groot ramtorenschip te bouwen, dat zwaar gepantserd is en tevens een artillerie voert als het thans in aanbouw zijnde schip ‘Koning der Nederlanden.’ Eindelijk achten wij de verdediging onzer kusten niet verzekerd voor dat wij een drie of viertal schepen hebben, die de vijandelijke vloot, die troepen op de kust wil werpen, kan verontrusten zulke schepen ontbreken in ons stelsel van defensie. Heeft men geen eskader, dat zich op de kust vertoonen kan, zonder de verdediging onzer zeegaten te verzwakken, dan zal een klein smaldeel van den vijand steeds onze kusten kunnen bedreigen en alarmeeren.
Het thans bestaande ramtorenschip ‘Prins Hendrik,’ nu voor

{==536==} {>>pagina-aanduiding<<}
de verdediging Texel-Helder bestemd, het schip dat de stoombatterij zal vervangen en een derde daarvoor opzettelijk aan te bouwen schip zouden voorloopig dit actieve eskader kunnen vormen, waardoor men een offensieve kracht verkrijgt, die noodwendig in een stelsel van goede verdediging past. Tegenover het materieel door den Minister van Marine noodig geoordeeld van 1 stoombatterij, 1 ramtorenschip, 4 rammen, 11 monitors, 5 drijvende batterijen en 24 kanonneerbooten stellen wij dus 3 ramtorenschepen, 6 rammen, 14 monitors en 24 stoomkanonneerbooten, dus slechts de luttele vermeerdering van één schip. Doch onze verdeeling maakt de zeemacht oneindig sterker. Successievelijk zoude dus nog aangebouwd moeten worden 2 ramtorenschepen, 2 rammen (liever zagen wij daarvoor in plaats zwaar gepantserde monitors met 28 c.m. kanonnen, waardoor het mogelijk zoude worden die schepen een diepgang van 33 d.m. te geven) en 4 monitors. Wij gelooven niet dat de werf te Amsterdam bij den aanbouw van de pantserschepen voor het auxiliaire eskader voor Indië die scheepsmacht in een viertal jaren zoude kunnen leveren, zoodat de 2 rammen en 4 monitors aan de particuliere industrie overgelaten terwijl de beide ramtorenschepen te Amsterdam gebouwd moeten worden.
Deze zeker zeer aanzienlijke scheepsmacht zal evenwel nog gesteund moeten worden door goed ingerichte kustbatterijen, door torpedos en versperringen Het ontwerpen van een stelsel torpedos voor onze vaarwaters is thans aan een commissie van zee- en landofficieren opgedragen. Met belangstelling wordt die langdurige arbeid afgewacht en de hoop uitgedrukt dat, indien de commissie een voorstel doen kan, onmiddelijk tot de aanschaffing van het benoodigde materieel zal worden overgegaan. Ook voor versperringen is nog niets aangewezen, de proefnemingen worden steeds voorgezet; maar tot dusverre schijnen die nog niet tot zekerheid geleid te hebben.
Zijn de kusten, stroomen en zeegaten door de bovenopgenoemde scheepsmacht, naar ons oordeel, tegen elken vijand verzekerd, de taak der Marine strekt zich ook nog uit tot verdediging der bovenrivieren. Tot dus verre is het aandeel onzer Marine in die verdediging nog niet omschreven, wel wordt in de aangehaalde wet op de voltooiing en regeling van ons vestingstelsel gesproken van de gewichtige diensten die stoomkanonneerbooten ook op de Maas, de Merwede en Waal kunnen bewijzen, doch

{==537==} {>>pagina-aanduiding<<}
de werkkring en het aantal scheepjes, dat daartoe bestemd wordt is niet opgegeven. Thans heeft men 1 gepantserden pontonram zonder geschut van 1.5 m. diepgang en de stalen kanonneerboot no. 3 met 2 getrokken kanonnen van 12 c.m. terwijl een groote barkas met een 12 c.m. achterlaad kanon in aanbouw is. Voldoet dit vaartuigje, dan zijn er spoedig een voldoend aantal te maken, terwijl de kosten niet te bezwarend zullen zijn. Een 10- of 12 tal van die stoomscheepjes zullen voorzeker een geduchte kracht bij de rivierverdediging daar stellen. Volgens de jongste berichten schijnen te Bremen voor de Duitsche Marine monitors in aanbouw te zijn van 5 vt. diepgang en gewapend met 1 kanon â 15 c.m. Zoo dit bericht waarheid bevat, zal men langs de rivierzijde kunnen rekenen op een aanval met dergelijke monitors en dienen daartegen maatregelen genomen te worden.
De schrijver van het meergenoemde werkje gelooft, dat men op den goeden weg is tot verkrijging van het materieel onzer kustverdediging en wenschte alleen maar dat met wat meer spoed werd gehandeld in deze zaak, met welken wensch wij gaarne instemmen. De schrijver verlangt verder die schepen zooveel mogelijk gereed te hebben voor dadelijke indienststelling; want moet dit na de oorlogsverklaring geschieden dan zal het voor den vijand, die vermoedelijk steeds eskaders in dienst heeft, niet moeielijk vallen ons door een coup de main te overvallen.
De hoofdzaak bij de indienststelling is voornamelijk de machine; de ondervinding in het jaar 1870 opgedaan heeft echter bij het Departement van Marine een nieuwe regeling in het leven geroepen voor het onderhoud van al wat tot de werktuigelijke inrichtingen aan boord der schepen behoort, onder de verantwoordelijkheid van een officier-machinist, uitgevoerd door een uitsluitend daarvoor bestemd personeel. Die regeling heeft blijkens de memorie van toelichting ‘reeds uitstekende gunstige uitkomsten opgeleverd, zoowel wat betreft de bruikbaarheid als den tijd die vereischt wordt om de schepen in den staat van indienststelling te brengen.’
Met den schrijver verschillen wij ten eenemale in gevoelen omtrent het wenschelijke om de wachtschepen te vervangen door ramschepen en monitors. De wachtschepen hebben hunne eigenaardige inrichting, het zijn goedkoope kazernen. Zij zijn meestal voor bijzondere diensten; zoo is b.v. het wachtschip te Amsterdam ingericht voor de opleiding van stuurmansleerlingen, dat

{==538==} {>>pagina-aanduiding<<}
te Hellevoetsluis voor machinistleerlingen. Te Hellevoetsluis en te Nieuwe Diep zijn het meer de kazerneschepen der zeemiliciens. Jong volk moet met de zeilen leeren exerceeren, ruimte moet aan boord zijn voor exercitien, enz. waartoe zich de pantserschepen en in het algemeen actieve schepen nimmer zullen eigenen.
Ook gelooven wij, dat een binnenlandsch smaldeel van twee ramschepen en drie monitors met eenige stoomkanonneerbooten voldoende is tot oefening van het personeel en de kern kan vormen voor de bemanning onzer pantserschepen.
Het denkbeeld van den schrijver, om voor elk in conservatie zijnde schip een afzonderlijke bergplaats voor den inventaris te hebben, komt ons ook minder doelmatig voor. Beter zouden wij het vinden dat op ieder defensischip die behoeften zoo veel mogelijk aan boord waren en een officier in de rol van het wachtschip met het toezicht worde belast. Een machinist, een onderofficier, een paar miliciestokers en miliciens worden aan boord gedetacheerd, zoodat binnen een paar dagen het schip geheel gereed kan zijn.
Is schrijver's oordeel over de defensieschepen niet ongunstig, over het gedeelte der zeemacht bestemd tot de tweede categorie d.i. het waken voor de rust en de veiligheid in den O.I. archipel, het zoo noodig kracht bij zetten der gesloten verdragen met inlandsche vorsten, het vertoonen onzer vlag, het verrichten van hydrographische opnamen en tal van andere diensten in den archipel, hangt hij een hoogst treurig tooneel op.
Tot recht verstand dier zaak zij opgemerkt, dat in Indië de Marine uit twee gedeelten bestaat: n.l. het zoogenaamde auxiliair eskader, gewoonlijk sterk een viertal schepen met 700 koppen, doch thans door den oorlog tegen Atchin 7 schepen met 1500 koppen, en de Indische Militaire Marine opde begrooting van 1874 uitgetrokken met 22 schepen en 1850 koppen.
Behalve deze scheepsmacht heeft men nog eene zoogenaamde Gouvernements Marine bestaande uit 13 - en 3 in aanbouw - stoomschepen grootendeels met inlanders bemand en 64 - en 15 in aanbouw - kruisbooten, welker geheele equipage uit inlanders bestaat. In den tegenwoordigen oorlog tegen Atchin zijn sommige dier stoomscheepjes voor de blokkade aangewezen, en deze hebben daartoe een zeeofficier als militaire kommandant, een adelborst en eenig gewapend volk aan boord gekregen. Waarvoor die Gouvernements Marine echter niet zuiver militair wordt ingericht, is ons nooit recht duidelijk gebleken.

{==539==} {>>pagina-aanduiding<<}

Het auxilaire eskader wordt uit de Nederlandsche begrooting betaald, behalve de kolen en machinekamerbehoeften. Dit is een gevolg van de scheiding, die in het materieel in het jaar 1866 heeft plaats gehad. De schepen der Indische Militaire Marine worden bemand door de Nederlandsche Marine en geheel, even als de Gouvernements Marine, uit de Indische begrooting betaald.
Volgens de begrooting van het jaar 1874 bestaat de Indische Militaire Marine uit 11 schepen als: 2 wachtschepen, 1 schroefstoomschip 3e kl., 4 schroefstoomschepen 4e kl., 1 raderstoomschip 1e kl. en 3 raderstoomschepen 4e klasse.
Om zich een denkbeeld van den toestand dier schepen te vormen, behoeft men slechts de regeeringsbescheiden te raadplegen. Van al die schepen is niet één in goeden staat. Een wachtschip, een schroefstoomschip 4e klasse en een raderstoomschip 4e klasse zijn in bruikbaren staat, zeven schepen in verouderden staat - lees: bijna geschikt voor slooping - en één in ongunstigen staat - lees: voor niets meer bruikbaar.
Ongunstiger kan men zich moeielijker een toestand voorstellen. Intusschen mag niet vergeten worden, dat, al is de oorlog tegen Atchin er ook de schuld van, met krachtige hand door het Departement van Koloniën de aanbouw van eenige schepen bevolen is. Dat departement doet tegenwoordig de schepen voor het Indisch eskader zelf bouwen, en zoo zal het weldra in het bezit zijn van een 18tal stoomschepen, waarvan 5 zes jaren oud zijn, 4 van dit jaar geheel nieuw naar O.I. zijn gezonden en 7 in aanbouw zijn; behalve die 18 schepen bezit het Departement van Koloniën nog een kanonneerboot en doet een wachtschip en een stoomvaartuig voor hydrographische opnemingen aanbouwen.
Voor den Indischen dienst zal men dus weldra te beschikken hebben over 22 schepen, als: 3 wachtschepen, 1 kanonneerboot, 1 vaartuig voor de hydrographie, 1 schroefstoomschip 3e kl., 12 schroefstoomschepen 4e kl., 2 raderstoomschepen 1e kl., 6 raderstoomschepen 3e kl., 6 raderstoomschepen 4e kl.
Voor het behoorlijk bekruisen van onzen O.I. archipel rekenen wij - de Noordkust van Sumatra daaronder begrepen - 20 stoomschepen noodig onder dien verstande, dat al die schepen bruikbaar zijn. Het Departement van Koloniën zoude dus volgens dien maatstaf beschikbaar moeten hebben; 3 wachtschepen, 1 kanonneerboot, 6 raderstoomschepen 3e klasse, 4 raderstoomsche-
{==540==} {>>pagina-aanduiding<<}
pen 4e klasse, 10 schroefstoomschepen 4e klasse en 1 stoomschip (hydrographie).
Voor het jaar 1874 is gerekend dat de Indische Militaire Marine zoude bestaan uit 3 wachtschepen, 1 kanonneerboot, 1 opnemingsvaartuig en 18 stoomschepen, zoodat wij slechts twee stoomschepen meer in dienst noodig rekenen dan thans het geval is.
Om echter te voorkomen, dat de schepen ettelijke maanden in reparatie liggen, is een reserve van een raderstoomschip 3e kl., een raderstoomschip 4e kl. en twee schroefstoomschepen dringend noodzakelijk.
Het zuinigheidsysteem, om geene schepen in Indië in reserve te hebben, is mede een hoofdoorzaak van den spoedigen achter uitgang der schepen; schepen, die noodzakelijk hersteld moesten worden, bleven doorvaren, zoodat zij letterlijk opgevaren werden. De tegenwoordige Minister van Koloniën heeft zeer wijselijk een einde aan dien toestand gemaakt, want in de toelichting tot zijne begrooting voor het volgende jaar lezen wij: ‘het ligt niet in de bedoeling om in gewone tijden meer schepen in dienst te hebben dan vroeger, maar om steeds een of meer schepen van elke type voor het geval van noodige reparatiën aan anderen in conservatie en gereed voor den dienst te hebben’
De geheele Indische Militaire Marine, zoowel in dienst als in reserve zal dus moeten bestaan, behalve de wachtschepen en het opnemensvaartuig, uit 7 raderstoomschepen 3e klasse type ‘Sumatra’, 5 raderstoomschepen 4e klasse (rivierschepen) en 12 schroefstoomschepen; zoodat, indien slechts de verouderde stoomschepen door nieuwe vervangen worden ons Indisch eskader op behoorlijke sterkte zal zijn. De op de begrooting voorkomende aanvrage om nog twee raderstoomschepen te bouwen getuigt van het voornemen, om tot die vermeerdering over te gaan.
Door den aanbouw in 1872 bevolen, en door den buitengewonen aanbouw in 1873, zijnde een gevolg van den oorlog tegen Atchin, zal de Indische Marine weldra in een hoogst gunstigen toestand verkeeren en heeft die oorlog, zoo als de schrijver terecht opmerkt, in dat opzicht zijne goede en weldadige zijde.
Voegen wij hier nog bij, dat de raderstoomschepen 3e klasse en de schroefstoomschepen 4e klasse, composite bouw, over het algemeen geroemd worden en zeer zeker door hunne wapening,

{==541==} {>>pagina-aanduiding<<}
alsmede hunne betrekkelijk geringe bemanning, vaartuigen zijn, waarvan in Indië vele nuttige diensten te verwachten zijn. Wenschelijk ware het evenwel dat bij de laatste soort van vaartuigen de ketel beter beschermd ware.
De oorlog tegen Atchin heeft ook aanleiding gegeven tot den aanbouw vân een tiental stoombarkassen, een maatregel die alleszins toejuiching verdient, kunnende van dat soort van stoomsloepen bij elke expeditie, of bij het bezoeken van rivieren en kreken, die in onze koloniën zoo menigvuldig zijn, veel partij worden getrokken.
Is onze Indische vloot op de bovengenoemde sterkte gebracht, zeer geschikt voor de diensten, die de schrijver van onze zeemacht in O.I. wil vergen, tegen een Europeeschen vijand is zij van luttele of geene beteekenis.
De verdediging of bescherming onzer O.I. bezittingen tegen een buitenlandschen vijand - de schrijver heeft blijkbaar vergeten dit in de bestemming onzer zeemacht op te nemen, doch dat zulks in zijne bedoeling lag blijkt uit zijne beschouwingen, die daarover in zijn werkje voorkomen - is de taak van het Indisch eskader. In Oost-Indië kunnen wij aangevallen worden door gepantserde schepen. Waarschijnlijk is het evenwel niet, dat de vijand met een groote pantservloot zal opdagen. Zulk een vloot over den Oceaan te brengen is een zeer moeielijke onderneming; doch zijn wij van gepantserde schepen daar voorzien, dan zijn wij ook tegen een talrijke houten vloot opgewassen.
Het auxilaire eskader zal daarom uit gepantserde schepen moeten bestaan, in gewone tijden twee of drie; in oorlogstijden vier à vijf. G oede gepantserde schepen zullen aan de verdediging onzer koloniën een klem bijzetten, die niet gering te achten is. Voor dat doel is thans het ramtorenschip ‘de Koning der Nederlanden’ in aanbouw, dat met zijne zware pantsering van 20 c.m. op de waterlijn en 25 c.m. op den toren, en krachtige wapening van 4 kanonnen à 28 c.m. een duchtig vaartuig kan worden. Daar er in 1874 een tweede op stapel wordt gezet, schijnt het in de bedoeling der regeering te liggen, den aanbouw met kracht door te zetten en dus ook daarin vinden wij geen reden van ongerustheid, en gelooven wij dat ook binnen een niet ver verwijderd tijdstip de zeemacht in onze koloniën tegen buitenlandsche vijanden zal kunnen ageeren.
Het is noodig voor onze vloot een steunpunt in den O.I. ar-
{==542==} {>>pagina-aanduiding<<}
chipel voor hare operatiën en voor retraite der ongepantserde vloot te hebben. De aangewezen plaats daarvoor is Soerabaija, waar onze voornaamste maritime etablissementen zijn. Gaarne erkennen wij echter dat Soerabaija zich zeer weinig voor dat doel eigent, doch nu men eenmaal die kostbare etablissementen daar heeft gebouwd, nu onze voornaamste magazijnen en middelen tot reparatie daar zijn, worden wij wel genoodzaakt hier een oorlogshaven te maken. De verdediging van de reede moet dus door permanente werken aan wal worden verzekerd, hetgeen echter niet zoo gemakkelijk is en bovendien vele uitgaven na zich zal slepen.
Voor de diensten, die de schrijver ook in het derde hoofdpunt voor onze zeemacht weglegt, dienen de schepen in de sterktelijst bekend onder den naam van schepen voor algemeenen dienst, zij bestaan uit: 1 ramtorenschip (auxiliair eskader), 5 fregatten met stoomvermogen, 7 schroefstoomschepen 1e kl., 4 schroefstoomschepen 2e kl., 4 schroefstoomschepen 3e kl., 6 schroefstoomschepen 4e klasse, 1 stoomtransportschip (waarvan 1 stoomschip 3e klasse en 1 stoomschip 4e klasse in aanbouw.)
Dit zeker niet onaanzienlijk getal schepen heeft - behalve het ramtorenschip - door de omwenteling, die in het zeewezen in de laatste jaren heeft plaats gehad, veel van zijne waarde verloren. De fregatten met het weinige stoomvermogen, dat zij bezitten, komen als strijders niet meer in aanmerking, en te bejammeren is het niet, want wat onze personeele krachten aangaat. Wij zouden nimmer meer in staat geweest zijn een vloot van fregatten te bemannen. Te dien opzichte zijn wij door de invoering der pantserschepen in veel gunstiger verhouding gekomen dan vroeger. Voor den algemeenen dienst achten wij noodig, zoodra de aanbouw van nieuwe houten schepen noodzakelijk is geworden (dat vooreerst nog niet het geval is,) en zoodra het auxiliaire eskader uit gepantserde schepen is samengesteld:
6 à 7 schroefstoomschepen, composite bouw, met een viertal zware kanonnen, eene bemanning van circa 150 à 180 koppen, met een snelheid van 14 à 15 mijl kunnende stoomen en bovendien van een volzeilvermogen voorzien en 5 à 6 schroefstoomschepen 4e klasse, even als die der Indische Marine. Van de groote schroefstoomschepen rekenen wij er immer 3 in eskader vereenigd en 1 voor speciale diensten tot vertooning der vlag of anderszins; van de schroefstoomschepen der 4e klasse, 2 in West-Indië, en 1 voor speciale diensten.

{==543==} {>>pagina-aanduiding<<}

Over de wenschelijkheid van het permanent in dienst houden van een eskader van minstens 3 schepen zullen wij bij onze beschouwingen over het personeel onze gedachten mededeelen. Het aantal schepen, dat van het charter van schroefstoomschepen 1e klasse voorhanden is, laat dadelijk de samenstelling van een dusdanig eskader toe. Die schepen te vervangen door anderen, die beter aan de eischen van den tijd voldoen, is dus eene quaestie van latere zorg. Het stoomtransportschip rekenen wij onnoodig, vooral door de geregelde maildiensten, die thans met Indië bestaat. Tegenover die 28 schepen, die men thans heeft, hebben wij in de toekomst maar 11 à 13 schepen noodig; tot bemanning van die 28 schepen worden circa 5400 koppen gevorderd terwijl die 11 á 13 schepen slechts 1500 man equipage zullen behoeven. Bovendien zullen de kosten van onderhoud en reparatie beduidend worden verminderd. Nog bezit onze marine, want in een beschouwing over den toestand is het noodig dit niet te vergeten: 1 raderstoomschip voor kleine tochten, 4 wachtschepen, 4 exercitie vaartuigen, 20 kanonneerbooten, die mogelijk goed voor kleine zinkschepen zijn, en 5 houten schepen nog voor wacht- en blokschepen bruikbaar, die echter opgeteekend staan als: ‘komt tot slooping in aanmerking.’ Hoe die twee rubrieken te rijmen zijn, valt moeielijk te begrijpen; evenwel gelooven wij met zekerheid te kunnen zeggen, dat zij nergens meer dan voor zinkschepen geschikt zijn, en daar dit soort van schepen niet opzettelijk wordt onderhouden, zoo zullen zij weldra gesloopt worden.
Indien wij nu resumeeren dan zoude de Nederlandsche Marine aldus moeten zijn samengesteld:

{==544==} {>>pagina-aanduiding<<}


BENAMING.	Gereed of in aanbouw.	Nog aan te bouwen.	Totaal.	AANMERKINGEN.
Kustverdediging.	

Ramtorenschepen	2	1	3	De ‘de Ruyter’ en de ‘Prins Hendrik’ komen voorloopig daar voor in aanmerking.
Ramschepen	4	2	6	
Monitors	10	4	14	
Stoomkanonneerbooten	8	16	24	De in 1874 aan te bouwen zijn reeds in de sterkte opgenomen.
Rivierverdediging.	

Riviervaartuigen	3	9	12	10 à 12 benoodigd.

Auxiliaireskader.	

Ramtorenschepen	2	2	4	In 1874 wordt eerst de tweede op stapel gezet.
Indische marine.	

Wachtschepen	4	2	4	Waarvan een kanonneerboot.
Raderstoomschepen 3e kl.	7	2	7	
Raderstoomschepen 4e kl.	5	2	5	
Schroefstoomschepen 4e kl.	12	2	12	
Opnemingsvaartuig	1	2	1	

Algemeene dienst.	

Wachtschepen	3	2	3	
Exercitievaartuigen	4	2	4	
Raderstoomschip	1	2	1	
Fregatt. en Stoomsch. 1e kl. en 2e kl.	16	2	16	6 à 7 voldoende.
Stoomschepen 3e en 4e kl.	10	2	10	5 à 6 voldoende.
	_____	_____	_____	
	92	34	126	dit getal vermindert later tot 111 à 113 oorlogsbodems, waaronder 36 stoomkanonneerbooten en riviervaartuigen.

Aangebouwd zullen dus nog moeten worden voor de kustverdediging, behalve het thans reeds bestaande en de schepen, welke aanbouw op de begrooting van 1874 voorkomt: 1 ramtorenschip, 2 ramschepen of groote monitors, 4 monitors en 16 stoomkanon-
{==545==} {>>pagina-aanduiding<<}
neerbooten, welke een waarde voorstellen van circa 10 millioen. Verder zal voor het auxilaire eskader nog vereischt worden een som van 6 millioen voor 2 ramtorenschepen. Dit verdeelende over vier jaren zal aan buitengewone uitgaven 's jaarlijks vier millioen moeten worden besteed, evenwel zal daardoor de afdeeling materieel der zeemacht aanmerkelijk verlicht kunnen worden.
De Scheepsmacht voor algemeene diensten zoude eerst na het gereed zijn van onze pantservloot behoeven gebouwd te worden. Is de vloot op die sterkte gebracht, dan zal men uit een budget van 9 à 10 millioen den aanbouw zoo kunnen regelen, dat de scheepsmacht op zijne bepaalde sterkte blijft; want natuurlijk zullen langzamerhand de schepen verslijten.
Er bestaat bij vele personen het denkbeeld dat het pantseren der schepen en het zware kanon ontzaggelijke kosten na zich slepen in vergelijking met de vroegere maritime verdedigingsmiddelen. Reeds elders hebben wij die bewering tegengesproken, en wij achten het niet overbodig nogmaals de gronden, waarop onze meening steunt, hier te doen volgen.
Een schip, zoo als het fregat ‘Adolf hertog van Nassau,’ het welk van 1858-1861 werd gebouwd, kostte 1½ millioen gulden, een ramschip, type ‘Buffel’, 1½, millioen, terwijl een houten schroefstoomschip der 1e kl. zoo als ‘Het Zilveren Kruis’ slechts een ton gouds minder kost dan de ‘Buffel.’
Noch een ‘Adolf,’ noch ‘Het Zilveren Kruis’ was een eigenlijke strijder. Waar zij in de verdediging gebruikt werden, konden zij door krachtiger schepen worden aangevallen. Toch oordeelde men een 20tal van iedere soort noodig, dus voor een waarde van circa 50 millioen gulden. De zes ramtorenschepen, zes ramschepen en veertien monitors, die voor onze kustverdediging en voor het auxiliaire eskader noodig zijn, vertegenwoordigen een waarde van cira 34 millioenen gulden, maar die zes en twintig schepen zijn oneindig sterker dan de veertig eerstgenoemden. Niettegenstaande die 40 schepen niet tegen een eenigszins sterken vijand opgewassen waren, kosten zij dus 16 millioen meer dan een pantservloot, die zich met iederen Europeeschen vijand zoude kunnen meten.
De artillerie van een ramschip of monitor kost maar weinig meer, dan de helft van die van een stoomfregat. Een ijzeren schip - en dit zijn al onze pantserschepen - vereischt niet zoo veel aan onderhoud als een houten schip. Maar de hoofdzaak van alles is,

{==546==} {>>pagina-aanduiding<<}
dat het voor ons onmogelijk zoude geweest zijn ooit een houten vloot te bemannen. Een vloot, zooals wij hier boven voorstelden vereischt, als al het materieel in dienst is, slechts een bemanning van ± 9500 koppen, terwijl de geprojecteerde vloot in 1852 een bemanning van 21599 en die in 1856 door den minister de Smit van den Broeke de vertegenwoordiging voorgelegd 18500 koppen moest voeren. Uit de equipage van een houten stoomfregat kunnen nagenoeg vijf monitors worden bemand. Voor de kleinere staten heeft dus de invoering van de pantserschepen en het zware kanon een ontzachelijk voordeel.
De lezer, die ons betoog heeft gevolgd, zal daaruit zien, dat wij over het algemeen den toestand van ons materieel niet ongunstig vinden. Groote verwondering baarde ons dan ook de aanval, dien de Minister van Marine in het voorloopig verslag. op zijne begrooting van 1874 te verduren heeft. Heeft toch één minister zich gehouden aan hetgeen hij beloofd heeft omtrent het materieel, dan is het de heer Brocx. Bij de eerste begrooting door dien minister ingediend (zie memorie van toelichting hoofdstuk VI 1868-1869) heeft hij trouwens zijn stelsel duidelijk uiteengezet, en wij kunnen niet bemerken dat hij een haar breed daarvan is afgeweken.
‘Hij’ - de minister Brocx - ‘gelooft toch te mogen aannemen dat het voldingend is uitgekomen, dat als een gevolg van de omwenteling, die in het oorlog voeren ter zee ontstaan en van de afscheiding, die tusschen de deelen van de Oost Indische scheepmacht noodzakelijk geacht is, ons zeewezen in hoofdzaak moet zijn samengesteld uit gepantserd materieel voor onze kusten rivierverdediging en uit een eskader, bestemd om voor de handhaving onzer souvereine rechten in Oost Indië te waken, terwijl alle andere diensten, zooals het vertoonen van de vlag, de bescherming van groote handelsbelangen, de oefening van officieren, schepelingen en miliciens met behulp van dat materieel kunnen geschieden en voor onze West Indische bezittingen slechts een gering getal stoomschepen van het kleinste charter vereischt worden.’
Als een gevolg daarvan koos hij het ramschip en de monitors voor de kustverdediging en, na de afbouwing van de 2 nog op stapel staande houten stoomschepen 1e klasse, gepantserde zeeschepen - 6 of 7 in plaats van 12 Djambi's - voor het auxilaire eskader.

{==547==} {>>pagina-aanduiding<<}

Dat binnen korten tijd - hoe wenschelijk ook - het gepantserd materieel niet gereed zoude zijn, deelde o.a. de heer Nierstrasz mede in zijne rede van den 15 Dec. 1868 (V 164 - blz. 609), ‘ook omdat men toch nog zoo ver van het minimum, dat door den voorgaanden minister als noodzakelijk was aangenomen, verwijderd was en dat er waarschijnlijk nog jaren zullen verloopen voor dat dit getal een punt van discussie behoeft uit te maken.’
Onder het vijfjarig bestuur van den minister Brocx zijn gebouwd voor de kustverdediging en gereed gekomen: 1 ramschip, 5 monitors, 1 gepantserd riviervaartuig en 2 stoomkanonneerbooten, terwijl nog in aanbouw zijn: 2 monitors (bijna gereed) en 1 ramtorenschip (voor het auxilaire eskader). Deze aanbouw is uit het gewone budget bekostigd, en het is natuurlijk, dat bij de beperkte middelen, die men had, de aanbouw niet met meer spoed kon geschieden. Wij kunnen daarom niet begrijpen waarom niet reeds lang tot de wettelijke regeling van onze zeemacht is besloten. Ware b.v. in het jaar 1866, toen de buitengewone aanbouw van 6 gepantserde schepen toegestaan is, bij de wet de sterkte van onze zeemacht geregeld geworden, met bepaling der jaarlijksche som, die tot bekoming van dat materieel moest uitgetrokken worden, onze zeemacht zoude thans hare voltooiing nabij zijn. En het vreemdste van deze zaak is, dat juist zij, die op meerdere snelheid van aanbouw en uitbreiding aandringen, de grootste tegenstanders van wettelijke regeling zijn. Toch gedoogt naar ons oordeel zulk een wettelijke regeling geen langer uitstel.

II.

Niet zoo gunstig als over het materieel zijn onze denkbeelden over het personeel. De aanschaffing van het materieel is in zekeren zin een questie van geld; maar het beste materieel zonder geoefend personeel heeft maar zeer weinig waarde. De regelen, die de schrijver van de meergenoemde brochure daaraan wijdt, zijn inderdaad zeer lezenswaardig.
‘Onze rammen, monitors en stoomkanonneerbooten zijn krachtige kustverdedigers, mits zij gekommandeerd worden door uit-
{==548==} {>>pagina-aanduiding<<}
stekende bevelhebbers en hunne bemanningen degelijk geoefend zijn’, de moeielijke plicht van den kommandant van zulk een schip wordt met juistheid geschetst ‘kalmte, bedaard overleg en zelfvertrouwen, gepaard met een volmaakte kennis van de eigenschappen van zijn onderhebbend schip, van de beste uitwerking van zijn geschut en van onze vaarwaters, zijn meer dan ooit onmisbare eigenschappen voor de bevelhebbers dezer kustverdedigers.’
Daarna betoogt de schrijver, dat de bovengenoemde eigenschappen alleen kunnen verkregen worden door langdurige en rijpe ervaring als zeeman, en dat het korps zeeofficieren die ervaring mist.
Aan oefening op het nieuwe gepantserd materieel ontbreekt het geenszins. De 2 rammen en 3 monitors, die in dienst zijn, een macht zoo als bij de houten vloot nooit aanwezig is geweest, vormen een goede gelegenheid, tot oefening van officieren en manschappen. Men kan den tegenwoordigen minister dan ook de eer niet ontzeggen, dat hij veel heeft bij gebracht, om kommandanten en officieren zelfvertrouwen te doen verkrijgen. Indien bij vroegere besturen de kommandant van een oorlogschip een ongeluk had, werd hem zulks zeer euvel geduid. De grootste aanmerkingen haalde hij bij de minste averij zich op den hals. Door die kleingeestigheid werden kommandeerende officieren bevreesd en het zoo noodige zelfvertrouwen ging geheel verloren. Het veelvuldig varen met pantserschepen tusschen de ondiepten en banken, tusschen de talrijke schepen door, vormt een aantal stoute en bekwame kommandanten en officieren voor onze gepantserde flotille. Vroeger lagen binnenslands de schepen aan de kaai en terwijl zij in zee zeemanschap opdeden, ontbrak den bevelhebbers echter alle kennis van onze vaarwaters, zeegaten en rivieren, waar zij in oorlogstijd juist gebezigd moesten worden. Men versta ons wel. Wij verwerpen volstrekt niet de ervaring als zeeman. Integendeel, indien het mogelijk ware onze rammen en monitors zee te doen bouwen, wij zouden de eersten zijn, die zouden aanraden, om ook een gedeelte van den oefeningstijd in zee door te brengen. Maar dit kan nu eenmaal niet en men moet roeien met de riemen, die men heeft. Een scheepsmacht van 2 rammen, 3 monitors en eenige stoomkanonneerbooten, immer gereed, stelt een aanzienlijke macht daar. Maar - en hierop kunnen wij niet met genoeg nadruk wijzen - die macht is niet ten allen tijde

{==549==} {>>pagina-aanduiding<<}
gereed. De zomeroefeningen vangen gewoonlijk aan met medio Mei en eindigen ultimo September. Gedurende dien tijd zijn de equipages der gepantserde schepen voltallig, omdat de zeemilicie in dienst is; want van de 521 koppen, die het gepantserde eskader telt, zijn er niet minder dan 238 zeemiliciens. Gaan die tegen October naar huis, dan wordt de rol aangevuld met alles wat het wachtschip maar bij elkander kan brengen, en er behoort een bepaalde studie toe, om dan dien schepen nog een eenigszins behoorlijke bemanning te geven. Van October tot medio Mei, dus 7½ maand zijn zij onvoldoende, maar ook die 4½ overige maand van het jaar zijn die schepen geenszins behoorlijk bemand; want de miliciens zijn ongeoefend, als zij aan boord komen, en als zij, na circa twee maanden aan boord van de pantserschepen te zijn geweest, die bodems verlaten, ja dan weten zij wel wat van de exercitien af; doch niemand zal durven beweren, dat zij behoorlijk geoefend zijn.
Een zeemilicien heeft veel te leeren, behalve zich aan het scheepsleven te wennen, want dat is vrij wat moeielijker dan in de kazerne, moet hij leeren roeien en met sloepen, ook gewapend, omgaan, exercitiën met verschillende systemen geschut, geweer, en verdere handwapenen leeren, bovendien worden eenige zeemiliciens opgeleid als vuurstokers, ziekenoppassers en voor andere bedrijven. Dit alles moeten zij leeren in vijf maanden, hetgeen wij te kort achten. Wel worden op de begrooting gelden aangevraagd voor 9 maanden in diensthouden der zeemiliciens, doch uit de begrooting 1874 zal men ontwaren, dat in 1872 als genoegzaam geoefend werd en ontslagen in Sept. 331, dus 55% na ruim 4 maanden oefening; in Oct. 200, dus 33% na ruim 5 maanden oefening; in Nov. 52 dus 9% na ruim 6 maanden oefening, in Dec. 8 dus 1% terwijl 8 zeemiliciens overleden of bij andere corpsen waren overgaan.
Slechts één zeemilicien ging bij de zeemacht over en één bij de mariniers, voorwaar wel een bewijs, dat de lust, om zich voor vast bij de korpsen der zeemacht te verbinden, niet bijzonder groot is. Onzes inziens moest de milicien minstens een jaar en zes weken in dienst zijn. Zes weken zoude de jongere lichting eerst geoefend worden op het wachtschip, alvorens het gedeelte der oudere lichting op de pantserschepen af te lossen, ten einde hen op laatstgenoemde schepen eenigszins geoefend aan boord te krijgen. De oefeningen en kruistochten der pantserschepen moeten in

{==550==} {>>pagina-aanduiding<<}
April aanvangen en met October eindigen, en dus circa zeven maanden duren. Ieder gedeelte, want alle kunnen niet te gelijk aan boord zijn, zouden dan ruim zes maanden op de pantserschepen wezen, waarvan drie maanden op kruistocht, dat waarlijk niet te veel is.
Aan soldijen zouden dan f 19,000 meer moeten uitgetrokken worden en aan schafting ongeveer f 29,000, te zamen ongeveer f 50,000, dus een luttele vermeerdering van uitgaven, waarbij echter nog een meerder kolenverbruik en machinekamerbehoeften voor de meerdere oefeningstochten moeten gevoegd worden. Door dien maatregel had men, behalve goede oefening steeds genoegzaam zeemiliciens, om 12 rammen en monitors te bemannen.
De ervaring als zeeman achten wij, zoo wel voor de zeeofficieren als minderen, hoogst noodzakelijk. Drie snelzeilende houten schepen met krachtig stoomvermogen en zwaar gewapend vormen het oefeningseskader voor officieren en matrozen. Zulk een divisie onder een vlagofficier, meest buitengaats in den Atlantischen Oceaan of Middellandsche Zee, bemand met ± 540 koppen - dus nagenoeg gelijk in bemanning aan het eenige fregat, dat gewoonlijk in dienst is - zoude ware zeelieden kunnen vormen en de zeemanschap aankweeken. Aan dat eskader konden tevens de diensten worden opgedragen, die de schrijver der brochure als derde hoofdpunt voor de Marine weglegt. In oorlogstijd zouden die schepen, mits door kundige bevelhebbers gekommandeerd, zich op verschillende punten van den Oceaan kunnen vertoonen, om 's vijands handel afbreuk te doen, en represailles te nemen, op verkenningen uit te gaan, medewerken tot verdediging onzer Oost- en West-Indische bezittingen en eindelijk als blokkadebrekers. Een andere oefeningschool wordt voor officieren en minderen het gepantserd smaldeel in Indië, dat in plaats van het tegenwoordige auxiliaire eskader zal treden. Is de Indische Militaire Marine op hare sterkte gebracht en zijn eenige reserveschepen beschikbaar, dan zoude het auxiliaire eskader steeds vereenigd kunnen blijven en onzen Oost-Indischen archipel doorkruisen.
Tegenover de 7 schepen met 1500 koppen in O.I. en de 3 schepen met 445 koppen in Nederland voor kruistochten, zoo als tegenwoordig het geval is, komen dus: 3 gepantserde schepen in O.I. met 900, 3 stoomschepen 1e kl. met 540 en 1 stoomschip 1e kl. met 180 en 1 gepantserd schip met 300 in reserve,

{==551==} {>>pagina-aanduiding<<}
totaal 1920, of 25 koppen minder dan tegenwoordig, zoodat die sterkte in bemanning ongeveer gelijk blijft. Dat daarmede wordt verkregen een goede oefening van ons personeel, is boven allen twijfel verheven.
Het is inderdaad moeielijk, en wie ook Minister van Marine ware, zoude daartegen te strijden hebben, om de schepen tegenwoordig behoorlijk bemand te krijgen. Geen wonder! wie is tegenwoordig met het armzalige traktementje van den matroos te vreden? f 18 in de maand voor een matroos der 1e klasse, is het niet belachelijk? Een goed werkman, en daarmede kan men toch minstens een matroos der 1e kl. gelijkstellen, verdient toch minstens f 2 daags. Ware nu maar de oude dag verzekerd, dan had men nog eenige kans matrozen te houden, doch ongelukkig schijnt de Minister van Marine niet van het denkbeeld doordrongen, dat de herziening der pensioenen geen uitstel duldt, wil hij niet spoedig in het geheel geen matrozen meer kunnen krijgen. 1)
Ook, en hierin zijn wij het met den schrijver geheel eens, ligt de slechte toestand, waarin het minder personeel verkeert, en welke nog steeds verergeren zal, aan den eenzijdigen werkkring, waarin onze zeemacht zich beweegt, die toestand eischt oogenblikkelijk dringende voorziening. De eentonige dienst, die thans slechts bestaat in het per transportschip naar Indië gaan, daar 3 a 4 jaren op kleine stoomers dienen, verdooven de ambitie. Wat is het leven van den oorlogsmatroos? Zijne behandeling aan hoord is over het algemeen goed, voor zijne voeding wordt uitstekend gezorgd. Op jeugdigen leeftijd komt hij gewoonlijk aan boord; past hij goed op, dan is bevordering zijn deel. Dit alles is dus inderdaad niet gering te achten; maar het verrichten van koloniale diensten op kleine schepen verveelt spoedig en daarbij beloond met een karig traktement, dat geenzins in verhouding staat met de loonen, die zij elders kunnen bekomen. Was er nu maar een eskader, zoo als wij vermeenen, dat allicht uit onze schroefstoomschepen der 1e klasse en later uit de daarvoor in plaats te bouwen groote houten stoomschepen kon samengesteld worden, kruisende, wij gelooven, even als de schrijver, dat daardoor een degelijke oefenschool zoude gevormd worden, die de kern van de bemanning der overige schepen kon uitmaken. Maar ook dient

{==552==} {>>pagina-aanduiding<<}
gezorgd te worden, het kostte wat het wil, dat het minder personeel, wat matrozen 1e en 2e klasse en vuurstokers aangaat, uitgebreid worde.
De officieele staten bij de begrooting gevoegd, geven inderdaad een niet onaanzienlijk cijfer op van matrozen binnenlands; tegen 3515 koppen in O en W.I. zijn 2128 koppen binnen lands of op kruistocht dus 62% in de koloniën, en 38% voor de binnenlandschen dienst of kruistochten; tegen over 4 jaren in de koloniën zoude de schepeling, volgens die verhouding, bijna 2½ jaar voor den binnenlandschen dienst of kruistochten in aanmerking komen, dat naar ons oordeel ook voldoende is.
Het is er echter verre af, dat de sterkte van de zeemacht te beoordeelen is naar officieele bescheiden. Zoo hebben de wachtschepen te Willemsoord, Hellevoetsluis en Amsterdam volgens de begrooting resp. 450, 400 en 200 koppen, dus te zamen 1050 man, de bemanning was feitelijk op 1e Oct. jl. 541, 295 en 223 dus te zamen 1059), maar daaronder ressorteeren op alle wachtschepen vele personen ‘uitsluitend bestemd voor binnenlandschen dienst’; op het eerste wachtschip behooren daaronder ook een 28tal bootsmansleerlingen, op het tweede 35 machinistleerlingen en een tal van ziekenvaders, die voor de ziekeninrichting zijn bestemd, die volgens de officieele bescheiden N.B. wordt beheerd door twee opzichters der zieken, terwijl eindelijk onder de bemanning van het wachtschip te Amsterdam 37 jongens van de kweekschool te Leiden zijn begrepen. Onder die 1059 koppen waren slechts 31 matrozen der 1e klasse en 52 matrozen der 2e klasse. In het geheel waren op de 3 wachtschepen 2 rammen, 3 monitors, 1 schroefstoomschip der 3e kl. en 1 raderstoomschip: 58 matrozen der 1e klasse en 76 matrozen der 2e klasse; met dat luttele getal eigenlijke matrozen moesten, behalve die schepen, nog bemand worden: de Ternate, de Vulcaan, de Propatria, de Wodan, de Hector en een kanonneerboot, dus 16 schepen van oorlog. Geen wonder dan ook dat het raderstoomschip ‘de Valk’ maar één matroos der 1e kl. en één der 2e klasse aan boord had. Het spreekt van zelve, dat door die ongunstige verhouding de goede matrozen geheel opgevaren worden. Nauwelijks hebben zij een viertal jaren in de koloniën doorgebracht en is het schip in de haven teruggekeerd of reeds is de schepeling bestemd om op een ramschip, monitor of kanonneerboot geplaatst te worden; dadelijk weer, als hij het hem
toeko-
{==553==} {>>pagina-aanduiding<<}
mend, vaak beknibbeld, verlof heeft gehad aan het varen en nauwelijks is hij twee jaren uit de keerkringen of dan gaat hij weder voor vier jaren naar Indië, waar hij, de hemel mag weten, op hoeveel schepen wordt overgeplaatst. Denk echter nu niet dat hij die twee jaren binnen land is, o neen, schepen voor kruistochten, moet hij mede bemannen en reisjes als naar de Middelandsche zee, de kust van Guinea of dergelijken rekenen onder de binnenlandsche plaatsingen, ja, somwijlen bij gebrek aan volk rekent men de West-Indische Koloniën ook als een binnenlandsche plaatsing! Aan boord op schepen zonder een bemanning, die zij hebben moeten, komt al het zware werk voor het kleine getal goede matrozen, dat men heeft, en is men genoodzaakt tot hoogere klasse te bevorderen, matrozen, die in gewone omstandigheden daarvoor niet in aanmerking zouden komen.
Is het wonder dat men voor het karige traktement van matroos geen menschen houden kan? Een matroos 1e klasse zal f 25 mogelijk f 30 gagie 's maands moeten hebben. Ook het pensioen zal verhoogd moeten worden, over welke belangrijke zaak wij evenwel nader zullen spreken.
Bovendien achten wij nog tot aanmoediging tot in dienst treden het navolgende noodzakelijk: trapsgewijze afschaffing der lijfstraffen; vermeerdering van het mindere personeel der marine, waardoor het mogelijk wordt de schepen behoorlijk te bemannen zonder den matrozen den noodigen rusttijd aan boord der wachtschepen te ontnemen, en vooral het niet gedurig verwisselen van equipages, dat nu door het te klein personeel wordt veroorzaakt.
Om zich een denkbeeld te vormen van de werving, zoo zij opgemerkt dat - behalve de reëngagementen - aangenomen zijn van 1 Jan. tot 1 Oct. 1873. Te Nieuwe Diep: 1 matroos 1e kl., te Amsterdam: 1 matroos 1e kl. - en 13 koopvaardijmatrozen op bijzondere voorwaarden, te Hellevoetsluis 6 matrozen 1e kl. en 1 2e kl., dus in 9 maanden tijds te zamen 8 matrozen 1e kl. en 1 matroos 2e kl.!!
Aan opleidingen voor de zeemacht ontbreekt het niet:
De adelborsten ontvangen uitstekend onderricht op het Koninklijk Instituut voor de Marine te Willemsoord. Voor de vorming van bootsmansleerlingen en scheepsonderofficieren heeft men een instructiebrik: ‘De Ternate’; voor de opleiding van kanonniers is het vroegere flotillevaartuig ‘de Vulkaan’ ingericht,

{==554==} {>>pagina-aanduiding<<}
bovendien heeft men een opleiding voor machinistleerlingen te Hellevoetsluis, voor stuurmansleerlingen te Amsterdam en voor jongens, hoewel niet direct onder de Marine behoorende, te Leiden. Theoretisch worden onze bemanningen goed geoefend, doch het praktische ontbreekt en dat kan gevonden worden door het eskader, dat wij voorstelden, en waarop ook de schrijver der meergenoemde brochure zijne hoop gevestigd heeft.
Reeds hebben wij aangetoond dat het mindere personeel wat eigenlijke matrozen aangaat te klein is, de schrijver vindt echter het getal zeeofficieren te talrijk, en hierin verschillen wij eenigszins met hem in opinie.
Wij willen gaarne erkennen, dat er bij de Marine te veel op den ouden toestand gelet wordt. Toen werd voor een verdedigingsschip een groot étatmajor vereischt. Toen had men fregatten met 9 zeeofficieren, waarvoor men thans ramschepen en monitors heeft, die, oneindig krachtiger zijn, doch die slechts 5 zeeofficieren aan boord hebben. Toen rekende men met 75 of 100 kanonneerbooten, nu met 24.
De toestand is in dit opzicht dus veel veranderd; doch toch gelooven wij, dat bij het voltallig komen van ons materieel het korps zeeofficieren niet te groot is; want vroeger was het te klein, om in oorlogstijd de vloot te bemannen.
Men heeft thans, behalve Z.K.H. prins Hendrik, 5 vlagofficieren, waarvan er 3 actief zijn. De vroegere organisatie vergunde dit getal op 6 te brengen, doch slechts eenmaal werd onder het bestuur van den tegenwoordigen minister daarvan gebruik gemaakt. Waarom nu die organisatie veranderd is, zal velen vreemd voorkomen. De ministers vulden bijna nooit die plaats aan en hadden dus het voordeel daartoe, zoo noodig, over te kunnen gaan. Tegenwoordig heeft men een vlagofficier in O.I., een te Amsterdam en een te Willemsoord; waarom in de directie te Hellevoetsluis geen vlagofficier kommandeert, is ons nooit recht duidelijk gebleken. In oorlogstijd is een belangrijk deel der zeemacht in het zuiden van ons land geconcentrcerd en zal naluurlijker wijze het bevel daarover aan een vlagofficier moeten worden opgedragen. Men zal ons mogelijk tegenwerpen, dat de directeur en kommandant in de zeeplaats blijft; want het is inderdaad een waarheid, dat zijn werkkring in oorlogstijd niet is voorgeschreven; maar dan vragen wij: wat moet hij daar verrichten, als de geheele vloot op de reede of in de verschillende vaarwaters verspreid

{==555==} {>>pagina-aanduiding<<}
ligt? Het is dus aan te nemen, dat de vlagofficieren, directeuren en kommandanten der marine aan boord zullen gaan bij het uitbreken van den oorlog; maar waarom behoort dan niet tot hun werkkring, gedurende eenigen tijd met de onder hunne orders staande gepantserde schepen te gaan kruisen? Wij kunnen ons daarvan niet anders dan een goeden invloed op kommandanten, officieren en minderen voorstellen. Is de werf te Hellevoetsluis niet belangrijk genoeg om een vlagofficier aan het hoofd te hebben, zijn werkkring strekt zich verder uit, zoowel de wachtschepen te Rotterdam als te Vlissingen staan onder zijne orders, terwijl 3 monitors voortdurend in actieven dienst zijn, waarbij nog eenige kanonneerbooten gevoegd kunnen worden.
Wordt nu tevens het auxilaire eskader uit 3 zware gepantserde schepen samengesteld, dan zeer zal zeker een vlagofficier kommandant van die divisie zijn en dus zouden in des ministers eigen stelsel - en indien de directie te Hellevoetsluis ook een vlagofficier verkreeg - reeds alle vijf de vlagofficieren actief kunnen zijn. Volgens het door ons ontwikkeld stelsel met een eskader van drie schepen in zee, zoude men zes vlagofficieren actief moeten hebben, daar echter drie dier betrekkingen aan wal zijn, zoo zoude men slechts één vlagofficier meer behoeven aan te stellen. De noodzakelijkheid bij dergelijke organisatie, brengt mede dat men in tijd van vrede evenveel vlagofficieren als in tijd van oorlog in dienst had; nonactieve vlagofficieren komen dan niet meer voor.
Ook het aantal kapiteins ter zee (20) komt ons niet te groot voor. Bij het tegenwoordige materieel reeds hebben wij door kapiteins ter zee gekommandeerde schepen, de in aanbouw zijnde mede gerekend: 2 ramtorenschepen, 5 stoomfregatten, 7 stoomschepen der 1e klasse, 1 stoombatterij, 3 wachtschepen O.I., 1 wachtschip Nederland, dat is reeds 19, behalve de speciale betrekkingen als directeur en kommandant te Hellevoetsluis, waarvoor wij echter een vlagofficier wenschen, de chef van het personeel, de kommandant van het instituut, de equipagemeester en de havenmeester te Willemsoord, zijnde dan bij de tegenwoordige inrichting der scheepsmacht reeds 24 kapiteins ter zee benoodigd in tijd van oorlog, de gepantserde batterij buiten rekening gelaten en men heeft dan geen enkele kapitein ter zee in reserve. Voegt men daar nu bij, dat ook later de inspecteur van de artillerie, de chef van het loodswezen en de chef der hydrographie kapiteins ter zee of kapitein luitenants zullen zijn,

{==556==} {>>pagina-aanduiding<<}
want des Ministers van Marine voornemen wordt aldus geformuleerd: ‘Het voornemen bestaat, om zoowel in het belang van den lande als in dat der zeeofficieren de sedentaire betrekkingen niet langer dan vier jaren achtereen aan denzelfden persoon op te dragen en deze betrekkingen te laten waarnemen door officieren behoorende tot het corps. Slechts in zeer bijzondere gevallen, bijvoorbeeld voor officieren, die uithoofde van lichamelijke gebreken minder geschikt zijn voor den actieven dienst, doch in sedentaire betrekking nuttig kunnen werkzaam zijn, wenscht men van dien regel af te wijken.’ Men zoude dus 27 kapiteins ter zee noodig hebben, daar echter enkele schepen, vooral in oorlogstijd door kapitein luitenants ter zee kunnen gekommandeerd worden, is het getal van 20 kapiteins ter zee voldoende. Men heeft tegenwoordig 40 kapitein luitenants ter zee, trekt men daar de zeven af, die men op de kapiteins ter zee te kort komt, dan heeft men er 33 disponibel, hiervan zijn er volgens de formatie: 5 eerste officieren op fregatten, 2 eerste officieren op ramtorenschepen, 1 eerste officier op de drijvende stoombatterij, 1 eerste officier op een wachtschip, 1 kommandant van een wachtschip, 4 kommandanten van monitors tevens kommandant van divisien, 4 kommandanten van divisien stoomkanonneerbooten, 7 kommandanten van schroefstoomschepen 2 en 3e kl., 3 kommandanten van raderstoomschepen, 1 chef personeel in Indië, 1 chef stoomwezen, 1 bij de hydrographie, 1 bij het loodswezen, 1 onder-directeur te Amsterdam, 2 chefs divisien sloepen of vaartuigen op de bovenrivieren, te zamen 38, terwijl er maar 33 disponibel zijn; maar nu moeten, als de sedentaire betrekkingen aan zeeofficieren komen, nog vervuld worden: 3 chefs loodswezen, 3 Indische betrekkingen, 3 speciale diensten, chefs der versperring en torpedos in de directie, dus zoude men, als de sedentaire betrekkingen door zeeofficieren vervuld werden, 26
kapiteins ter zee en 44 kapiteins luitenants ter zee behoeven, en dan is er geen enkele disponibel of ziek. Naar die gegevens zijn er nog te weinig hoofdofficieren bij het korps zeeofficieren.
Evenzoo is het gesteld met de overige zeeofficieren en het is ons een raadsel, waarom het korps met 20 luitenants ter zee der 2e kl. verminderd is, omdat de minister toch in de laatste tijden nimmer dat getal aanvulde en dus de gelegenheid had in oorlogstijd het korps tot het getal van 220 op te voeren. Het korps zeeofficieren is volgens de laatste organisatie thans gebracht op:

{==557==} {>>pagina-aanduiding<<}
2 vice admiraals, 3 schouten bij nacht, 20 kapiteins ter zee, 40 kapiteinluitenants ter zee, 120 luitenants ter zee der 1e kl., 200 luitenants ter zee der 2e kl., adelborsten naar de bestaande behoeften. Het spreekt van zelf, dat al die officieren niet in dienst kunnen zijn in tijd van vrede, dit zoude te kostbaar zijn; de staat heeft echter in oorlogstijd behoefte aan het bovengenoemde getal, en nu wordt een gedeelte der officieren non-actief. Volgens de begrooting van 1874 rekent men gemiddeld nonactief te hebben: 8 kapiteins ter zee, 18 kapitein luitenants, 37 luitenants ter zee der 1e kl., en 36 luitenants ter zee der 2e kl. Dat nonactief zijn is alleen ten nadeele van de zeeofficieren, en nu vinden wij het een onbillijkheid, dat de staat gebruik maakt van zulke omstandigheden, om zijne dienaren op zulke belachelijk kleine traktementen te houden. Een jongeling komt op zijn 15de jaar op het Koninklijk Instituut voor de Marine en verlaat dit op zijn 18de; hij komt dan op een nonactiviteits traktement van f 250, in dien rang dient hij, volgens den tegenwoordigen stand der promotie 3 jaren, soms langer; op zijn 21e jaar wordt hij luitenant ter zee 2e klasse en heeft f 600 nonactiviteits traktement, na 5¾ jaar dus op 26¾ jarigen leeftijd geniet hij f 800. Na 11 jaren in den rang van luitenant ter zee 2e klasse gediend te hebben, wordt hij 1e kl. met een traktement van f 1000 - hij is dan 32 jaren - dat tot f 1200 klimmen kan; vervolgens wordt hij na ruim 11 jaren - d.i. op 43jarigen leeftijd - kapitein luitenant ter zee en heeft dan f 1700 of 1900. Na 6 jaren - hij is om en bij de 50 jaren - geniet hij eindelijk een traktement van f 2500 à 2700. Kapitein ter zee blijft hij bijna 7 jaren;
op zeven en vijftigjarigen leeftijd kan hij op een traktement komen van - let wel - f 3200. Ziedaar de betaling der vlagofficieren op nonactiviteit. Wij gevoelen, dat in ons betoog vele cijfers, mogelijk te veel cijfers, voorkomen; maar wij gelooven dat inderdaad die cijfers noodig zijn, om den toestand der marine te openbaren en tevens te doen zien, dat wij geen utopiën najagen. Men moet erkennen dat de Minister, na een paar jaren geleden, een verbetering in de zeetraktementen gebracht te hebben, thans een luttele verbetering in de nonactiviteitstraktementen heeft voorgesteld. Indien de begrooting voor dit jaar wordt aangenomen, zullen de nonactiviteits traktementen worden zoo als in den volgenden staat is aangegeven, waarbij wij voegen de verlofstraktementen van de Indische officieren, van overeenkomstigen rang, om

{==558==} {>>pagina-aanduiding<<}
eens te zien hoe onbillijk de zeeofficieren behandeld worden:

Zeeofficieren.	Indische officieren.
Vice-admiraal	f 4000	
Schout-bij-nacht	f 3200	f 5500
Kapitein-ter-zee	f 2900/2700	f 4500
Kapitein-luitenant-ter-zee	f 2100/1900	f 3400
Luitenant-ter-zee 1e kl.	f 1400/1100	f 2300
Luitenant-ter-zee 2e kl.	f 900/700	f 1250
Adelborst der 1e kl.	f 250	f 1050

Is dat billijk? Wij weten zeer goed dat het antwoord zal luiden: ja, men kan zeeofficieren genoeg verkrijgen, die daarmede tevreden zijn, ergo: waarom dan de traktementen verhoogd?
Mag de staat eene dergelijke redeneering volgen? Toch hebben wij de tastbare bewijzen, dat het gedaan wordt. Officieren van gezondheid zijn moeielijk te bekomen, en nu ondergaat het korps bijna ieder jaar een reorganisatie, terwijl de traktementen ieder jaar worden opgevoerd. Waarom moet de officier van gezondheid der 1e klasse f 1500 tot f 1300 nonactiviteits traktement hebben, waarom de officier van administratie f 1500 tot f 1100, terwijl de luitenants ter zee der 1e klasse er maar f 1400 tot f 1100 bekomen? Waarom moet de officier van gezondheid der 2e klasse f 1100 tot f 800, de officier van administratie der 2e klasse f 1000 tot f 900, jaarlijks inkomen hebben, terwijl den luitenant ter zee der 2e klasse maar f 900 à 700 wordt toegewezen? Waarom worden nu de nonactiveits-traktementen niet gelijk gemaakt, of vooronderstelt men dat de luitenant ter zee meer gebrek moet lijden dan de andere officieren. Geenszins staat dan ook de verbetering thans voor de zeeofficieren aangevraagd in verhouding met hetgeen voor andere korpsen der zeemacht is gedaan. De officieren van gezondheid, de machinistofficieren, de officieren der mariniers, de ingenieurs, allen ondergingen aanmerkelijke lotsverbeteringen, maar voor de zeeofficieren werden de eischen verzwaard. Hunne examina werden moeielijker gemaakt; de eischen om hooger rang te bekomen werden hooger

{==t.o. 558==} {>>pagina-aanduiding<<}


CHARTER.	OORLOGSTIJD.
	Aantal.	Bemanning.
	h.o.	L.t.z. 1e kl.	L.t.z. 2e kl.	Totaal.
BINNENLANDSCHE DIENST.	

Kustverdediging.	

Ramtorenschepen	3	6	6	12	900
Ramschepen	6	6	6	18	900
Monitors	14	4	14	52	1582
Stoomkannonneerbooten	24	4	10	10	480

Wachtschepen, enz.	

Wachtschepen	5	3	9	12	1000
Exercitievaartuigen	3		3	1	-
Raderstoomschip	1	1	1	3	120

Rivierverdediging.	

Verschillende vaartuigen	10	2	3	7	300
	a	
	12	

ALGEMEENE DIENST.	

Schroefstoomschepen 1e kl.	5	5	5	20	900
Schroefstoomschepen 4e kl.	4		4	12	264

OOST-INDIË.	

Auxiliair eskader.	

Ramtorenschepen	4	8	8	16	1200

Indische marine.	

Wachtschepen	4	3	3	10	300
Raderstoomschepen 3e kl.	6		12	18	540
Raderstoomschepen 4e kl.	4		4	12	200
Schroefstoomschepen 4e kl.	10		10	30	660

SPECIALE BETREKKINGEN.	

Nederland		9	12	10	
Oost-Indië		4	5	5	

NON ACTIEF.	

Hospitaal, op reis, enz.		5	9	13	154
	_____	_____	_____	_____	_____
Totaal	103	60	124	261	9500
	a	
	105	


CHARTER.	VREDESTIJD.	AANMERKINGEN.
	Aantal.	Bemanning.	
	h.o.	L.t.z. 1e kl.	L.t.z. 2e kl.	Totaal.	
BINNENLANDSCHE DIENST.		h.o. beteekent hoofdofficieren.

Kustverdediging.	

Ramtorenschepen		Gedeeltelijk miliciens. Gedeeltel. miliciens. Hoofdofficieren, chef-divisiën. In vredestijd uit de wachtschepen bemannen. Hoofdofficieren, chef-divisiën.
Ramschepen	2	2	2	6	300	
Monitors	3		3	9	339	
Stoomkannonneerbooten	6		2	4	

Wachtschepen, enz.	

Wachtschepen	5	3	9	12	1050	
Exercitievaartuigen	3		3	1		Uit de wachtschepen bemand.
Raderstoomschip	1	1	1	3	120	

Rivierverdediging.	

Verschillende waartuigen	3		1	2		Uit de wachtschepen bemand. Hoofdofficieren, chef-divisiën.

ALGEMEENE DIENST.	

Schroefstoomschepen 1e kl.	4	4	4	16	720	2 in reserve.
Schroefstoomschepen 4e kl.	3		3	9	198	idem.

OOST-INDIË.	

Auxiliair eskader.	

Ramtorenschepen	4	8	8	16	1200	1 in Europa ter aflossing in vredestijd.

Indische marine.	

Wachtschepen	4	3	3	10	300	
Raderstoomschepen 3e kl.	6	3	12	18	540	1 in reserve.
Raderstoomschepen 4e kl.	4	3	4	12	200	1 in reserve.
Schroefstoomschepen 4e kl.	10		10	30	660	2 in reserve.

SPECIALE BETREKKINGEN.	

	Nederland	12	15	6		Sedentaire betrekkingen door zeeofficieren vervuld;
Oost-Indië		4	5	4	

NON ACTIEF.		bij torpedo's, versperringen.

Hospitaal, op reis, enz.		23	35	42	223	Bovenrol v. sommige schep.
	_____	_____	_____	_____	_____	
Totaal	58	60	120	200	5850	


{==559==} {>>pagina-aanduiding<<}

gesteld, adelborsten der 1e klasse, die volgens de vroegere formatie recht op promotie hadden, bleven in hunnen rang doordienen. Geenszins bedoelen wij, dat wij de lotsverbetering der boven aangehaalde officieren niet noodig vonden, het tegendeel van dien, wij juichen het van harte toe, en wij erkennen, dat de minister daarin goed heeft gehandeld, doch wij vermeenen ook op boven aangegevene gronden dat voor de lotsverbetering der zeeofficieren niet genoeg is gedaan. De groote lotsverbetering: een goed pensioen blijft echter altijd achterwege en dit is vreemd, vooral na dat de wetgevende macht als haar oordeel heeft doen kennen: ‘Gesteld, de tegenwoordige wetsvoordracht werd niet tot wet verheven, dan vertrouwt de commissie, dat de Minister van Marine in ernstige overweging moge nemen van zijn kant eene verhooging dier pensioenen in te dienen.’
De ruimte, die wij ditmaal ter onzer beschikking hebben veroorlooft ons niet over de pensioenen uit te wijden wij stellen ons voor dit in een der volgende nummers te doen.
Wij hebben hierboven reeds medegedeeld, dat wij voor het oogenblik het verkleinen van het korps zeeofficieren niet raadzaam oordeelen. Onbekend met de plannen van den minister, omtrent het aantal schepen, dat hij wenscht te laten bouwen, is een juiste berekening moeielijk te maken. Het stelsel, dat wij in de voorgaande regelen ontwikkeld hebben, vereischt in oorlogstijd de volgde bemanning der vloot:

(Zie de tabel.)

Die 9500 koppen zouden te vinden zijn uit de 100 non actieve officieren, 2000 miliciens - wij rekenen dat 400 niet opkomen door buitenlandsche vaart, sterfte enz. - 900 mariniers, zijnde het gedeelte dat niet geëmbarkeerd is. 5600 koppen, die nu in dienst zijn; te zamen 8600, zoodat slechts in oorlogstijd door buitengewone middelen behoeven aangenomen te worden 900 koppen ten einde de bemanningen voltallig te krijgen. Wordt de sterkte in vredestijd op 6000 koppen gebracht, dan zoude men in oorlogstijd nog slechts 500 man behoeven aan te werven, die allicht uit de vroegere zeemilicie aan te vullen zouden zijn.
In plaats van 5613 koppen. die in het volgende jaar in dienst zullen zijn, stellen wij 5850 of 237 koppen meer. Evenwel rekenen wij onder de sterkte 238 zeemiliciens aan boord der

{==560==} {>>pagina-aanduiding<<}
pantserschepen, zoodat die vermeerdering maar schijnbear is. Doch wij zouden wenschen dat onder dat aantal koppen niet begrepen werden de bootsmans-, stuurmans en machinistleerlingen, alsmede niet de jongens van de kweekschool te Leiden, en ook geene schepelingen, die uitsluitend binnengaats moeten dienen, welke, naar ons oordeel boven de sterkte moeten worden gevoerd: trouwens bij verbetering der pensioenen kunnen zij dadelijk op pensioen worden gesteld. Voor binnenlandsche diensten en kruistochten heeft men dus 3027 tegen 2600 man in Indië, waardoor de schepeling dus kans heeft nagenoeg evenveel tijd in Nederland of op kruistocht door te brengen als in Indië. Aannemende dat de schepeling 4 jaren in Indië blijft, zouden jaarlijks 680 man naar en van Indië moeten worden overgevoerd.
Een schip van het auxiliair eskader zoude met een bovenrol van 100 koppen - dus 400 man - mogelijk naar Indië kunnen vertrekken, zoodat dan slechts 280 man per particuliere scheepsgelegenheid, of wel met scheepjes, die voor de Indische Marine hier te lande worden uitgerust, naar O.I. gezonden konden worden. Hieruit zal men kunnen opmaken, dat wij het geenszins noodzakelijk rekenen de sterkte der in dienst zijnde manschappen met 1000 koppen te vermeerderen, zooals door den schrijver wordt gewenscht. Integendeel bij het stelsel, dat wij hierboven aangenomen hebben, zal men bij eene permanente indiensthouding van 6000 koppen ruimschoots van volk zijn voorzien.
De verbetering van het lot van den matroos, aan het slot ook door den schrijver voorgesteld, beamen wij ten volle, zoo als reeds uit ons betoog is gebleken.
De rang van adelborst der 1e klasse voor iederen schepeling te openen bij goed gedrag en het voldoen aan examina vinden wij een onbereikbare utopie. Het is toch bijna onmogelijk, om zonder speciale opleiding de kundigheden op te doen, die voor adelborst der 1e klasse worden gevorderd, tenzij men den ouderdom buiten rekening late, en een goede regeling vereischt vooral ook bij een kleine marine, dat er onder de officieren een natuurlijk opvolgende ouderdom bestaat; ook de geregelde aflossing der schepelingen onderschrijven wij geheel.
Wat de inrichting van het korps mariniers aangaat, welk korps volgens de schrijver geheel aan zijn roeping beantwoordt, zij het ons vergund op te merken, dat wij die meening geenszins deelen.

{==561==} {>>pagina-aanduiding<<}
Reeds nu na de uitzending van een detachement van 300 mariniers naar Atchin, zien wij de vreemdste samenstelling, die ooit denkbaar is. Voor 566 mariniers, die thans in Nederland gekazerneerd worden, heeft men het volgende aantal officieren: 1 kolonel, 3 luitenants kol., 8 kapiteins, 19 luitenants en 7 kwartiermeesters met een luitenant kolonel aan het hoofd, ja als de oorlog uitbreekt, dan zal het korps mariniers aan wal bestaan uit: 1 kolonel, 3 luitenants kolonel, 5 kapiteins 15 luitenants, 7 administrateurs, die gezamenlijk zullen kommandeeren: 3 adjudanten onderofficier, 1 tamboermajoor, 3 korporaals tamboer of hoornblazers en 17 onderofficieren, die wegens hunne kwaliteit met aan boord gebruikt kunnen worden, dus 31 officieren, waarvan 5 hoofdofficieren op 24 minderen! 1) Met een dergelijke organisatie kunnen wij geen vrede hebben.
‘De algemeene toestand der Nederlandsche Marine,’ zoo besluit de schrijver ‘zooals zij tegenwoordig is, en naar welke wij in deze bladzijden een onderzoek hebben ingesteld, is dus in vele opzichten hoog ongunstig, maar hopeloos is zij niet, en wij twijfelen niet of onze marine kan, zonder de schatkist bovenmatig te bezwaren, zoodanig georganiseerd worden, dat zij volkomen aan hare roeping beantwoorden kan en zal.’ Dit gevoelen onderschrijven wij slechts ten deele; wij vinden namelijk den toestand van het materieel vrij gunstig, die van het personeel ongunstig. Herstel, spoedig herstel is mogelijk. Of echter regeering en vertegenwoordiging daartoe geneigd zijn, is de groote vraag. Onze krijgsministers zijn tegenwoordig te veel financiers. Voorzeker beheerscht het financieele vraagstuk den toestand van ons krijgswezen; maar zonder geld is geen marine mogelijk; daar is nu eenmaal niets aan te doen. Half werk is bij een marine geen werk, en overdreven zuinigheid doet hare verkeerde zijde nergens meer gevoelen dan bij dien tak van dienst. Wie kent in het parlementaire strijdperk aan de krijgsministers de mannen, die in tijd van oorlog het lot van het vaderland in handen hebben, als zij schroomvallig hunne antwoorden aan de volksvertegenwoordiging wikken en wegen? Trouwens aan den eisch van alle vertegenwoordigers te voldoen is onmogelijk; ieder specialiteit - en men wordt zoo licht specia-
{==562==} {>>pagina-aanduiding<<}
liteit genoemd - heeft zijn eigen stelsel en wee den minister, die het daar niet mede eens is.
Hoe het zij aan wien de schuld ligt in het midden latende, het is niet tegen te spreken, het feit bestaat, dat wij nog bijna even weerloos zijn als in 1870. Wat helpt het al of de marine schepen bouwt en de landmacht versterkt niet de steunpunten, die tot operatiebasis der vloot moeten dienen? Wat baat het al of men de noordelijke en zuidelijke zeegaten versterkt en men laat een vaarwater, den Nieuwen Waterweg, die in het hart van ons land voert, onverdedigd? Wat geeft het of men al pantserschepen bouwt, en men ziet er op gelden aan te vragen om een behoorlijke bemanning te bekomen? Wat geeft het al of wij in Indië de scheepsmacht op goeden voet zullen krijgen en een doordrijvend minister van koloniën herschept de vroegere koloniale marine door de Indische Militaire Marine aan de bemoeingen van den vlootvoogd te onttrekken; want die is natuurlijk een hinderpaal tegen de almacht van den Minister van Koloniën. De Minister van Koloniën ziet b. v, volgens zijne memorie van beantwoording van 1874, in de wijze, waarop de Minister van Marine handelt, gevaar voor den Indische belangen; maar als de laatste nu ook eens gevaar zag in de aanstelling van een ambtenaar naast den vlootvoogd, dan zoude men mogelijk het vermakelijk schouwspel zien, dat de Minister van Marine het personeel aan zijne zorgen toevertrouwd, waarvoor hij moet zorgen, niet aan die contrôle wenschte te onderwerpen en den staten-generaal in overweging moest geven op deze voorwaarde het Indisch eskader niet meer te bemannen; want de Minister van Marine zal en kan onmogelijk aannemen, dat, omdat een vlootvoogd maar drie jaar in Indië blijft, hij een hoofdambtenaar naast zich moet hebben. De kommandant van het leger heeft bijna nooit iets van den loop der zaken op de militaire bureaux gezien, en toch plaatst men geen ambtenaar naast hem. Helpt de Minister van Marine dit voornemen uitvoeren dan zal hij medewerken het goede dat in de laatste jaren
tot stand is gekomen te vernietigen en bij het korps zeeofficieren groote ontevredenheid verwekken. Trouwens het korps zeeofficieren heeft niet veel van den tegenwoordigen Minister van Koloniën te hopen; want terwijl de kamer hen even als de Indische officieren aanbeveelt voor lotsverbetering zegt de Minister: ‘niet minder dan de kamer stelt de ondergeteekende op hoogen prijs, de diensten door

{==563==} {>>pagina-aanduiding<<}
de zeeofficieren in Indië bewezen. Eene lotsverbetering, tenlaste der staatsbegrooting, kan hun door hem niet worden bezorgd.’
Maar daardoor laat het korps zeeofficieren zich niet ter neer slaan. Getrouw aan het voorbeeld van den grooten de Ruyter, die zijn leven waagde, waar de staten hun vlag waagden, zullen zij steeds voortgaan met trouwe plichtsvervulling. Bij alle teleurstellingen, die zij ondervinden, houden zij fier het hoofd omhoog, bij iedere begrooting hopen zij op verbetering; maar ook telkenmale zien zij zich in hunne verwachtingen bedrogen. Dan toch geven zij het niet op, niet moedeloos worden zij er onder. Zij vertrouwen op het Nederlandsche volk, en dat vertrouwen zal niet beschaamd worden.
Zoo hebben wij de taak, die wij ons voorstelden, ten einde gebracht. De taak van criticus is ditmaal zeer gemakkelijk gevallen, omdat wij meestal met den schrijver van ‘De toestand der Nederlandsche marine in 1873’ instemden. Slechts hebben wij zijn opstel uitgebreid en wij danken hem dat hij ons zoo'n vruchtbaar veld ter bebouwing heeft aangeboden. Zijn werkje getuigt van grondig doorzicht, zijn stijl is levendig en aangenaam. Wel zijn er enkele onjuistheden in, zooals b.v. dat Soerabaija niet door de tegenwoordig bestaande gepantserde schepen van andere natiën kan worden bereikt. Wij wijzen slechts op de Engelsche monitors voor Bombaij en Melborn, op het Pruissische pantserschip Arminus, op de Amerikaansche monitors, die den Oceaan overstaken, op de Wijvern, en zoo veel meer om te noemen, maar dit neemt niet weg dat wij het boekje een ieder aanbevelen en den schrijver van harte toewenschen, dat zijne wenken worden opgevolgd.

Leerdam, Nov. '73
C.A. Jeekel.


{==564==} {>>pagina-aanduiding<<}

II. Kerkrecht.

Bijdrage ter reorganisatie van het bestuur in de Nederlandsche Hervormde Kerk.
Onder dezen titel heeft de emeritus-predikant H.M.C. van Oosterzee voor eenigen tijd bij den heer W.H. Kirberger eene brochure uitgegeven, waarin hij zijne denkbeelden bloot legt ten opzichte der veranderingen, welke eene lang gewenschte verbetering in den tegenwoordigen toestand van 't N.H. Kerkgenootschap zouden kunnen te weeg brengen.
Wij hebben die brochure met genoegen gelezen. Zij is den man, die ruim 42 jaren der kerk met ijver en trouw gediend en zich op 't gebied van kerkelijke wetgeving meermalen als iemand van uitgebreide kennis en scherpzinnig oordeel heeft doen kennen, niet slechts uit de pen maar ook uit het hart gevloeid. Dat hart - men kan het als tusschen de regelen van zijn geschrift lezen, ja! men hoort het aan den toon zijner woorden, men proeft het uit den geest van zijn schrijven - klopt van liefde voor het welzijn en den bloei der kerk. Alles wil hij doen, om hare scheiding, om hare ontbinding te verhoeden. Wij juichen dit toe - en elk, die waarlijk aan haar gehecht is, zal gaarne met hem willen medewerken om dit onheil af te wenden. Met droefheid zal hij het streven van sommigen gadeslaan, die zich beijveren, om de pogingen tot kerkherstel door de Synode dezes jaars aangewend met spitsvoudige logentaal te bestrijden - en de werkzaamheid der door haar benoemde consulterende commissie a priori verdacht te maken bij de goê gemeente. Neen! niet op zulk eene wijze is het, dat men zijne liefde toont voor eene kerk, waarin men geboren en opgevoed is en waarvan men beweert den waarachtigen bloei en zegen te beoogen. Wie het goed met haar meent, zaait geen argwaan tegen 't werk van de mannen, die zich de waarlijk niet gemakkelijke taak lieten welgevallen, om eene reorganisatie te ontwerpen, ‘waardoor eendeels het samenzijn en blijven der onderscheidene richtingen in één kerkelijk verband - indien immer mogelijk - worden verzekerd, en anderdeels rechtmatige bedenkingen, omtrent de tegenwoordige regeling van het kerkbestuur ingebracht, worden opgeheven’

{==565==} {>>pagina-aanduiding<<}

Of wij dan willen, dat men zich blindelings onderwerpe en als een onmondige 't recht van meêspreken late ontzeggen?...
Verre van daar! Hoe warmer de zaak ter harte genomen wordt en hoe méér stemmen zich laten hooren, des te beter. Vrij spreken zich de publieke opinie uit over de maatregelen, die dienen kunnen, om in den bestaanden toestand der felgeschokte en bestookte kerk te voorzien. Laten vooral bevoegde en bekame mannen hun advies uitbrengen over hetgeen naar hun inzien in de tegenwoordige omstandigheden te doen staat. Maar sine irâ ac studio. Zonder partijdrift en nevenbedoelingen, zonder den toeleg, om der commissie, die aan 't werk is getogen, reeds bij voorraad in diskrediet te brengen en den Synodalen maatregel tot kerkherstel op illoyale wijze te neutraliseeren. Wie dezen laakbaren toeleg verraadt, is reeds geoordeeld.
Daarentegen zal iedere opmerking, elk voorstel, elke wensch, die van welmeenende zijde komt en op eerlijkheid mag aanspraak maken, welkom zijn. Indien deze kennelijk de strekking verraden, dat zij 't groote doel pogen te bevorderen, dan zullen ook de negen-mannen - wij houden er ons van overtuigd - ze niet versmaden, maar met belangstelling er kennis van nemen.
Zóó zullen zij het ook zeker gedaan hebben met 't ongevraagde advies des heeren v. Oosterzee. Men verge niet van ons, dat wij over dat advies een oordeel uitspreken. Wij onthouden ons van alle kritiek over de reorganisatie-plannen, zoolang de commissie zelve de haren nog niet heeft openbaar gemaakt. Eene andere vraag is het evenwel: of de brochure van den heer v. Oosterzee in alle opzichten voldoet aan 't doel, dat hij zich heeft voorgesteld?...Moeten wij deze vraag beantwoorden met het tweeledig mandaat, dat de Synode aan hare consulteerende commissie verstrekt heeft, in de hand, dan is ons antwoord evenzeer tweeledig. Wij gelooven nl., dat de denkbeelden van den heer v.O. voor zoover zij betrekking hebben op de laatste helft van dat mandaat: ‘de opheffing van rechtmatige bedenkingen omtrent de tegenwoordige regeling van het kerkbestuur ingebracht’ - ernstige overweging verdienen. Dat het gemeentewezen, als geworteld in den bodem der christelijke en het classe-wezen als in dien der Ned. Herv. kerk, - beginselen zijn, waarvan men bij eene eventueele organisatie moet uitgaan, schijnt aan geen twijfel onderhevig. Verder mag ook wel aange-
{==566==} {>>pagina-aanduiding<<}
nomen worden, dat er tusschen de classicale vergaderingen en de synode nog een collegie van kerkelijk bestuur bestendigd worde, - al stemmen wij niet toe, wat v. Oosterzee in de 3e plaats bl. 20 voor 't behoud der Provinciale kerkbesturen aanvoert, Eene algemeene examen-commissie ter toelating tot de Evangeliebediening van de a.s. kandidaten tot den H. Dienst verdient o.i. om velerlei redenen de voorkeur boven een onderzoek beurtelings door 10 afzonderlijke besturen af te nemen. - Wanneer hij verder het getal predikantsplaatsen tot grondslag wil gelegd zien van het vertegenwoordigend karakter der classikale vergaderingen, en de opheffing voorstelt
der provinciale indeeling, ten einde deze door zes kerkelijke ressorten te vervangen, - dan heeft dit zeker veel, zeer veel, waardoor het zich aanbeveelt. En als hij eindelijk over de samenstelling der synode in 3 afdeelingen, het wegvallen der synodale commissie, het veto der Prov. kerkbesturen, het overbrengen van de eindstemming bij de classikale vergaderingen, zijne gedachten ontwikkelt, dan danken wij hem voor de mededeeling zijner beschouwingen, en bevelen die onzen consulteerenden tegenmannen zéér ter consideratie aan, omdat er veel goeds en bruikbaars in voorkomt.
Maar nu - de eerste helft van 't mandaat; ‘het sam en zijn en blijven der onderscheidene richtingen in één kerkelijk verband’ - neen! dit wordt niet verkregen door eene reorganisatie der kerkelijke besturen. De heer v. Oosterzee is het hiermeê volkomen eens. Hij erkent, dat de leerkwestie de spil is en 't zwaartepunt der geheele zaak. Van scheiding - zelfs van vreedzame scheiding bij minzame schikking wil hij niets weten. Hij acht die niet uitvoerbaar. En al ware zij uitvoerbaar - dan staat zij in zijne schatting gelijk met ontbinding, met vernietiging, met zelfmoord.
Dus daarheen niet. En...wij stemmen dit toe.
Waarheen dan?...De zaak aanpakken dáár waar 't kwaad zit: ‘de leer’?....Men zou zeggen, dat dit noodwendig uit zijne beschouwingen en redenerigen voortvloeien moet. En toch: het tegendeel is 't geval. Laat in hemelsnaam de belijdeniskwestie liggen, - zóó luidt zijn advies. En hij adstrueert dit advies met goede, welmeenende woorden - maar met geen enkel argument, dat bij de hoofd-partijën veel afdoet. 't Is zeker schoon te spreken over ‘éénigheid des geestes door den band des vredes’ enz. enz. - maar hiermeè komt men bij de dogmatische

{==567==} {>>pagina-aanduiding<<}
antipoden geen stap verder. De heer v. Oosterzee zou eenige jaren vroeger wellicht met zulk een vreedzaam advies eenig effect hebben gesorteerd, - maar thans?...legt men dit, onder beleefde dankbetuiging voor de goede bedoelingen van den eerwaardigen grijsaard, als onbruikbaar ter zij. 't Is eenmaal niet anders. Wie met den actueelen toestand der zaak, met de onderlinge verhouding der partijën, met de afmetingen der geschillen over ‘leer en belijdenis’ i.e.w. wie met de teekenen van onzen tegenwoordigen tijd te rade gaat, moet toestemmen, dat de strijd niet te beslechten, de klove niet te dempen is door 't zingen van een lied des vredes. De heer v. Oosterzee wil, dat men van weerszijden wat zal toegeven, dat men zal schikken, dat men wat zal opofferen - en dat elk op zijne wijze, de een zonder den ander te belemmeren, aan de bevordering van 't Godsrijk zal arbeiden. Maar hoe?...Indien wij niet beter wisten, zouden wij geneigd zijn te vragen: zijt gij die zóó spreekt, een vreemdeling te Jeruzalem?...Kent gij de kerkelijke kaart van 't land niet meer?...Weet gij niet, dat de tijd der concessiën voorbij, voor sommigen althans voorbij is?...Hebt gij dan geen oog voor al wat in onze vaderlandsche gemeenten voorvalt - met Amsterdam aan 't hoofd?...Zijt gij onkundig gebleven met al de geschillen, loopende over de belijdenis, die gebracht zijn en nog dagelijks gebracht worden tot voor de rechtbank van 't Hoogste kerkbestuur? Weet gij niet, welke gedingen er over ‘de leer’ aanhangig zijn of op de rollen zullen prijken?...En hoe wilt gij nu, terwijl de zee der dogmatische beroeringen aan alle kanten hare opgestoken haren hemelhoog verheft, die razende woede temmen door een kalmeerend en gemoedelijk woord? Hoe wilt gij 't schip der kerk bewaren, behoeden, behouden met eene welmeenende bede, die bij 't loeien van den storm door niemand verstaan, ja! door enkelen bespot
wordt?
Neen! 't spijt ons voor den geachten adviseur, maar wij voorspellen hem niet veel succès van zijn advies op dit punt. Waarom?...Wij hebben het gezegd en voegen er ten overvloede nog bij, wat wij, ter bevestiging onzer overtuiging, in het weekblad ‘de Vrijheid’ van 1 Nov. j.l. No. 44 aantroffen: De rechterzijde noemt deze kwestie (n.l. de belijdeniskwestie) het hart van alle kwestiën. 't Is wel, maar wie durft de belijdenis van de Ned. Hervormde kerk in woorden brengen? Waar hebben wij haar te zoeken? Op de oude Ned. geloofsbelijdenis

{==568==} {>>pagina-aanduiding<<}
zegt niemand van de leden der Commissie ja en amen. In de formulieren van eenigheid heerscht niet altijd de gewenschte overeenstemming. De belijdenis in de vragen bij de bevestiging van lidmaten vervat, kan aan velen niet voldoen. Eilieve, welke is de belijdenis van onze kerk? En nu roept men ons toe: raakt niet aan die belijdenis! reorganiseert zonder in die kwestie u te begeven! Is het niet alsof men zeide: geneest de wonde, maar zorgt vooral de wondeplek niet aan te raken.’ Bijna gelijkluidend spreekt de Kerkel. Courant van dezelfde dagteekening zijne bezwaren uit tegen dit deel van v. Oosterzee's advies. ‘Wie zoo unbedingt op den voorgrond stelt, dat men de leerkwestie moet laten liggen’, - zegt zij, - ‘handelt als een medicijnmeester die zijn patient een palliatief toedient, in plaats van de kwaal in den hartader aan te tasten - ja! zonder zelfs een onderzoek naar mogelijkheid en middelen van genezing in te stellen. Wie in het onmiskenbaar belang van alle richtingen zonder onderscheid eene dreigende scheuring tracht te verhoeden en zoo immer mogelijk het zamenzijn en zamenblijven der verschillende richtingen in één kerkelijk verband en daarmede de instandhouding van de Hervormde Kerk verzekeren wil,’ - moet niet beginnen met tot voorwaarde te stellen: ‘Zonder ingrijpen in de belijdeniskwestie. Met dit verbod werpt men één der hoofddeuren dicht, die tot 't ruime veld, waarop men allen vergaderen wil, den toegang banen. Met deze restrictie ontzegt men misschien aan den patient het eenige geneesmiddel, waarbij hij herstel vinden kan. Voorbarig is het voor 't minst, om dit vast te stellen, vóór dat de omvang der kwaal goed gepraeciseerd en over de behandelings-kuur diep nagedacht is.’
Wij onderschrijven dit volkomen. Bedriegt ons niet alles, dan schijnt ook de heer v. Oosterzee 't gewicht van dit bezwaar te hebben gevoeld. In de Kerk. Cour. van 8 Nov. trouwens licht hij zijne meening nader toe en verklaart hij ‘dat de strekking van zijn “ongevraagd advies” is: te beginnen met eene reorganisatie van het kerkbestuur op billijke grondslagen, en dan aan dat gereorganiseerde bestuur over te laten, wat voorts in het belang der kerk is.’ Wij nemen natuurlijk deze nadere verklaring gaarne aan - maar vraagt hij, of dit helder en klaar in zijne brochure uitkomt, dan aarzelen wij toestemmend te antwoorden. In elk geval zou dit voorstel (hetwelk bij ons bestrijding in plaats van ondersteuning zou vinden) eerst dàn kunnen

{==569==} {>>pagina-aanduiding<<}
in overweging genomen worden, als 't bleek, dat de Negen-com-missie zich onmachtig verklaarde tot het geven van een collectief advies.
Terwijl wij hopen, dat haar belangrijke arbeid een beter en vruchtbaarder resultaat moge opleveren, brengen wij den heer v. Oosterzee, die zelfs den tijd zijner eervolle rust dienstbaar maakt aan 't welzijn der N.H. kerk, gaarne hulde en dank.

v.E.

III. Biblioscopie.

Oude en nieuwe zeden. Een verhaal voor meisjes. Naar het Engelsch (An old fashioned Girl) van Louisa M. Alcott, door Davina. Amsterdam, P.N. van Kampen. 1872. In Post 8vo. 247 bl.
Noch in de vertaling noch in het oorspronkelijke wordt de inhoud van dit verhaal met juistheid door den titel uitgedrukt. Doch dit zij zoo - het lieve boekje is er mij niet te minder om. De hoofdpersoon is Polly, de beminnelijke dochter van een onvermogend dorpspredikant, in eenvoud opgevoed, maar handig en goedhartig, krachtig van wil om zich als muziekonderwijzeres zelve eenen weg door het leven te banen, edel van gevoel en altijd bereid zich voor anderen op te offeren. Om haar groepeert zich eene aanzienlijke familie, in en voor de groote wereld levende, maar waar zich toch ook kracht van wil openbaart, waar men door een bankroet te gronde wordt gericht. Ten slotte loopt alles uit op een drietal gelukkige huwelijken.
Voor aankomende, ja ook voor volwassen meisjes acht ik het een zeer onderhoudend, nuttig verhaal, dat haar vele belangrijke wenken kan geven ter besturing van hart en zin, ook in levensbeproevingen en teleurstellingen. Noode echter mis ik er het religieuse element in. Op 't gevaar af van blaam eener stijve onderwetschheid waag ik te zeggen, dat, zoo ‘arbeid’ het meisje ‘adelt’; zoo zij door ijver, zelfbeheersching, zelfopoffering zich onafhankelijk weet te maken van uitwendige levensbeproevingen; zoo zij uitmunt door geestkracht aan de eene, lijdzaam-
{==570==} {>>pagina-aanduiding<<}
heid aan de andere zijde; zoo zij ik weet niet wat voortreffelijke hoedanigheden al meer bezit en geen vochtige vinger op haar te leggen is - aan dat schoone beeld nog de schoonste trek, ja de trek die al het overige eerst schoon doet worden, ontbreekt, zoolang die edele hoedanigheden niet geheiligd worden door den bezielenden adem van godsdienst. En die trek ontbreekt aan het beeld van Polly. Niet dat zij wordt geschilderd als onverschillig voor, zoo al niet afkeerig van den godsdienst des harten, -'t gelijkt er niet naar, maar die godsdienst des harten komt als diepste bron van werkzaamheid, tevredenheid, onbaatzuchtigheid, edelmoedigheid niet tot zijn recht, en daarom ontbreekt aan het beeld van Polly wat Polly waarachtig beminnelijk moest maken. Men versta mij wel: ik verlang niet dat het lieve meisje altijd en overal en bij alles den mond vol zou hebben van godsdienstige uitboezemingen, maar ik had verlangd in dat eenvoudige hartje meer te vinden wat ik reeds noemde het religieuse element. En ik mis dat te nooder omdat mij het verhaal overigens zoo boeide door zijne eenvoudige natuurlijkheid. Ik schrijf de volgende plaats af, omdat zij den geest en de strekking van het geheel zeer juist uitdrukt.
‘Ik ben geen voorvechter (ster) van de rechten der vrouw, voegde jufvr. Mills hierbij (hier bij) met een glimlach over het ernstig (e) gelaat van Polly, ‘maar ik geloof, dat vrouwen veel meer voor elkander kunnen doen, als zij maar niet altijd er aan denken, wat de menschen er van zullen zeggen en hartelijk belangstellen in hetgeen haar zelven en hare zusters in staat stelt, die gaven, die God haar geschonken heeft, te gebruiken en te verdienen. Dit kan op zoovele wijzen geschieden, dat ik niet begrijp, hoe sommige menschen er geen oog voor hebben. Ik vraag niet van u dat ge redevoeringen zult gaan houden; slechts weinigen bezitten de gaven hiertoe; maar ik zou willen, dat elke vrouw zich verplicht gevoelde, mede te arbeiden aan het groote werk der liefde, en daarvoor geene opoffering te groot achtte, omdat er zooveel te doen is en niemand dan wij zelve onze taak kunnen volbrengen.’ (Bladz. 143.)
Ziet, het Evangelie heeft daar nog wel iets meer bij te voegen, en dat meerdere - noem het maken der aanmerking vrij: ‘oude zeden’ - moest in dit boekske niet ontbreken.
De vertaling is goed. Feilen als: ‘kunstenaressen, die alhunne pogingen aanwenden’ (bladz. 149); ‘wij kunnen niet samen

{==571==} {>>pagina-aanduiding<<}
opschieten,’ voor: wij kunnen niet wel ééne lijn trekken (bladz. 214); ‘den armen Tom mag naar de maan loopen’ (bladz. 217), ontsnappen ligt aan het oog.
De uitvoering is goed, als men het zeer leelijke steendrukplaatje uitzondert.

H.
v.O.
Siward de Germaaansche gevangene Een verhaal uit de eerste helft der eerste eeuw naar het Engelsch (the victory of the vanquished) door de schrijfster van ‘De familie Schönberg-Cotta’ enz. met een inleidend woord van J.P. Hasebroek Predikant te Amsterdam Amsterdam Höveker en Zoon 1872 In 8vo. 478 bl.
Gelijk de talentrijke schrijfster in ‘De familie Schönberg-Cotta’ een levendig tafereel van den hervormingstijd om het beeld van Luther groepeert, zoo verplaatst zij in ‘Siward’ hare lezers in de dagen der ontluiking van het Christendom, der ‘overwinning van den (schijnbaar) overwonnene’. Die Siward is een jeugdige Germaan, met zijne moeder door verraad in handen der Romeinen geraakt en in ketenen te Rome rondgevoerd bij den zegetocht (triumphus) van Germanicus. Die knaap of aankomende jongeling komt in aanraking, zoo met eene Vestaalsche maagd, wier zuster hij uit levensgevaar had gered, als vooral met eenen Griekschen slaaf, Laon, met wien en met nog eenige anderen hij in het gevolg van den veldheer Germanicus naar Griekenland, Egypte en Palestina reist. Christen geworden moet hij te Rome tegen de wilde dieren vechten, brengt er het leven af, maar sterft toch aan de gevolgen, in de hope des Evangelies.
Op dit losse vlechtwerk is een tafereel geborduurd, levendig van kleuren en helder van schakeeringen; m.a.w. eene op zeer grondige studie rustende, aanschouwelijke schilderij van de zedelijke gesteldheid en godsdienstige denkwijze - en daartoe ook voor zooveel noodig van het maatschappelijke leven - bij de beschaafde volken van dien tijd. ‘Men kan’, zegt Hasebroek terecht, ‘niet nalaten de ernstige studie te waardeeren, waarvan dit tafereel getuigt, het talent dat er aan te koste is gelegd, den takt om op den achtergrond te houden wat wel in 't ver-
{==572==} {>>pagina-aanduiding<<}
schiet mag worden getoond, doch niet van al te nabij onder de oogen gebracht om zekeren heiligen schroom van het heilige niet te krenken!’ Sterk komt, en hierom is het ook vooral te doen, dat onvoldane met de bestaande toestanden, dat verlangend uitzien naar iets beters uit, dat wel in die dagen hoofd en hart moest vervullen van al wat doordacht en zich niet als bewusteloos liet medeslepen door den stroom van losbandigheid, die in het ontzenuwde Rome vooral, erger wellicht nog dan in het verdartelde Griekenland, meer dan ooit de leer in praktijk bracht: ‘heden genieten en morgen sterven.’ Den geest waarin dit geschiedt leert men 't best kennen uit eene kleine aanhaling.
‘Maar terwijl de Vestaalsche maagden aldus gedurende menigen langen nacht in den tempel haar heilig dienstwerk voor Rome volbrachten, was er op de stille heuvelen van Syrië een dienst aangevangen voor de wereld, heel den langen nacht door in gebed tot God.
Er was een altaar in de wereld opgericht, waarop het heilige eeuwige vuur der onuitblusschelijke liefde brandde; het heilige vuur, verbonden met den hemel en met iederen haard op aarde; een vuur, niet slechts van heilig verlangen, machteloos om eenig ding rein te houden behalve zich zelven, maar van verlossende kracht; een vuur, dat de wereld zou doorlouteren, door het hart waarin het gloeide te verteren.
Een priesterschap was in werking getreden, niet slechts vol teeder medelijden, maar vol reddend vermogen; in staat om den ganschen zwaren last der wereld te dragen en weg te nemen, en zelfs den onherroepelijken vloek des kwaads in zegen te veranderen.
Maar de dienende Vestalen wisten hiervan niet.
Ook niet van de groote schare met witte kleederen bekleed 1), die door het hartebloed van den eenigen Redder verlost en gereinigd zou worden, opdat ook zij altaren zijn, waarvan dag en nacht de geuren van den wierook en de vlammen des heiligen eeuwigen vuurs ten hemel stijgen.’ (Bl. 71.)
Vindt men dit met ons mystieke speling - 't was ons te doen den algemeenen geest van het boek te doen proeven, en dat de poëzie hare vleugelen uitslaat is niet te verwonderen waar de

{==573==} {>>pagina-aanduiding<<}
realiteit eene gansch andere wereld is dan de onze. Dat de schrijfster in die wereld thuis is, merkten we reeds op. Slechts zeer enkele malen vergist zij zich. ‘Terzijde lag Rome, de goddelijke stad, met haar torens en transen’. (Bl. 103.) De Romeinen hadden hunne versterking-torens (turres), maar gelijk de schrijfster het hier bedoelt, was in het oude Rome daarvan geen sprake. - Bladz. 120 noemt zij de via Appia, den Appiusweg, weg van Appia, en bladz. 144 staat in de aant. Augustinus voor Augustus.
De uitgave is zeer net. Alleen wil een titel, op de Fransche manier zonder eenig zinteeken, ons maar niet behagen.

H.
v.O.
Jaarboekje der Maatschappij van weldadigheid, voor 1873. Amsterdam, D.B. Centen. 1872.

Het leven en de wandelingen van Meester Maarten Vroeg. Door Jacob Vosmaer. Arnhem, Van Egmond en Heuvelink. 1873.

De neef als oom. Blijspel in drie Bedrijven en in verzen, voor Rederijkers bewerkt naar het Hoogduitsch van Schiller, door twee leden van de kamer van Rhetorika: ‘In minnen groenen’, te Aardenburg. Purmerende, J. Schuitemaker, 1872.
Het Jaarboekje der Maatschappij van weldadigheid kwam ook nu weder veel te laat in mijne handen om het eenigzins tijdig aan te kondigen. Dat spijt mij te meer omdat de inhoud over 't geheel het geld ruim en breed waardig is (een rijmpje als op bladz. 144 en een paar andere onbeduidende kleinigheden ziet men gaarne over 't hoofd). Zelfs al had men niets anders dan het zeer belangrijke stuk van den volijverigen N.F. Eilerts de Haan over de Belgische ‘Reform’ (verbetering-scholen) in Westvlaanderen, dan nog had men het boekske niet te duur, ook omdat, en dit diene ook thans tot aanbeveling, ‘de baten geheel strekken tot bevordering en aanmoediging van het onderwijs in de koloniën der Maatschappij, in den uitgestrekten zin van het woord, en dus worden besteed, niet alleen ten behoeve van het onderwijs der leerlingen van de dag- en avondscholen, maar ook voor die der teeken-, naai- en breischolen.’

{==574==} {>>pagina-aanduiding<<}

De nieuwe uitgave der bekende ‘Wandelingen van meester Maarten Vroeg’ zijn door den heer G. Veldeman op nieuw uitgegeven als eerste gedeelte van eenen herdruk van Vosmaers Nagelaten en verspreide letterarbeid. Ik juich die uitgave zeer toe; Vosmaer was een onzer beste humoristen (het sterfjaar van Vosmaer, 1834, is eene drukfout en moet zijn 1824), en aan dat genre van schrijvers is de Nederlandsche letterkunde niet bizonder rijk. De uitvoering is zeer net. De bezorger der uitgave heeft de spelling ‘alleen naar 't heerschend gebruik gewijzigd.’ Hij zou, dunkt mij, wel gedaan hebben, dat ‘alleen’ zoo gestreng niet op te nemen, maar b.v. de ‘dezelve's’ ‘deszelfs’ en en ‘derzelver’ te schrappen. Ten aanzien van het ‘van de zolders halen en afstoffen’ van boeken, ‘door onze grootvaders en grootmoeders met zooveel graagte gelezen,’ heeft de heer Velderman naar mijn bescheiden oordeel gelijk. Evenals de ‘Wandelingen’ het eerst in de Letteroefeningen waren verschenen, zoo zijn ook nog vele andere stukken in oude jaargangen van dit en andere tijdschriften voor den dag te halen en af te stoffen. Sedert lang dacht ik er aldus over. Maar vele uitgevers schijnen het er op te hebben gezet, een ‘idée’ te verwerpen dat niet van henzelven uitgaat.
Den ‘Neffe als Onkel’ ken ik alleen door Schiller. Hij noemde dat blijspel ‘uit het Fransch van Picard.’ Maar ik heb het in geene der uitgaven van diens Comédies, mij onder de oogen gekomen, aangetroffen - zeker door het onvolledige dier uitgaven. Door den Rederijkers-eisch: ‘zonder vrouwerollen’ heeft dit blijspel veel verloren. Mevrouw Dorsigny kon onmogelijk vervangen worden door den vader van den overste; jufvrouw Mirville even weinig door Louis. Onderscheidene grappige vergissingen, waar b.v. mevrouw Dorsigny met haren neef spreekt terwijl zij meent haren man voor te hebben, kunnen bij geen mogelijkheid vergoed worden. De versificatie is niet kwaad, maar een blijspel in verzen, een blijspel, waarin ongedwongen, losse dialoog op den voorgrond behoort te staan - 't is voor mij afschuwelijk. Men oordeele uit de alleenspraak in het allereerste tooneel.
Valcour treedt haastig binnen, en nadat hij rondgezien heeft, of zich ook iemand in het vertrek bevindt, komt hij op den voorgrond en leest een biljet.

{==575==} {>>pagina-aanduiding<<}


‘Mijnheer, ik wenschte u heden avond nog te spreken, 
Derhalve waag ik 't om een onderhoud te smeeken, 
En in de tuinzaal liefst van d' overst Dorsigny; 
Maar zorg, - ik bid het u - dat niemand u daar zie. 
Geen naam - hm, hm! geen naam! Wat dat toch mag beteek'nen? 
Misschien een schoone vrouw, die op mijn hulp durft reek'nen! 
Een rendez-vous, waarop men mij genoodigd heeft! 
Dat ding is ver van mal! Wie weet, wat vreugd het geeft. 

Maar stil...(Hij ziet naar de opkomenden).
In zijne soort goed in rijm gebracht, maar de soort deugt niet, en het: ‘op hulp rekenen’ en ‘noodigen’ laten we passeeren. Maar - stijf, niet waar? Kan een goed acteur dat goed voordragen?
Schiller heeft letterlijk:
‘De heer Valcour wordt verzocht, dezen avond te zes uur in de tuinkamer van den heer Dorsigny te komen. Hij kan er in door het kleine poortje dat den geheelen dag open is.’ - Geen onderteekening! Hm, hm! Een vreemd avontuur - misschien eene lieve dame, die mij hier een rendez-vous geven wil. - Dat zou allerliefst zijn! - Maar stil! Wie zijn die twee figuren, die daar binnen komen door dezelfde deur als ik?
Zóó kan men in een blijspel spreken!

H.
v.O.

St. Nicolaas-letters.

1. De heer P. Louwerse, als schrijver van ‘Vlissingen in 1872’ en ‘de schippersjongen’ zeer gunstig bekend, heeft gezorgd, dat wij voor onze vaderlandsche jeugd met wat nieuws kunnen voor den dag komen, als straks 't groote kinderfeest aanbreekt. Hij gaf onder den titel van ‘Kloek volk met kloeken moed’ een flink-geschreven en boeiend geschiedkundig verhaal van ‘De Overwintering der Nederlanders op Nova-Zembla in de jaren 1596-1597’ en verrijkte dit met

{==576==} {>>pagina-aanduiding<<}
aanteekeningen die tot 't goed verstand dezer gebeurtenis niet weinig bijdragen. De uitgever D. Noothoven van Goor te Leiden zorgde voor een netten druk en 8 platen, die 't geheel versieren. Vooral de afbeelding der voorwerpen die door den Noorweegschen kapitein Carlsen bij zijn bezoek van Nova-Zembla in September 1871 gevonden, door onze Regeering werden aangekocht, thans in de Modelkamer van 't Ministerie van Marine berusten en in dit boekje door den verdienstelijken teekenaar G.J. Bos zéér getrouw zijn teruggegeven, is interessant.
2. Ook onze talentvolle kindervriend P.J. Andriessen, die door zoo menig product zijner welversneden pen blijk gaf, dat hij de benijdenswaardige gave bezit, om voor 't jonge Nederland recht aardig en nuttig te schrijven, heeft 't aanstaande kinderfeest niet vergeten. Bij den Deventerschen uitgever A.J. van der Sigtenhorst gaf hij een verhaal in 't licht, meer bijzonder voor onze jonge dames bestemd. Hij had bij 't schrijven er van 't oog op de opwekking der phantasie, welke onder zoovele andere zielsvermogens, die ontwikkeld moeten worden, ook (ja vooral!) in onzen tijd hare eischen heeft. En dit doel heeft hij niet gemist. Zijn ‘Eva’ verdient eene eereplaats naast zijn ‘De Deserteur,’ ‘Emma van Bergen,’ ‘Iets anders,’ ‘Land of water’ enz. en, niet minder dan dezen, heeft het zich reeds de voorliefde verworven van de meisjes, die met dit werkje kennis mochten maken. Wij hoorden er althans een paar onzer jeugdige vriendinnetjes met hooge ingenomenheid over spreken - en hebben ‘Eva’ met genoegen gelezen. Als geschenk beveelt het zich, ook naar 't uiterlijke, zeer aan. Een smaakvol bandje, allerliefste platen en een prettige druk maken het tot dit doel bijzonder geschikt.
3. ‘Voor jonge lezers’ werden door den heer Arnold Ising bewerkt en bij de boekhandelaren P.N. van Kampen en Zoon te Amsterdam uitgegeven: de reizen van den beroemden Engelschman Alfred Russel Wallace, schrijver van ‘Insulinde’. In een keurig boekje vertelt hij ons zijne avonturen op Borneo, op Bali en Lombok, op Celebes en op de Kei- en Aroecilanden. Is er iets, dat onze jongens met belangstelling, ja, met geestdrift bezielen kan, dan zijn het vooral zulke zwerftochten door wouden en over zeeën. Wij twijfelen er dan ook geen oogenblik aan, of dit boekje zal zijn weg wel vinden en de bekwame vertaler door den uitgever aangezocht worden, om ook

{==577==} {>>pagina-aanduiding<<}
het tweede deel van Wallace's omzwervingen, nam. die door de Molukken, Nieuw-Guinee, Timor, Java en Sumatra te bewerken, Geen doelmatiger wijze toch om onze jongelieden reeds in hunne vroege jeugd met onzen Archipel te doen kennis maken, dan zulke reisverhalen. Wij wenschen daarom dit boekjen een ruim debiet toe.
4. Door den heer H.J. ter Gunne te Deventer is voor 't kleinere volkje goed gezorgd - en dat zijne prenteboekjes in den smaak vallen, bewijst de 2e Druk van:
‘Hoe het Poesje te Amsterdam ging’ door R. Koopmans van Boekeren.
‘De twee zusters en de Toovergodin’ voor kinderen verteld door J.J.A. Gouverneur.
‘Nieuw A.B.C. voor de jeugd.
‘Moeder Trot en haar Poesje, een kluchtige vertelling voor jonge kinderen door J.J.A. Gouverneur
en de 3e Druk van:
‘St. Nikolaas’, een sprookje door A.C.W. Staring.
Aan dit vijftal voegde hij een zesde toe:
De Kabouter mannetjes’, een sprookje door J.J.A. Gouverneur.
Wat aardiger is: de dolle versjes van Goeverneur of de goedgeteekende en flink-gekleurde prenten, - valt moeilijk uit te maken.


1) Essai sur les Mystiques du 14e siècle. Strasb. 1836. 4o. Meister Eckhart (Stud. und Krit. 1839. Heft 3.) Johannes Tauler von Straszburg. Hamb. 1841. Heinrich Suso (Stud. und Krit. 1843. Heft. 4.) Études sur le mysticisme allemand au 14e siècle. 1847. In de Real-Encycl. von herzog, 1855. art. Meister Eckhart. Nog onlangs over de ‘Gottesfreunde’ en Nicolaas von Basel.

1) Vergelijk hierbij wat Jundt pag. 116 schrijft.

1) Deze plegtige schriftelijke verklaring vindt men bij Jundt, p. 36.

2) Zie zijne boven reeds door ons vermelde schriften.

3) Meister Eckhart, eine theologische Studie. 1842.

1) Meister Eckhart, der Vater der deutschen Speculation. 1864.

2) Meister Eckhart, der Mystiker. 1868.

3) Zeitschrift für die histor. Theologie. Jahrg. 1869. Heft I; en Meister Eckhart und die Inquisition.

4) Vergelijk noot 3 op pag. 121.

5) De Sriptor. eccles. § 537.

1) Mone, Quellensammlung. II. 157.

1) Zie C. Schmidt, Joh. Tauler S. 79, 80.

1) Het merkwaardigst zijn 1o. de steen ingemetseld links van den ingang in de Memorie en den kruisgang met het opschrift ter herinnering aan Fastrada, derde gemalin van Karel den Groote, † te Frankfort in 794, die in de door Markgraaf Albrecht van Brandenburg in 1552 vernielde St. Albanskerk aldaar begraven lag. 2o. Schwanthaler's marmeren gedenkteeken, de Minnezanger Graaf Heinrich von Meissen, † 1318, genaamd Frauenlob, gewijd door Mainzer vrouwen in 1842. 3o. De grafmonumenten van Keurvorst Peter von Aspelt, † 1320. Aartsb. Koenraad II von Weinsberg † 1396. Keurvorst Diether von Isenburg † 1482. Adelb. van Saksen † 1484. - Von Breidenbach † 1497. Keurvorst Berthold von Hennenberg † 1504. Alb. van Brandenburg † 1545; het gedenkteeken der familie Brondel von Homburg 1563. - Von Gablentz † 1572. - Van von der Leien † 1678, enz. Wegens de herstelling der kerk, de mis en een lijkdienst zagen wij alleen de tombes.

1) Er zijn eenige bisschoppelijke monumenten; twee van de familie Buol Schauenstein, 1797 en 1833. Ook buiten de kerk, regts, is een nieuw monument of graftombe.

1) A.W. Kephalides Reis door Italie en Sicilie. Amst. 1818 II. bl. 267.

2) Was man den Süden nennt und gewöhnlich schon unmittelbar hinter den grossen Alpenmauer zu finden hofft, das hatte endlich Neapel und besonders Sorrent in Wahrheit geboten. Fr. Eser, Zwei Monate in Italien. Stuttgart 1859. S. 42.

1) F. von Raumer, Mijne Herfstreis naar Venetie 1815. Leeuw. 1817, merkt dit Dl. I bl. 177 ook op en wel als een contrepoids voor de Italiaansche beurzen-snijderij - eeu tweede vindt hij hierin, dat een Italiaansche les te Berlijn minstens per uur ½ Thaler kost, maar hier geven de Italianen die dagelijks 8 uren om niet, hetgeen 4 Thalers uithaalt!!

2) W.W. Story in zijne Roba di Roma als In Rome, Schetsen uit het Romeinsche volksleven door J. de Vries vertaald Amst. 1867, geeft de volgende soorten van vijgen op: brogiotti, groote purpere, duttati, lange groene, zuccherini, kleme zeer geurige, verdini, die laat in den tijd komen, fichi fiori, bloemvijgen in Julij minder in tel en minder geurig dan die in September. Hij spreekt ook
van een vijgenfeest.

1) No. 1108 in de Tribune van de Galerij degli Uffizi te Florence.

1) Karl Morgenstern, Reise in Italien im Jahre 1809. Dorpat 1813. II S. 540. ‘Das Anfang im Italienisch Sprechen ist schwer, aber wenigstens nicht sehr schwer’ vooral als men goed Vergani's Grammaire italienne en 20 lecons en Bädeker's Traveller's Manual of Conversation ingestudeerd heeft.

2) Over Thorwaldsen zie J.M. Thiele, Thorwaldsens Leben Leipzig 1852 2 Theile en de Zeitgenossen 1862, Bd. II.

1) A. van der Willigen in zijne Aanteekeningen op eene reize van Parijs naar Napels enz. Haarlem 1813. IV bl. 70 merkte dit ook op. Na te volgen.

2) J.W. von Archenholtz, Tafereel van Italie. Rott 1791. zegt zelf: ‘De cathedrale kerk te Milaan, die men zoo hoog heeft opgevijzeld, heeft niets treffends.’ v.d. Willigen IV, bl. 52: ‘De hoofdkerk van Milaan behoort onder die dingen van Italie waaromtrent ik mijne verwachting zag te leur gesteld.’ H. Matthews in zijn Dagboek van een Invalide, Haarl. 1822. II bl. ‘50. De hoofdkerk maakt geene zeer aangename vertooning.’ Maar sedert die bezoeken is er veel hersteld.

2) Milano dall' Editore Antonio Vallardi. Opgedragen aan Enrico Mylius, wiens naam als beschermer der schilderkunst men in de Brera aantreft.

3) Distinto raguaglio dell'ottava maraviglia del mundo- il duomo di Milano (per P.F. Nava). Milano 1723.

4) Een staalplaat van F. Citterio geeft een goed overzigt daarvan.

5) Desgelijks een staalgravure van Filip Naymiller.

1) De acht klassen waarin de tentoonstelling verdeeld was, bevatten: 1. Materialen voor constructies. Alles wat gebouwen betreft. 2. Verwarming en verlichtingtoestellen. 3. Potwerk. 4. Meubelen en decoratie. 5 Metaalwerken. 6. Weefgoed-Bontwerk-Galon. 7. Huishoudelijke industrie. 8. Drukkunst. Zie verder in de Gids 1872, een artikel van den heer P.N. Muller.

2) Programma: a. Sinfonia nell' Opera: It Pirata van Bellini.

b.Canto-All' Industria (ter gelegenheid der tentoonstelling). Parole di Emilio Praga. Muziek van Perelli.

c.Sinfonia nell' Opera: Gemma di Vergy van Donizetti.

d.Il canto dell' artiere, Parole di G.L. Patuzzi. Muziek van Panzini.

e.Sinfonia nell' Opera: Nabucco van Verdi.

f.Roma! Cantica, Parole di Praga. Muziek van Mazzucato; en

g.Sinfonia nell' Opera: L'assiedo di Corinto van Rossini.


1) Hoe die dag in Rome gevierd werd vertoonen ons le Monde illustré 7 Oct. 1871 p. 228 a) Manifestation des corporations ouvrières à la brèche de la Porte Pia, b) p. 229. Les corporations ouvrières se rendant à la brèche de la Porte Pla.

2) F. von Raumer, Italien. Beiträge zur Kenntnisz dieses Landes. Leipzig 1840 II S. 27.

3) Non me Praxiteles sed Marcus fecit Agrates.

4) Südfrüchte II S. 272. Over de Brera aldaar S. 271-275.

1) Zie De Echtverbintenis van Maria. Houtsnee in Dr. W. Lübke's Schets eener Kunstgeschiedenis, vert. door Johan Gramm. Amst. 1871 bl. 162.

2) Il. II. S. 41.

3) Zie de teekening van een gemaskerd bal daarin van Cassani. Lithographie van Vallardi.

4) Ik zet hier een 
{== afbeelding 	==} {>>afbeelding<<}
    
 als waarschuwing tegen de livrei bedienden met witte handschoenen in la Scala, als men een tekstboekje noodig heeft of geld terug moet hebben voor het bewaren van jassen. Ook tegen den camerière in de restauratie Cova bij La Scala. - Het zit er wel aardig in den tuin vol acazias en bloemen; maar het niet op het tarief genoteerde is er zeer duur. Toch heeft de wezenlijke bedriegerij in Italie veel minder plaats dan men denkt en heeft een zeker eigenaardig niet altoos hatelijk karakter *). Maakt men er attent op, b.v. in 't hôtel Europa, dat men de kamers fr. 1 hooger genoteerd heeft dan vroeger gezegd was, men veranderdt het terstond met opgave der reden van de vergissing. Het veiligst is zooveel mogelijk maar altijd vooraf e vragen: Quanto costa? Quanto si paga?

*) Kephalides. Il. 11 p 269.

1) Dr. Wolfgang Menzel, Reis naar Italie. Dordr. 1838, bl. 17.

2) In J. Baretti, De zeden en gewoonten van Italien. Amst. 1770 1 bl. 167-171 is eene lijst van schrijvers van Brescia, die voor den werkzamen geest der inwoners dier stad getuigt.

1) (Henry Beyle) de Stendhal, Promenades dans Rome. Paris, 1858, 2 vol. Vol. II p. 128. ‘Une chose choque toujours les personnés qui n'ont pas vu l'Italie et qui lisent des voyages, c'est l'extrême importance que l'auteur attache aux descriptions des églises.’

2) Dagboek I bl. 251-252. ‘Men moet bekennen, dat men in katholijke landen meer werk van den openbaren Godsdienst maakt dan onder ons Protestanten. Maar de vraag is, of, en in hoeverre men deze uiterlijke plegtigheden als weldadig beschouwen moet. Hecht men er te veel gewigt aan, dan wordt het eene loutere vertooning....Stelt men weinig prijs op den vorm, dan verliest men ligtelijk het wezen er van uit het oog....Het zuiden heeft een aangeboren smaak voor pracht en staatsie. Al de talrijke katholijke plegtigheden in die landen zijn niet zoo zeer kenmerken van den Godsdienst zelve, als wel van den smaak der inboorlingen.

3) v. Raumer, Herfstreis II p. 88. ‘Het is onbegrijpelijk, dat men uit de heerlijke druiven geenen beteren wijn trekt; luiheid, onkunde en vooral morsigheid dragen zeker zeer veel hiertoe bij. De roode inlandsche wijn vino nostrano, is zwaar, opdroogend en schier nooit zonder eenen onaangenamen bijsmaak.’

1) In Florence biedt men geloof ik alles in de cafés te koop aan, herhaaldelijk b.v. hembden, mutande enz., bijna de geheele waschlijst bij Bädeker p. 267 te vinden.

2) Pecht, 1 S. 145. ‘Selbst nach Venedig musz Verona noch gefallen mit seinem Ueberflusz am Denkmalen der Baukust, die sich seit bald 2000 Jahren hier in ununterbrochener Reihe vorfinden. - Es ist doch was Eigenes um solch eine uralte Cultur, wie sie sich hier überall ausspricht, u.s.w.

3) Zie Scipio Maffei; Verona illustrata. Verona, 1732. 4 vol. fol. cum fig.

4) Aloys vrijheer van Oefele, Mijn uitstapje naar Italie. Amst. 1834 I. p. 36.

5) Eser II. S. 336, trof ook nog op de tinnen ‘die dem Auge so wohlthuende Einfachheit und Regelmässigkeit der Form des Gebäudes.’ Over het Arena zie vooral Franç. Scipio Maffei (Marquis, geb. te Verona 1675). Degli Anfitheatri e singularmente del Veronese etc. Verona 1725.

1) Scipio Maffei, Museum Veronense hoc est antiq. inscriptionum collectio. Veronae 1749 fo.

2) I bl. 40-42 ‘Het Museum Maffei.’

3) Fr. Negri, Vita dî Apostolo Zeno. Venezia 1816, 8o. con ritratto.

4) Zie Pecht I 149. Ieder huis van vijf ramen breed is in Italie een Palazzo.

1) Ant. Magrini, Memorie intorno la vita e le opere di Andrea Palladio. Pad. 1845, 4 con ritratta ed incisioni.

2) Eser, p. 190. Dichte Nebel, auch in Italien im Oktober kein seltener Gast.’

3) Herfstreize II pag, 3.

4) Giov Meschinello. La Chiesa ducale di S. Marco. Ven. 1753, 4o. 3 Vol. in 4 parti. Spiegazione della Basilica di S. Marco. Ven. 1854 12. La Basilica di S. Marco esposta in 6 Tavole, all' acquatinta da Ant. Lazzari. Ven. bislunga; La descrizione dell' esterno ed interno, daarvan met 2 platen; A. Camesina, Die Darstellungen auf den Bronzethüren des Haupteinganges von St. Marco. Mit 18 Taf. Wien 1860, 4o; P. Cav. Saccardo, Saggio sopra i mosaici della chiesa di S. Marco. Ven. 1864, 8o.

1) Fr. Beltrame, Intorno al ristauro della facciata a nord della Basilica di S. Marco. Ven. 1865.

2) Vergelijk Eser, S. 311-313. ‘Die Wirkung ist mehr eine malerische als architektonische.’

3) Ant. Rondelet. Saggio storico sul ponte di Rialto. Mantova 1841. Essai hist. sur le pont de Rialto, Paris 1836. 4o.

4) Castagna, ongeênte, marrone, geënte kastanje, van der Willigen, IV, bl. 10.

5) Archenholtz (1780). T.a.p. bl. 48. ‘Ervaren lieden beweren dat men geen 200 jaren van het tijdstip af is, dat Venetie niet meer bewoonbaar zal zijn door opslijking.’

6) Mr. R.W. Boer, Herinneringen aan Italie. Gids 1870, I bl. 246.

7) Het best te zien op de brug tusschen den Molo en de Riva.

1) Vergelijk von Raumer, Italien I, S. 23. ‘Das Essen in Venedig erbärmlich: schlecht erfundenen, schlecht ongeordneten und schlecht gekochten Gerichten, u.s.w.’ Daarbij slecht drinkwater; gevaarlijk om den wijn te verdunnen.

2) Van Oefele II, ll. 60. ‘Zorgvuldig eerst vensters en deuren sluiten eer men licht opsteekt. Met de gazen gordijnen geraakt de vreemdeling, die er niet aan gewoon is, dikwijls mal genoeg in de war.’ ‘Moerasmuggen,’ eene geduchte plaag in Venetie. J. van der Chijs, Reisherinneringen, 1864. bl. 79.

3) Am Canal grande, Dresden 1849, Gedichte von Ida von Duringsfeld, geschreven terwijl haar man, zes maanden lang, Turksch en Armenisch leerde, in het klooster op het eiland S. Lazzaro. Illustr. Zeitung, 1869, S. 97. Il Canal grande descritta da A. Quadri c. 60 tavole. Ven. 1828, bislungo.

4) Ida von Duringsfeld. Antonio Foscarini, 4 Bände. Stuttgart 1850. ‘Groszartiges Geschichtbild in novellistischen Gewande. Illustr. Zeit. l.l.

5) Giac. Battaglia, La familia Foscari Dramma storico in 5 atti. Milano 1844. 8o. Fr. Berlan, I due Foscari. Memorie stor-critiche. Torino 1852, 8o. Byron, The two Foscari, an hitorical tragedy. - Giulio Pullé, 1 Foscari, 3 Bde carme, Ven. 1842. W. Guischard Die Foscari. Historischer Roman. Berlin 1863.

6) Gregorio Corver in Alfred von Reumont. Beiträge zur Italienischen Geschichte. Berlin 1853-1857, 6 Bände. Band IV.

7) V. Lazari, Notizia delle opere d'arte e d'antichita della Raccolta Correr di Venezia, Vin. 1839 8o.

1) S. Pietro martire di Tiziano e la madonna dî Giambellino, arsi la notte, 16 Agosto 1867. Ven 1867. con 2 tav. inc.

2) Eser, p. 316-321. Les quatre figures drapées, l'épée au côté, s'embarrassant deux à deux, die Bädeker bl. 268 vermeld als staande bij den ingang, zijn stellig Byzantijnsch. Wij vonden dergelijke geharnaste figuren met kappen op een candelaber in S. Paolo fuori la mura bij Rome.

3) Zie la gravure des Puits à Venise dans la cour du palais Ducal. Magasin Pittoresque 1872 p. 71: Tous ceux qui ont visité Vénise connaissent ces deux belles citernes aux margelles de bronze autour des quelles on voit se presser sans cesse, dans la cour du palais ducal, les paysannes du Frioul, qui sont les porteuses d'eau de la ville. Elles attirent les yeux par la singularité de leur costume: un chapeau d'homme en feutre noir, haut et à petits bords (een matrozenhoed, ook scheef gedragen), une chemise de toile, un jupon noir, un pantalon serré à la cheville, et les pieds nus. Elles sont rarement jolies, mais elles sont belles par l'attitude, quand elles portent sur leurs épaules les deux seaux de cuivre en équilibre au bout d'un bâton. - Les margelles des deux puits ornées de sculptures, oeuvres de Nicolo Conti de Venise, et d'Alberghetti de Ferrare,
qui vécurent au milieu du 16 siècle, sont dignes d'admiration etc.

4) l.l. bl. 6. G. Cadorin, Notizie storiehe intorno al palazzo ducale di Venezia. Ven. 1838. 8o. A. Dail' Aoqua Giusti. Il palazzo ducale di Venezia, con stav. Ven. 1864 8o. Il Palazzo ducale di Venezia, illustrato da. Fr. Zanotto, con 188 tav. incise. Ven 1853-1862. 4o. 4 vol.

1) Byron, Marino Faliero, an hist. tragedy in 5 acts. - Giulio Pullè, Marino Faliero. Dramma. Verona. 1840.

2) Emm. Cicogna. Brevissima descrizione dei principali quadri nelle sale del pallazzo ducale. Ven. 1856 8o. Bolle dei Dogi da Venezia. Sec. XII al XVIII, con 7 tavole in fotografie pubblicate da B. Cecchetti Ven. 1865 8o.

3) Ook door Mr. Boer vermeld l.l. bl. 251.

4) Zie ‘het eiland Friesland door H. Vogelsang, in het Album der natuur 1870 bl. 1-11 met een kaartje gevolgd naar het landkaartje in het te Venetie in 1558 verschenen
boekje: Dello scoprimento del îsola Frieslanda, Eslanda, Engrovelanda. Estotilanda, ed Scaria fatto sotto il polo artico da due fratelli Zeni, M. Nicolo e M. Antonio etc. Zie Album p. 2. Over deze reizen bestaat ook nog een boek van Plac. Zurla Dissertazione intorno ai viaggi e scoperti settentrionali di Nicolo ed Antonio fratelli Zeni, con 1 carta. Ven. 1808 8o.

1) Menzioni onorifiche ossia iscrizioni eritte con busti nel ducale pallazzo, a celebrij italiani. Ven. 1866 8o.

2) IJssoorten: 
{== afbeelding 	==} {>>afbeelding<<}
    
 Latte, room of melkijs: limone, citroenys, arancio, oranjeijs, pistaccio, groene noot of amandelijs, fragoli, aardbezienijs. Un arlecchino, is van rood-wit of geel-groen enz. v.d. Willigen II bl. 62.

3) La regina. A Venetian dancy girl by Elian Vedder, een Amerikaan te Rome in Illustr. London News. Jan. 6, 1872 p. 5 is geen model er van.

4) Het water is slecht in Venetie. De middelen om beter te verkrijgen bespreekt G. Bianco. Sui modi piu acconci di provvedère Venezia d'acqua potabile. Ven. 1862.

5) S. Sharp. Brieven over Italie. Amst. 1778. bl. 26. ‘Geen mensch, die nooit in deze stad geweest is kan zich een denkbeeld vormen van den last dien wij thans (Septb. 1765) van de muggen hier (in Venetie) hebben.’

1) Isabella Albrizzï nata Teotochi. Opere di scultura e di plastica di Antonio Canova. Pisa 1821-24. 3 Tomi con incisioni.

2) Eser S. 307: ‘Dieses Grabmal sucht an Umfang und Pracht, aber auch an Kälte und Nüchternheit der gesuchten allegorischen Beziehungen, seines Gleichen.’ Zie Fr. Beltrame. Tiziano Vecellio e il suo monu mento. Mil. 1853. 2e ed. 4o. met eene afbeelding daarvan, alsmede W. Bergmann Tizian. Bilder aus seinem Leben und seiner Zeit. Hannover 1865. 2. Bde.

1) Zie La descrizione del' Arsenale di Venezia. Ven. 8 en de fraaie lithographie daarvan in bis lungo formaat.

2) Inscription runique du lion du Pirée (à Vénise) interpretée par C.C. Rafn. Copenhague, 1856, 1 vol 8o. 255 pp. publié par la Socièté des Antiq. du Nord. Ook in het Antiquarisck Tidskrift, Kjobenhavn (1853-1857) met platen. 1857. Forste Heft, p. 1-71. Zie ook Nouvelles
Annales des Voyages 1857, p. 205-213.

2) Inscription runique du lion du Pirée (à Vénise) interpretée par C.C. Rafn. Copenhague, 1856, 1 vol 8o. 255 pp. publié par la Socièté des Antiq. du Nord. Ook in het Antiquarisck Tidskrift, Kjobenhavn (1853-1857) met platen. 1857. Forste Heft, p. 1-71. Zie ook Nouvelles Annales des Voyages 1857, p. 205-213.

3) Il Bucintoro di Venezia. Con 2 tav. ed 1 miniata. Ven. 1837 bislungo.

4) Venise et la lagune. Uitvoerige kaart achter A.J. Du Pays. Itiné raire de l'Italie Septentrionale. Paris (1859) Bädeker p. 273.

5) In Rinaldo Fulin, Studi nel archivo degli înquisitori di stato Ven. 1868 is een stuk; I prigioneri nei pozzi al cadere della republica.

1) Iets: groote fooijen behoeft men niet te geven; kleine, desnoods met een surplus van 5-10 centimes; die groote koperen stukken toonen vrij wat.

2) Eser. S. 346. Eine klappernde Mühle: die unerschöpfliche Redseligkeit dieser Signori ist wirklich bewundernswerth.

3) Vgl. Menzel l.l. bl. 16.

4) Ein Lagunenstadt. Zie Illustrirte Zeitung 1869. S. 454.

5) Zie Vervolg van Loon. Nederl. Gedenkpenningen. X bl. 473 no 486 en C. Kruseman Aanteekeningen betrekkelijk zijne kunstreize in Italie. 's Hage 1826. bl. 99.

1) B. Gonzati La Basilica di S. Antonio di Padova, descritta ed illustrata di numerose tavole. Padova 1852, 2 vol folio.

2) Zie F. von Raumer Herfstreis I bl. 259.

3) Zie Eser p. 296-297.

1) Eser l.l. S. 299. ‘Padua ist, wie die meisten italienischen Städte, fast unerschöpflich an Sehenswürdigkeiten. Man könnte mehrere Tage hier zubringen und es würde an reichhaltigen Stoffe zu belehrenden Genüsse nicht fehlen.’ P. Brandolese, Pitture, sculture, architecture ed altre cose notabili di Padora. Pad. 1795 8o. A. de Marchi Guide de Padone Padone 1836 8o. = Nuova guida con 12 vedute. 1855.

2) Cenni storici sulle famiglie di Padova e sui monumenti dell' Universita con 26 tav. lit. in 4o. fol. etc. Padova, 1842. 4o.

3) Zie L. Pignoria, Le origine di Padova. Padova 1625. 4o.

1) O. Muller, Aus Petrarca's alten Tagen. Hist. Rom. Berlin 1862. 8o. 2 Bd.

2) Die Po-Ebene. ‘Gegend ebenso einformig als reich bebaut. Uberall ein fruchtbarer Boden, die Aecker in weiten Reihen mit Maulbeerbäumen und wo der Grund letztern weniger zuträglich, mit Ahornbaümen bepflantz, und an jedem Baume eine Rebe hinaufgezogen.’ Eser S. 286.

1) Zie Alfred von Reumont l.l. Band II slot.

2) Due Giorni in Ferrara, istruzione corredata di molti cognizioni utili al viaggiatore e cittadino Ferranese. Ferrara 1839.

3) Bädeker I. 253, Goethe in zijn treurspel, Tasso, zegt hij, geeft ons eene getrouwe schildering van het hof van Ferrara in de zestiende eeuw.

1) De Latijnsche titel luidt: Prophetia fratris Hermanni, ordinis Cisterciencis professi, de fatis monasterii Lepninn et domûs Brandenburgicae.

1) Wij laten hier, onder aan de bladzijden, den oorspronkelijken Latijnschen tekst volgen.

1.Nunc tibi cum curâ, Lepninn, cano fata futura,

2.Quae mihi monstravit Dominus, qui cuncta creavit.

3.Nam licet insigni, velut sol, splendeas igni,

4.Et vitam totam nune degas summe devotam,

5.Abundenque rite tranquillae commoda vitac,

6.Tempus erit tandem, quod te non cernet eandem,

7.Immo vix ullam, sed, si bene dixero, nullam.

8.Quae te fundavit, gens haec te semper amavit;

9.Hac pereunte, peris, nec mater amabilis eris,

10.Et nunc, absque morâ, propinquat flebilis hora,

11.Quâ stirps Othonis, nostrae decus regionis,

12.Magna ruit fato, nullo superstite nato.

13.Tuncque cadis primum, sed nondum venis ad imum.

14.Interea diris angetur Marchia miris

15.Et domus Othonum fiet spelunca leonum,

16.Ac erit extrusus vero de sanguine fusus.

17.Quando peregrini venient ad claustra Chorinni,

18.Cerbereos fastus mox tollet Caesaris astus;

19.Sed parum toto gaudebit Marchia scuto.

20.Regalis rursum leo tendit ad altera cursum

21.Nec dominos veros haec terra videbit et heros.

22.Omnia turbabunt rectores, damnaque dabunt.

23.Nobilitas dives vexabit undique cives,

24.Raptabit clerum, nullo discrimine rerum,

25.Et facient isti quod factum tempore Christi;

26.Corpora multorum venduntur coutra decorum.

27.Ne penitus desit, tibi qui, mea Marchia, praesit,

28.Ex humili surgis, binis nunc inclyta burgis,

29.Accendesque facem, jactando nomine pacem,

30.Dumque lupos neces, ovibus praemordia secas.

31.Dico tibi verum, tua stirps longaeva dierum,

32.Imperiis parvis patriis dominabitur arvis.

33.Donec prostrati fuerint qui tune honorati

34.Urbes vastabant, dominos regnare vetabant.

35.Succedens patri, tollet privilegia fratri,

36.Nec faciet bustum, nou justum credere justum.

37.Defesso bellis variis sortisque procellis,

38.Mox frater sortis succedit tempore mortis,

39.Fortis et ille quidem, sed vir vanissimus idem.

40.Dum cogitat montem, poterit vix scandere pontem.

41.En, acuit enses! miseri vos, o Lepninenses!

42.Quid curet fratres qui vult exscidere patres?

43.Alter ab hoc Martem scit ludificare per artem,

44.Auspicium natis hic praebet felicitatis;

45.Quod dum servatur, ingens fortuna paratur.

46.Hujus erunt nati conformi sorte beati;

47.Inferet at tristem patriae tunc foemina pestem,

48.Foeminae serpentis tabe contacta recentis,

49.Hoc ad tridenum durabit stemma venenum.

50.Et nunc is prodit, qui te, Lepninn, nimis odit;

51.Dividit ut culter, atheus, scortator, adulter;

52.Ecclesiam vestat, bona religiosa subhastat.

53.Ite, meus populus; protector erit tibi nullus.

54.Hora donec veniet quâ restitutio fiet.

55.Filius amentis probat instituta parentis,

56.Insipiens totus, tamen audit vulgo devotus;

57.Nec sat severus, hinc dicitur optimus herus.

58.Huic datur ex genere, qui non qualis ipse, videre,

59.Et modo funesto vitam loco linquit honesto.

60.Postulat hinc turbae praeponi natus in urbe,

61.Spe reliqui, sobolem: tenet hic formidine prolem.

62.Quod timet obscurum, certo tamen ecce futurum.

63.Forma rerum mox fit, patiente Jehova.

64.Mille scatit naevis; cujus duratio brevis,

65.Multa per edictum, sed turbans plura per ictum.

66.Quae tamen in pejus mutantur jussibus ejus,

67.In melius fato converti posse putato.

68.Post patrem natus princeps et Marchionatus.

69.Ingenio multos non vivere sinit inultos;

70.Dum nimium credit, miserum pecus lupos edit,

71.Et sequitur servus domini mox fata protervus.

72.Tunc veniunt quibus de burgis nomina tribus,

73.Et crescit latus sub utroque principe status

74.Securitas gentis est fortitudo regentis;

75.Sed quid juvabit, prudentia quando cubabit?

76.Qui successor erit patris haud vestigia terit.

77.Orate, fratres! lacrymis nec parcite, matres!

78.Fallit in hoc nomen laeti regiminis omen.

79.Nil superest boni, veteres migrate coloni!

80.Et jacet extinctus, foris quassatus et intus.

81.Mox juvenis fremit, quum magna puerpera gemit;

82.Sed quis turbatum poterit refingere statum?

83.Vexillum tanget, sed fata crudelia planget.

84.Flantibus hinc Austris, vitam vult credere claustris.

85.Qui sequitur pravos imitatur pessimus avos;

86.Non robur menti, non adsunt numina genti.

87.Cujus opem petit, contrarius hic sibi stetit,

88.Et perit in undis, dum miscet summa profundis.

89.Natus florebit, quod non sperasset habebit:

90.Sed populus tristis flebit temporibus istis,

91.Nam sortis mirae videntur fata venire,

92.Et princeps nescit quod nova potentia crescit.

93.Tandem sceptra gerit qui stemmatis ultimus erit.

94.Israel infandum scelus audet morte piandum,

95.Et pastor gregem recipit, Germania regem.

96.Marchia, cunctorum penitus oblita malorum,

97.Ipsa suos audet fovere, nec advena gaudet,

98.Priscaque Lepninni surgunt et tecta Chorinni,

99.Et veteri more clerus splendescit honore,

100.Nec lupus nobili plus insitiatur ovili.


*) Vervolg van bladz. 56.

1) Mlle J. Mestorff, in hare Aufzeichnungen (Der archäologische Congress in Bologna, Hamburg 1871. S 12 zegt ‘Preistorici, so hatte der Bologneser Volksmund uns benannt und nicht genug, dass wir täglich von italienischen Lippen die schmeichelhafte Bezeichnung hörten: ‘ecco una preistorica’ - lascia passar’, sono preistorici’ - sie wurde sogar in's franzosische übersetzt; denn auf dem Musik-Programm bei den officiëllen Banket stand als erste Nummer Hymne des nations aux ‘Préhistoriques.’

1) ‘Der Dialect von Bologna’ zegt Pecht, bl. I, S.l.l. 178 ‘ist greulich und nach einigen vergeblichen Versuchen gab ich es ganz auf, denselben irgend zu verstehen’; conform Bädeker's verzekering, ‘le dialecte de la population de Bologne est presque inintelligible.’ Naar mate echter het nu vrije verkeer in Italië toeneemt zullen de dialecten afnemen en de Italianen elkander leeren verstaan.

2) Vergelijk v.d. Willigen IV bl. 12 en de plaat bl. 28. Ook Pech II. I, S. 175.

1) Aanwezig waren 226, ingeschreven 400 leden.

2) Afgebeeld in de Descrizione dell' Instituto delle Scienze di Gaetano Lenzi. Bologna 1841. Prima (!) edizione zooals op den titel van dit boekje van 117 pp. staat.

3) Mezzofanti was hier een tijd lang bibliothecaris; zie Lenzi l.l. p. 37. ‘In denselben Räumen, wo einst der polyglotte Mezzofanti als Bibliothekar fungirte, summnten jetzt die verschiedenen Sprachen germanischen, slavischen und romanischen Stammes ineinander’. Mlle Mestorff, Aufzeichnungen S. 6.

1) L'Italie, 4 October, ontleend aan de Gazetta dell' Emilia, 2 October.

2) Hoe talrijk die laatste zijn, kan men zien uit een der zeer talrijke ons op het congres geschonken werkjes: de Bibliografia paloeetnologica italiana dal 1850 al 1871 (Parma Sept. 1871.) van Luigi Pigorini. De index bevat 80 namen van schrijvers over genoemd onderwerp en de catalogus van hunne geschriften beslaat 41 bladzijden.

3) Zie la Revue scientifique de la France et de l'étranger. Paris 1871/72 p. 531.

1) Zie la Relazione sulla espozione Italiana d'antropologia e d'archeologia preistoriche in Bologna nel 1871 in Decb. 1871 uitgegeven, 40 pp. door L. Pigorini als relatore opgesteld.

2) Schrijver van Le palafitte del lago di Varese e le armi di pietra del Museo Nazionale d'Artiglieria. Torino 1871.

3) Mlle Mestorff b.v. geeft S. 8 als resultaat reeds vluchtig op, dat de bewerking van steenwapenen in het Zuiden zich niet zoo ontwikkeld heeft als in het Noorden, waar men de flintdolken en messen met vlakke bladvormige klingen vindt. De bronsperiode trad eerder in. Ook is de vervaardiging der Noordsche bronzen, volgens haar, niet in Italie te zoeken.

4) Eenige exemplaren van mijn Essai historique et Numismatique. Les Anglo-Saxons et leurs petits deniers dits Sceattas. Brux. 1870, 151 pp. VII planches. - Nicolai Heinsii Italica. E poematum editione Elzeviriana a poeta passim correcta. Amstelodami 1872. XIV, 64 pp. was het werkje dat mijn reisgenoot later met deze opdragt in het licht en rond zond: Italiae poeseos latinae matri amoris sui testem grati animi arrham mittit Johannes Cornelius Gerardus Boot.

1) Zie ook Eser. Zwei Monate in Italiën S. 280 ‘Es liesse sich auf diese Wappen eine interessante Zusammenstellung der Zeitgenossen gründen, die zu merkwürdigen Resultaten führen könnte.’

2) Van lange opschriften houdt men nu nog veel in Italie. Zie alle Campi Santi. Toen wij na de opening van het congres den trap afgingen van de Universiteit prijkte op den hoek al een gedenksteen daarvan.

1) Het Museo di antichita was geschat op circa fr. 104,800; dat der terre cotte Etrusche op fr. 40.280; het nog niet geheel geordende Medaillen-kabinet op fr. 93.980 en de kunstvoorwerpen op fr. 43,000. Deze laatste zagen wij den laatsten dag van ons verblijf te Bologna.

2) De Egyptische oudheden door Palagi van Nizzoli gekocht met de verklaring der hieroglyphen zijn beschreven in den catalogus p. 7-52 en te vinden in zaal I. In zaal II. cat. p. 53-127 de Etrurische, Grieksche en Romeinsche oudheden. Bij dezen catalogo (de titel luidt dan ook Cataloghi) behoorde nog de catalogus van de in La Certosa 1869-1871 gevondene Etrurische oudheden die in zaal III-IV te zien waren, die later het licht zoude zien.

3) In zijne Relazione negli scavi della Certosa en in zijn Spécchio dei monumenti degli scavi della Certosa in genoemde quartyn p. I-LVI en p. 129-133 beslaande.

4) Hetzij; a) in een amfora, b) in een pozzo waar binnene een vaso figurato, c) in een cista of d) in een fossa waarin een cista.

5) ‘Qui an dire des archéologues illustres est sans prix et meritait â elle seule qu'on entreprit les fouilles. L'Italie du 5 Octobre 1871

1) Het aes rude, in deze en de begraafplaatsen van Villanova en Marzabotto gevonden voert ons terug in de grijze oudheid. Het zijn toch koper stukken, brokken meestal in het geheel niet gemerkt, soms wel door regte lijnen daarop aangebragt; enkele zag ik rond als een discus of schijf.

2) Zie ook Dr. Boot. Verslagen der K.A.v.W. 1872. II. p. 216-219.

3) Dr. Boot in zijne Mededeelingen over de terremaren in Emilia en over twee Etrurische begraafplaatsen bij Bologna. (Verslagen en mededeelingen der K. Akad. v. Wet. 1872 II. 2. ll. 198-220 verwijst nog naar het verslag van Prof. Cassani van Bologna in de Rinnovamento Cattolico 1871 no. 30-31. Zie ook Mestorff S. 10-11. 17-22. 31-34. en 40.-42.

1) De talrijke geschriften van Nicolucci, Ponzi en vele latere Italiaansche sprekers op dit congres over Italiaansche paléontologie vermeldt Pigorini l.l.

2) Revue Scientifique 1871 p. 532.

3) Libr. I Cap. 31.

1) Over de geschriften van conte Gozzadini zie Dr. Boot l.l. bl. 210 (†).

1) De tunnel onder den Mont Cenis of liever Col Frejus werd eerst den 16 October 1871 voor het publiek verkeer geopend. H.M. onze koningin passeerde die reeds vóór of op 1 October, in 22 minuten; anders zijn 28-30 minuten daartoe noodig, zooals wij 27 October 1871 ondervonden.

2) Te Mutina werd Decimus Brutus, de moordenaar van Julius Caesar, van Decb. 44 tot het einde van April 43 vóór Chr., door Antonius belegerd maar door de consuls Pansa en Hirtius ontzet. In de middeleeuwen en tot 1803 heerschte hier de familie d'Este als hertogen van Modena (1452) en van Ferrara 1470-1598, beschermers van Ariosto en Tasso.

3) Mlle G. Mestorff. Aufzeichnungen S. 12-15. De aanteekeningen zijn van onze hand.

1) Overal wapperden vlaggen of lagen bonte kleeden uit de vensters; dit laatste ook om bij het leunen op de kille steeds, steenen, vensterbanken de koude van de bloote armen af te weeren.

1) Veertien geschriften van Luigi Pigorini worden in de genoemde Bibliografia vermeld. Het oudste is zijn Terramara di Casaroldo in Samboseto 1862.

2) Pellegrino Strobel schreef met Pigorini Le terre mare dell' Emilia. 1862 en gaf zeven andere geschriften uit.

3) Bartolomeo Gastaldi als boven zes, het eerste in het jaar 1839.

4) Vert. hopen voorraad uit de keuken. Vergl. Boot l.l. p. 205 †).

5) Zooals men in Friesland de terpen afgraaft met hetzelfde doel en met dezelfde gevolgen.

6) Zie verder Dr. Boot l.l. p. 200-209 over de terra maren.

7) In 1868 was deze terra mara, 'een der beroemdste, ontdekt. Zie Dr. Boni en Prof. Generali Terre mare modenesi 1870 p. 49.

8) L'Italie ‘Il était bean de voir avec quelle ardeur (in die warmte!) les amateurs d'antiquitès se mirent à recueillir des fossiles.’

1) Menschenbeenderen werden nog hier nog elders in terramaren gevonden. Boni p. 44.

2) Onze wagengenoot J. Pividor uit Ferrara. L'Italie zegt ‘une magnifique aiguille scriminale’ haarpen.

3) Dr. Wolfgang Menzel in zijne Reis naar Italie in het voorjaar van 1835 Dordr. 1838 gewaagt II. 30 van de hoffelijkheid der Italiaansche boeren; zelfs de kleine jongens noemen elkander Signor! al gaan zij in lompen gehuld.

1) La gaité la plus cordiale n'a cessé de regner pendant tout le repas zegt L'Italie.

2) Vino Lambrusco di Sorbara mousseert hoorbaar als men er een stuk droog brood in stipt.

1) ‘Cazalis de Fondouce ll. p. 537 zegt ‘Je ne sais pas trop ce qu'est une sience qui se base sur le peuple. La science n'est ni démocratique, ni aristocratique, de même quelle ne doit être ni réligieuse ni athée. Elle est la science’ etc.

2) Mestorff S. 16.

3) Achter op het menu lees ik, als openstaande voor de congresleden: Cabinets d'Anatomie - d'Anthropologie - de Physique - d'Histoire naturelle, - d'Anatomie Vétérinaire. Jardin Botanique, Observatoire Astronomique, Bibliothèque Palatine (90,000deelen! 3000 HSS! waarvan onder anderen Tiraboschi en Muratori eens bewaarders waren) Pinacothèque Palatine (waarin zeer geprezen Madonna beelden van Palma Vecchio en Garofalo ook eene kruisiging van Gerard van Haarlem). Musée Lapidaire, Archive d'Etat. Archive Communnal. Archive de la Cathédrale. En dan nog de secchia of emmer, die in de Campanile bewaard wordt door de Modenesen aan de Bolognesen ontstolen (15 Novb. 1325) en het thema van Alex Tassoni komisch heldendicht: la secchia rapita.

1) Met Zeume in zijn geestigen Spaziergang nach Syrakus im Jahre 1802. (Hempel. II, S. 102) kon ik zeggen ‘In Modena gefiel mir's sehr wohl, ohne dasz ich den erbeuteten Emmer sah.’

1) Zoo verhaalt Mlle Mestorff S. 15 dat men vreesde, dat de geleerden te Montale de beenderen van den aapmensch zouden ontdekken.

2) Een dertigtal vrienden en vereerders van Virchow, allen leden van het congres en Italianen boden dezen dien dag een diner aan. De Secretaris Generaal van publiek onderwijs Cantoni bragt hem een dronk toe. Virchow sprak vurig en vloeijend in het Duitsch. ‘Men wilde niet hem maar zijn vaderland vereeren. Duitschland en Italie zouden nu altijd vrienden, broeders zijn. Er zou echter eene nieuwe invasie plaats hebben, niet om het schiereiland te vermeesteren maar om den vooruitgang te bewonderen, die men in de vrijheid en de wetenschap in Italie gemaakt had’
enz.

3) Verkleind te vinden in het plaatwerk ‘Friesche Oudheden’ 2de Aflering 1871.

4) Désor door er eene discussie over te openen en Mlle Mestorff door het door haar S. 19 ter neder gestelde. Zie ook la Revue Scientifique p. 540 waar men leze: Drenthe voor Hollande'

1) Zie Mlle Mestorff S. 20-21. Worsaae laat de prachtige brons fabrikaten in het N. gevonden als invoerartikels uit het O. in het N. komen bij volken nog in de steenperiode verkeerende. Nillson laat ze door vreemde kolonisten over zee uit het westen, Désor uit het Z. aanvoeren. Hildebrandt laat wel het brons door arische volksstammen invoeren, maar erkent, zoowel in het Z. als N., eene eigenaardige ontwikkeling.

2) Over deze kerk zie Eser l.l. S. 278-279.

3) Zie over den H. Dominicus: Sismondi, Histoire des Républiques Italiennes du moyen âge, 4me Ed. Brux. 1826 T. II p. 72-75 Lady Morgan: Italie en de Italianen II, bl. 149. enz.

1) Zie König Enzio von Ernst von Münch (aus den quellen neu bearbeitet met interessante bijlagen) Stuttgart 1841 - (360 bl. -).

2) Bologne 1871 19 pp.

3) Zie de Renseignements. p. 4 (1).

1) De lijken konden dus slechts verticaal daar ingeschoven worden. Zonderling dat men dit in Zuid-Amerika nog in gebruik vindt. In de belangrijke Voyage dans les vallées de Quinquinas, in de Tour du monde XXXIII. Livr. 581 p. 119, leest men van de Sirinicis: ‘Chez les Sirinicis le mode d'ensévelissement de leurs morts est assez simple. Après avoir ramené le long du corps les bras du défunt, les femmes l'empaquetaient avec soin des pieds à la tête dans les longues feuilles de l'arundo, dont la hampe floralileur sert à faire des flêches; puis elles l'entouraient symétriquement de lianes, minces comme des ficelles, qui lui donnaient quelque ressemblance avec une carotte de tabac. Pendant ce temps les hommes creusaient en terre un trou rond de deux pieds de diamètre et assez profond pour que le cadavre, qu'on y introduisît la tête la première, put y tenir à l'aise. Cette posture anormale devait dans l'idée des vivants faciliter au mort sa chute dans le gouffre sans fond et prevenir les efforts qu'il se serait vu obligé de faire pour prendre de lui même cette posture. - Deze Sirinicis hebben nog steenen pijlpunten l.l. p. 120 en de vader leert nog den jongen p. 118
‘l'art de sculpter avec un morceau de silex.’

1) Boot ll. bl. 211.

1) Vergelijk Lady Morgan ll. II bl. 7. Maria Nathusius in haar hef ‘Tagebuch meiner Reise nach der Provence, Italien und der Schweiz,’ (na haren dood, in 1860, te Halle uitgegeven) merkt teregt S. 92 (*) op: ‘In der südlichen Luft sieht man fast immer auf mehrere Meilen jedes Haus an der Gebirgen und selbst die Farbe der Gegenstände dringen durch den zarten warmen Duft, den die Ferne dar überlegt, eigenthümlich hindurch.’ -

2) Zie de Carte Géologique des environs de Bologne et d'une partie de la vallée du Reno par Jean Capellini 1871.

1) Het keurige met eene afbeelding der villa Aria prijkende menuboekje luidt als volgt: Huitres de Chioggia. (Vin de Meursault) Consommé à la royale. Hors-d'oeuvre (Vin de Barolo, recommandabel!) Dindes truffées au jus. Jambons à la gelée décorés. Patés chauds à la financière. Rôt de perdreaux du Tyrol. (Vin du Chateau-Laroze). Saumons an bleu enz. enz.

2) ‘Aux Etrusques qui eurent la bonne idée de mourir à Marzabotto sans cela on n'aurait pas eu cette belle réunion, ni la présence du prince et un si bon repas dû à la munificence de M. Aria.

3) ‘En buvant le café (die toen juist rond gedeeld werd) qui n'est pas une boisson artificielle comme le vin de Champagne mais une perle orientale. je propose un vivat à une autre perle précieuse, la princesse Marguerite. (Margaretha = parel).

1) Men las hier en daar van fr. 40,000 ja fr. 50.000. Twee jaren hadden de toebereidsels geduurd.

2) J. van der 'Chijs in zijne Reisherinneringen 15 Julij-14 Septb. 1864 ll. 73 zegt: ‘Eene hoogst vermoeiende wandeling buiten de Portafelice te Bologna naar het Campo Santo.’

1) Zie verder Eser ll. S. 283 en vooral Pecht, zelf een schilder. ll. I, S. 165-167.

1) Klemm. Italica I, S. 112, ‘Die Mirakelen und Kreuzscenen sind mir leider stets ein unverdaulicher Genuss geblicben - wie die Legenden von italienischen Meister die meiner Individualität zu fern liegen als dass ich bei ihnen lange hätte verweilen können.

*) Vervolg van bladz. 704.

†) Met het oog op dit zelfstandig optreden tot bevordering van eigen welzijn zullen wij ons dan ook slechts tot die vereenigingen bepalen, welke geheel of genoegzaam geheel door het initiatief van de arbeidende klasse zijn in het leven geroepen en in stand worden gehouden. Wij sluiten daarom hiervan uit de op zich zelf staande onderstandskassen in ziekte en bij overlijden, de spaarbanken en de pogingen aangewend door partikulieren en den staat, om de arbeidende klasse in het bezit van gezonde woningen te stellen.

*) Op de onlangs gehoudene algemeene vergadering heeft eene verzoening tusschen de leden der democratische arbeiderspartij en de leden van het Allgemeine Deutsche Arbeiter-Verein plaats gehad, die echter door insinuatiën van sommige leden der sociaal-democratische partij weder in tweedragt is veranderd.

*) B.v. Phaedo, of de onsterfelijkheid der ziel. Naar het grieksch van Plato, met ophelderende en beoordeelende aanmerkingen voorzien door Dr. D. Burger Jr. Amsterdam bij P.N. van Kampen.

*) Vervolg en slot van bladz. 150.

*) De ruimte, mij toegestaan, is reeds verre overschreden en de onderwerpen in dit hoofdstuk te behandelen, zijn van te grooten omvang voor eene gedetailleerde beschouwing. Ik zie mij daarom tot mijn leedwezen genoodzaakt mij slechts tot eenige algemeene beschouwingen daarover te bepalen.

*) Men verwarre hiermede niet de parasiten-industrie, welke door sommige fabriekanten wordt gedreven en onder den naam van trucksysteem, gedwongen nering enz. bekend. Deze strekt meer tot nadeel dan tot voordeel van den werkman.

*) De litteratuur over dit onderwerp is zeer omvattend. Van de laatste, degelijkste werken over dit onderwerp kunnen wij belangstellenden in 't bijzonder aanbevelen: Dr. Emil Sax, die Wohnungszustände der arbeitenden Classen und ihre Reform, 1869. R. Manega, die Anlage von Arbeiterwohnungen, Sammlung van Plänen der besten Arbeiterhäuser Englands, Frankreichs und Deutschlands, 1871. Mr. D.O. Engelen, over arbeiderswoningen, academisch proefschrift, 1870. Dr. S. Stratingh Tresling, het bouwen van arbeiderswoningen, met atlas, bekroond met goud door de Nederl. Maatsch. t. bev. v. Nijverheid, 1872.

*) Uit Vissering's vrije vertaling van Tornton's Arbeids-Utopia in de Gids 1870.

*) Vervolg en slot van bladz. 118.

1) Ravenne. Devenue par le chemin de fer plus accessible, cette antique et fameuse cité, une des plus intéressantes de l'Europe attirera de plus en plus les voyageurs. Les mosaiques de Justinien et de Théodore à San Vitale, ne sont pas la seule surprise, que nous menage cette ville merveilleuse, qui semble rejoindre le passé au présent ou les vieux noms d'Honorius et de Galla Placidia, d'Odoacre et de Theodoric redeviennent tout à coup de vivantes réalités (Revue Britannique 1868 p. 149) L'Italie en 1868. Ses ressources matérielles et ses ressources morales.’

1) Er moet te Imola een fraaie schouwburg zijn, door Bädeker niet vermeld. A. van der Willigen (Dl. IV, p. 59) bezat een werk in folio met platen, getiteld: Pianta e spaccato del nuovo Teatro
d'Imola, architettura del Cavaliere Cosimo Morelli etc. Roma 1780.

1) Zelden of nooit echt, wordt fabriekmatig door een Engelsche compagnie gemaakt te Marsala.

1) Renaudin geeft er een p. 241 maar N.-Z. en zeer klein.

1) Bädeker I p. 343 ‘qui passe pour l'ancien Forum Senatorium, avec deux hautes colonnes de granit érigées en 1483 par les Vénitiens et surmontées des statues de St. Apollinaire et de St. Vital.

2) In de Denkmäler der Kunst te Stuttgart (vóór 1859) uitgegeven in 2 Banden in querfolio, komt onder de 137 Tafeln niet een voor van Ravenna. Zie de inhoud daarvan achter Fr. Eser's nuttig boekje: Zwei Monate in Italien. Stuttgart 1859 S. 354-374.

3) Zie de Mosaiques de Saint Vital à Ravenne in het Magasin Pittoresque 1871 p. 348.

1) De verhandeling van Noris als Diss. IIIa de Cyclo Paschali Ravennate Annorum XCV is te vinden (pag. 152-251) achter zijn geleerd werk ‘Annvs et epochae Syromacedonvm in vetvstis Syriae nvmmis praesertim Mediceis expositae. Lipsiae 1696 4o. De afbeelding aldaar p. 151 en in zijne Opera II, p. 738. De Cenni vermelden Ciampini en zeggen nog van den Ciclo pasquale ‘copiato su quello di Dionigi, detto l'exiguo.’

2) Cenni p. 8.

1) Cenni p. 8. ‘Jesus ambulans super mare Petro mergenti manum capit et jubente Domino ventus cessavit.’

2) Zie ‘le Pape aux pieds de la statue de St. Pierre,’ in Le Monde Illustré 1871 p. 405. Ook bij Francis Wey. Rome. Tour du monde XIX p. 213.

3) Cenni p. 9.

4) Uitgegeven door Buonamici en Spreti. Cenni p. 9.

5) Volgens eene teekening met zeer veel zorg - zoo leest men in het Magasin - bewerkt.

1) Waarschijnlijk niet ledig maar gevuld met gouden byzantijnen.

2) Zie the Standard of Constantine on a sacrophagus in the Lateran Museum. Illustrated London News, 1872 p. 104.

1) Bädeker en Renardin verschillen.

2) Aelia Galla Placidia (Cohen VI p. 487.)

1) Honorius. Zie Cohen, Description historique des monnaies communément appeléés Medailles Impériales. Paris, 1862. VI p. 473.

2) Cohen VI p. 502.

3) Cohen VI p. 486. Bädeker zegt 417.

4) Honoria. Cohen VI p. 510.

1) Cohen pl. XVII-XVIII. Vol. VI.

2) Dante Alighieri, seine Zeit, sein Leben und seine Werke von Joh. And. Scartazzini. Biel 1869.

1) Badeker l.l. I p. 344.

1) Menu: Consommé à la Châtelaine, Filets de boeuf à l'Andalouse, Poulardes á la Chevalière, Galantine de Dindes Truffées à la Gelée, Petits Pois à la Poulette, Rot. Perdreaux flanqués de Cailles, Mayonnaise de Turbots à la Renaissance, Timbales Milles feuilles à l'Abricot, Plombières à l'Ananas. Dessert: Café Moka. Vins: Chablis, Haut Brion 1858, Hocheimer, Champagne, Grand Cremant Impérial. Liqueurs: Cognac, Fine Champagne, Bénédictine, Anisette et Curaçao d'Hollande.

1) Reeds in 1815 schreef Kephalides D. II bl. 313 ‘Naar het gevoelen der Italianen behooren er voortaan geene Lombarden, Piemontezen, Romeinen, en Calubrezen enz. maar alleen Italianen te zijn.’ Het is onbeschrijfelijk wat die éénheid thans reeds te weeg gebragt heeft in Italië.

1) ‘Quelle ne fut pas la joie de nos géologues, condamnés depuis le matin à l'archéologie pure, de retrouver des Hippurites dans les pierres de ce tombeau, et d'y reconnaitre ainsi la marque authentique de leur provenance Istrienne.’ La Revue Scientifique, 1871 p. 569.

2) Renaudin p. 242, de zwaarte volgens Soufflot.

3) Bädeker ll. p. 350 vermeldt als zoodanig ‘the Prophecy of Dante,’ ‘Marino Faliero,’ ‘the two Foscari,’ ‘Cain,’ ‘Heaven and Earth’ en ‘the Vision of Judgmeat,’ Renaudin, p. 243 heeft de aanwijzing van het huis waarin Byron, 8 maanden (sedert 18 Junij 1819), te Ravenna woonde.

1) Mestorff, l.l. S. 39.

1) Eser ll. S. 276. Deze kerk was aangelegd op 608 voet lengte en 436 voet breedte. Een geheel kwartier van Bologne werd er om opgeruimd. Alleen het schip, lang 350, breed 153 en hoog 118 voet kwam tot stand. Wat er in te zien is vermeldt Eser ll. S. 277-278.

2) Zie Eduard Lartet sa vie et ses travaux par M. le Dr. Hamy, Secrétaire de la Société d'anthropologie de Paris. Brux, 1872, 45 pp. eene brochure door het Comité d'organisation Belge voor het zesde congres te Brussel, in Aug. 1872 gehouden, aan de leden geschonken.

1) Mme. Louise Colet in haar lijvig werk ‘L'Italie des Italiens’ Paris 1862 II p. 53 zegt van een dergelijk feest: ‘Sur le grand escalier les fleurs s'échelonnaient en bordure parfumée, rangées avec un art que possède seule l'Italie, elles décrivaient des sortes de mosaiques aux vives couleurs.’

2) Colet ll. II p. 356. ‘L'admirable escalier de Bramante.’ Keizer Karel V besteeg dien te paard gezeten.

3) De policie in Italie bestaat uit jonge, net gekleede, flinke menschen, die den vrager gaarne behulpzaam zijn.

4) Colet l.l. ‘oû trone une statue d'Alexandre VII’, Bädeker I, p. 317, ‘avec la statue de Paul III, etc.’ Toen (8 October) geheel met bloemen gemaskeerd als ‘non hujus loci’, zeide een der Italiaansche professoren.

5) Onder anderen: Potage de tapioca, Truites de lac, Filets de boeuf, Poulets, Jambons braisés au Xeres, Aspics de foies gras, Faisans flanqués de cailles, Babas au rhum, etc. en zes soorten Fransche wijn. - Eene commissie, aan wier hoofd een der grootste architecten van Italie, Mengoni, stond, had dit feest geordend en het fijnste ceramiek uit Bologna' sierde den disch, waaronder kostbare vazen uit Gubbio.

6) In zijn geheel opgenomen in l'Italie 11 October 1871.

1) Het slot ‘Mes dames *)! Messieurs....Notre desir le plus ardent est que vous conserviez de nous un bon souvenir; qu'en rentrant chez vous, vous puissiez affirmer que l'Italie n'est plus une expression géographique, mais un pays qui pense, qui veut, qui aime.’

*) Eenige der dames droegen de Italiaansche kleuren.

2) Capellini en Pigorini.

1) Deze kolossale bronzen Neptunus weegt 10,000 kilogram en kostte 70,000 gouden kroonen, het werk van Jan van Bologna in het jaar 1564. Pecht l.l. I, S. 164, noemt dat heeld, staande boven eene fontein, ‘ein etwas manierirt übermuthig sich geberndender Neptun.’ Zijne opmerking, dat de beeldhouwkunst in Italie steeds meer op den voorgrond treedt, naarmate men Florence nadert, is zeer juist.

2) Waartoe de zeer groote poppekasten ook behoorden, omringd door zulk een talrijk publiek, dat wij met moeite er doordrongen om nog het pas door Mengoni voltooide, schitterend verlichte, marmeren paleis van de spaarbank (!) te bezigtigen. Het kostte fr. 1,200,000.

1) Zie mijne Biogr. Naamlijst der Remonstr. Broederschap, Haarlem, 1847. blz. 301.

2) HSS. der Rott. Rem. kerk. Catal. No. 6 en ald. blz. 183.

1) Door H.C. Rogge en P.A. Tiele. Amsterdam, 1869.

2) Zie over hem mijn Stichting der Rem. Br. 1871 en 1872, Deel I, blz. 78 en II, 329 en 30, en Biogr. Naaml. blz. 3 en 117, waar men het grafschrift lezen kan dat in zijne eenvoudigheid en bescheidenheid op 't Zwammerdamsche kerkhof zeer gunstig van hem getuigt.

3) De Brieven komen in den Catal. der HSS onder No. 1367, de Requesten onder No. 334 voor.

4) Deze brief is in 't Latijn geschreven; voor onze lezers geef ik dien in 't Hollandsch weder, en laat ik dan ook weg wat alleen voor den vader waarde had.

1) Arnoldus, broeder van Albertus, die dit zelfde jaar predik. te Gorkum geworden was, waar hij vroegtijdig stierf. Biogr. N.L. 213, 366.

1) Hij doelde dus zeker op den aanslag van Willem II op Amsterdam.

1) Andom. Talaei Rhetorica e P. Rami praelection. observata. Recens dist. et emendat exeusa Bremae 1619 (Amst. Stads Bibl. Catal. p. 693).

2) De bekende Geref. Philosoof en Godgeleerde, gest. 1609. ‘Vielgebraucht wurde sein Systema Theologiae und die Rhetorica Eccles.’ Schweizer in Herzog's Real. Encycl. Nomine.

3) Nicolaas Borreman, één jaar voor Konerding proponent geworden, toen predikant te Nieuwkoop. Biogr. N.L.

4) Georg Pasor, Prof. der Griech. Sprache zu Franeker, ob. 1697, gab ein kleines Lexicon über das N.T. heraus. Längere zeit blieb man bei Pasor stehen. Hagenb. Encycl. S. 129.

5) De bekende opvolger van Episcopius aan 't Seminarium der Remonstranten te Amsterdam.

6) Petri Ravanelli Biblioth. Sacra. Zie Clarisse Encycl. p. 576.

1) Praevoost was destijds predikant aldaar. Zie Biogr. N.L. Met D. Limb. zal Mr. Frans v.L. bedoeld zijn.

2) Hij wendde, ofschoon te vergcefs, voor zijn zoon Gideon C., ook als proponent te Kampen gevangen, op grond van zijne voormalige betrekking op Louise de Coligny, de tusschenkomst van Prins Willem II aan. Biogr. NL. 307, Poelenburg, Orat. Funebr. in St. Curcellaeum.

1) Hier volgen 4½ doorgeschrapte regels.

1) Dit tweetal kan hieruit te verklaren zijn dat de Directeuren Niellius tot 1650 en Praevoost vroeger deelnamen aan het onderwijs aan het Seminarium. De Rotterdamsche Directeur was Sam. Lansbergen.

2) Op de kant staat: die was een Lange genoemd.

3) Gideon Curcellaeus, in 1648 te Kampen gevangen. Biogr. N.L. 307.

1) De Loevesteinsche gevangenen waren maar op 8 st. daags gesteld.

2) Antwoord op de Proeve van Abr. Heyd. tegen de onderwijs. in de Chr. religie, na de Belijd. der Remonstr. te Rott. gedr. bij J. Naeranns, 1643. 2e dr. vermeerdert met een breeder Wederspraek, enz. 1643, 4e dr. 1644.

1) Dit Request is een kladschrift, zoodat om het slechte schrift en de tallooze doorhalingen en verbeteringen de woorden op vele plaatsen slechts bij gissing konden bepaald worden.

1) Zoon van den bekenden ijveraar, den Contrarem. Amsterd. pred. P. Plancius, van Hasselt te K. gekomen.

1) In 1656 zond K., waarschijnlijk, aan G. Brandt al zijne in de gevangenis geschreven brieven, elk met eene letter geteekend, en met eene korte opgave van den inhoud. Hieruit blijkt, dat wij één brief, Lit. T., aan zijnen vader, missen. De hier volgende zijn Lit. G.H.I.K., in wier datums dus eene verwarring zijn moet, zoo wij die niet veeleer in de letters te zoeken hebben.

1) Dit pleit dus zeer voor den datum van dezen.

1) Wie hier bedoeld is weet ick niet. De uit den eersten tijd bekende Wouter Cornelisz. van Waerder (Sticht. d. Br. I en II op den naam van Cornelisz.) stierf reeds in Maart 1644. Zie Biogr. NL. 100 en Rott. HSS. 681.

2) Kan zien op een beroep, dat evenwel dáár na den dood van H. Welsing eerst in 1651 plaats had. Biogr. NL. 124.

3) De bekende Daniel Wittius. Biogr. NL. en Sticht. d. Br. op zijn naam.

1) Bekend zijn Burgem. Reinier T, en diens neef Jkhr. Otto, die in groote ongelegenheid kwam door een brief van den Rem. Pred. Schotler. Zie Brandt en Biogr. NL. op Kampen, en Moulijn.

1) Van Elburg gekomen, ijvrig Contra-rem. Zie Moulijn 41.

1) Zijn
Apologeticus van 1622, in 't Holl. als Veranw. v.d. Wett. Reg. v. Holl. enz.

1) In 1619 vinden wij een Burgem. van dezen naam te Kampen. Zie Moul. 46. - Dertien dagen na dit besluit werd Konerding ontslagen.

*) Dit opstel is een fragment of hoofdstuk van een grooter werk, bevattende eene historisch-archaeologisch-anecdotisch-humoristisch-politisch-religieuse - etc. etc. monographie over de klokken. Dit fragment is min of meer compleet op zichzelf. Doch sommige onderwerpen zijn slechts ter loops besproken of liever aangeroerd, omdat zij bestemd waren om opzettelijk en dus uitvoeriger te worden behandeld.

C.A.S.

1) Hoogleeraar te Leipzig, geb. 1764, gest. 1803.

1) Alfred Rethel, geb. 1816, gest. 1859, de mededinger van Cornelius, Overbeck, Schnorr v. Carolsfeld, Kaulbach, heeft zijne ‘Doodendansen’ geteekend in de oude Duitsche manier, d.i. in scherpe omtrekken, en met nagenoeg algeheele weglating van schaduw en perspectief. Müller von Köningswinter heeft hem een waardig gedenkteeken gewijd in zijne: ‘Blätter der Erinnering’. Zie ook over zijn leven en werken: A. Maillard in de Revue Germanique, 1861. T. XVII.

1) Ik weet niet of dit woord - een woord is. Misschien verstaat de lezer het tòch. C.A.S.

1) Waar wordt het afschuwelijkste Nederlandsch gesproken en geschreven? Op het Nederlandsch tooneel en in de door knoeiers vertaalde tooneelstukken.....

1) In 4o, Utrecht, 1738.

1) Die arrogante klokluider bedoelt toch die van 1870 niet?....

De Zetter.

1) Ch. Mackay. Memoirs of extraordinary popular delusions. Vol. I.

1) Deze anecdote wordt verhaald in de correspondentie van Madame de Bavière, Hertogin van Orleans en moeder van den regent. Zij wordt echter tegengesproken door Lord John Russel in zijne ‘History of the principal states of Europe from the peace of Utrecht,’ zonder dat hij ons zegt waarom. Dat Law zijn plan aan Desmaret heeft voorgesteld, daaraan valt niet te twijfelen, en dat Lodewijk er niets van heeft willen weten is een feit; terwijl de reden, voor de weigering gegeven, geheel bestaanbaar is met het karakter van dien dweepzieken en tyrannieken vorst.

1) M. de la Hotte, Life of Philippe of Orleans. De schrijver verzwijgt evenwel de namen der betrokken personen

1) De Franschen, die zijn echt engelschen naam moeielijk konden uitspreken, herdoopten hem alzoo. Na het mislukken zijner plannen, maakten zij, naar hunne gewoonte, eene aardigheid daarop, en zeiden dat de natie ‘était lasse de lui’, terwijl zij voorstelden, dat hij voortaan Monsieur Hélas! zoude genoemd worden.

1) Letters of Madame Charlotte, Elisabeth de Bavière, Duchess of Orleans. Vol. II p. 274.

1) ‘Die Theilung der Erde,’ in Schiller's ‘Sämmtliche Werke’ (Stuttgart und Tübingen, Cotta, 1847) I Band. ss. 306-307.

1) Zie deze plaats van Boileau, aangehaald door Voltaire, in de ‘Dictionnaire philosophique’, in Voce ‘Aristote’. Oevr. compl. (Bruxelles, Wodon et Ode, 1827-1829. 12o.) T. LXIV. p. 297.

1) Zie deze plaats van Laharpe aangehaald bij L.F. Bungener. ‘Voltaire en zijn tijd. Studiën over de XVIIIe eeuw.’ Vertaald door Dr. W.G. Brill. (Utrecht, 1857). Dl. I blz. 230-231.

1) Zie Voltaire, ‘Dictionnaire philosophique,’ in Voce ‘Beau’. Oevr. compl. T. LXV, pp. 265-266.

1) ‘Dictionnaire philosophique’, in Voce ‘Goût.’ Sect. II. Oevr. compl. T. LXX. p. 155.

1) Vooral op de zoogenaamde deseriptieve poësie is het hier gezegde dikwijls van toepassing. De beschrijving van landschappen o.a. speelt bij dit misbruik eene groote rol. En toch, wie zal, na eenig nadenken, niet moeten erkennen dat een kunstwerk, hetwelk bij ieder in het bijzonder eene geheel andere voorstelling kan verwekken, een hors d'oeuvre is? Hier treedt de dichter blijkbaar op het gebied van eene andere kunst.

1) Behalve die subjectieve lyriek zoude men ook nog eene objectieve kunnen aannemen die de voorstelling is van eenigen innerlijken gemoedstoestand of van eenig sentiment, niet van den dichter zelf persoonlijk, maar door hem opgevat en weergegeven, met abstractie van de geheele verdere persoonlijkheid van het individu en van alle uiterlijke en stoffelijke omstandigheden. Maar wanneer zulke lyrische gedichten er al zijn, dan komen zij toch uiterst zeldzaam voor; in den regel is de lyriek subjectief: niet de voorstelling van eene gedachte maar de uitdrukking van die van den dichter zelf - alzoo een geheel op zichzelfstaande kunstvorm.

1) G. Desnoiresterres, ‘La Jeunesse de Voltaire’ (Paris. Didier, 1867). pp. 133, 134.

2) Voltaire beroemde er zich dikwijls op dat hij al slapende verzen kon maken.

3) Het is zeer waarschijnlijk, dat Bungener gelijk heeft met aan te merken dat de inhoud en de toon van deze, bereids door Voltaire geschreven opdragt, bewijst dat hij er niet ernstig aan gedacht kan hebben.

4) Zie: D. Fr. Strauss. ‘Voltaire. Sechs Vorträge.’ (2e Aufl. Leipzig, Hirzel, 1870). S. 38.

1) F.C. Schlosser. ‘Geschiedenis der achttiende eeuw en der negentiende tot op den ondergang van het Fransche Keizerrijk’. (Groningen, 1839-1850). Dl. V. BI. 19-20. Zie ook Strauss, als boven, ss. 38-39.

2) Commentaire historique sur les oeuvres de l'auteur de la Henriade', (1776), Oevr. Compl. T. II. p. 99.

1) Voltaire heeft aan Camoëns en Tasso eene fout verweten, die hij zelf had begaan: namelijk het aanbrengen van Heidensche allegorien in hunne heldendichten. Daarentegen prees hij Lucanus omdat deze uit het zijne de goden geheel heeft verbannen, en hij haalde daarbij met bijzondere lof de plaats uit de ‘Pharsalia’ aan, waar beschreven wordt hoe Caesar door zijn volk een heilig bosch laat omhakken, benevens de redevoering die door Lucanus aan Cato in den mond gelegd wordt wanneer deze weigert den tempel van Jupiter Ammon te gaan bezoeken. Zie: ‘Essai sur la poésie épique’ (1726). Chap. IV, VI, VII. Oevr. Compl. T. LXXXIV pp. 344-345, 355-356, 368-374. ‘Dictionnaire philosophique’, in voce ‘Épopée’ Oevr. Compl. T. LXVIII. p. 249.

1) Strauss, als boven, ss. 50, 51.

2) J.F. Laharpe, ‘Lycée, ou cours de littérature ancienne et moderne’. 3me édit. (Paris, Ledoux, 1820). T. VII pp. 290, 291, en 380 sqq.

1) Bungener, als boven, Dl. II. bl. 144.

1) In het XXVe hoofdstuk van ‘Candide’ komt eene zeer scherpe en bittere beoordeeling van Homerus voor, waarbij Vergilius mede zijn deel krijgt; maar de overdrijving is daar opzettelijk en in overeenstemming met de geblaseerdheid van den persoon die door Voltaire sprekend wordt ingevoerd. Zie ‘Candide ou l'optimisme’ (1767). Chap. XXV. Oevr. Compl. T. LXXVI pp. 332 sqq. Intusschen blijft het opmerkelijk dat in deze oordeelvelling al de fouten van Voltaire's eigen heldendicht als het ware opgesloten liggen. Maar welk oordeel hij zelf werkelijk
en in ernst velde blijkt toch beter uit het artikel ‘Anciens et modernes’ van de ‘Dictionnaire philosophique’ (Oevr. Compl. T. LXIV. pp. 59, 68, 76), en uit de Hoofdstukken II en III van zijn ‘Essai sur la poésie épique’. (Oevr. Compl. T. LXXXIV. pp. 332-340). Opmerkelijk is de vergelijking, die hij, ter laatstaangehaalde plaats, heeft gemaakt tusschen eene plaats uit de weinig bekende ‘Araucana’ van Don Alonzo d'Ercilla en eene uit de Ilias van Homerus, waar hij meent dat de Spanjaard, hoe gebrekkig zijn gedicht overigens ook is, den Griek heeft overtroffen. - Voltaire meende dat in de Ilias, waarin de toorn en de werkeloosheid van Achilles bezongen wordt, de held geheel in het niet verdwijnt en door de nevenfiguren wordt verdrongen, zoodat er in dit Heldendicht geene eenheid en zamenhang is. In de Aeneis daarentegen zag Voltaire die fout vermeden: daarin komt de held op zijne plaats en tot zijn regt. Maar in de Aeneis vond hij een ander hoofdgebrek te gispen: namelijk dat het ongelijk bewerkt is en de zes laatste boeken bij de zes eerste zeer afvallen. Vergilius heeft zich niet kunnen houden op de hoogte die hij in de prachtvolle eerste boeken heeft bereikt. Voor een gedeelte is dat de schuld van het onderwerp, maar de dichter had, naar Voltaires gevoelen, dit gebrek toch wel kunnen matigen, en vooral had hij moeten vermijden, - hetgeen het ergste is, - dat zijn held hatelijk wordt, zoodat de lezer zich niet langer voor hem, maar voor zijne tegenstanders interesseert.

Over Tassoni, den zanger van de ‘Secchia rapita’ heeft Voltaire - om dit hier in het voorbijgaan aan te teekenen - zich in den aanhef van de ‘Guerre de Genève’ aldus uitgelaten:

‘O Tassoni, plus long dans tes discours, 
De vers prodigue et d'esprit fort avare, 
Me faudra-t-il, dans mon dessein bizarre, 
De tes langueurs implorer le secours?’ 




Z. ‘La Guerre civile de Genève, etc.’ chant I. Oevr. Compl. T. III. p. 264.

1) ‘Dictionnaire philosophique’, in voce ‘Anciens et modernes.’ Oevr. Compl. T. LXIV. pp. 68-74.

1) Laharpe, als boven. T. VII. p. 294.

2) Ibid. p. 293.

3) Ibid. p. 294.

4) Men vindt dit, o.a., aangehaald bij Schlosser, Dl. V. Bl. 20, die echter dit gezegde niet juist opvat en er - vrij zonderling - eene zinspeling in wil vinden op het gebrek aan locale kleur in de Henriade. Dit gebrek is evenmin de groote fout van de Heuriade in het bijzonder als de locale kleur een hoofdvereischte van het heldendicht in het algemeen kan worden geacht.

1) Z. Bungener, als boven. Dl. II. Bl. 8-10.

2) Strauss, als boven, S. 39.

1) ‘La Henriade’. Chant VI. Oevr. Compl. T.X. p. 88.

1) ‘La Henriade.’ Chant VII. p. 101.

2) Ibid. Chant VIII. p. 130.

1) Ibid. Chant VI. p. 90.

2) Ibid. Chant VIII. p. 123.

3) Ibid. Chant X. p. 155.

4) Ibid. Chant I. p. 1.

1) Ibid. Chant I. p. 2.

2) Ibid. Chant VIII. p. 126.

1) Zie de ‘Vaderlandsche Letteroefeningen’ voor Augustus 1872; Wetensch. en Bellet.: No. 8, bl. 500, 501.

2) ‘La Pucelle d'Orléans.’ Chant XVIII. Oevr. Compl. T. IX. pp. 349-359.

1) Laharpe, als boven. T. VIII; p. 18.

1) Zie Laharpe, als boven T. VIII, p. 16. - Schlosser, als boven, Dl. V. bl. 21.

1) ‘La Pucelle d'Orleans’. Notes et variantes au chant XX. Oevr. Compl. T. IX, p. 391.

1) Evenwel schreef Grimm in 1756. toen de eerste uitgaaf van het gedicht was verschenen: ‘Het was grappig om te zien, hoe lieden, die niets gelooven en die geen enkel christelijk gebruik in acht nemen, toch op den aanblik van de Pucelle een scheef gezigt trokken.’ Zie Grimm et Diderot, ‘Mémoires ou Correspondonce philosophique et critique.’ (Londres, 1814). T. I, p. 271.

2) ‘....Men kan het mijnheer de Voltaire verwijten dat hij geen christen is; men kan hem zelfs eene misdaad daarvan maken: dat komt overeen met de logica van zekere lieden. Maar mij dunkt dat het niet regtvaardig is, iemand te verwijten dat hij zich vrolijk maakt over zaken die hij niet gelooft. Dat kan onvoorzigtig zijn, maar het maakt iemand niet verfoeijelijk.’ - Als hoven.

1) Grimm. Als boven. T. I, p. 272.

1) ‘Wanneer de schrijver van de Pucelle zijn penseel niet met dezelfde terughouding heeft behandeld [als Lafontaine], dan is het gebrek aan goeden smaak dat men hem moet verwijten, en niet het vergrijp tegen de zedelijkheid; want op dat laatste punt is hij niet meer berispelijk dan de ander.’ Grimm. als boven. T. I, p. 272.

2) Strauss, als boven, ss. 103-104.

1) Voltaire heeft die ‘Mémoires’, welke hij, woedend over de bejegening hem door Frederik aangedaan, had opgesteld, maar waarover hij weldra berouw had gekregen, verbrand en, zoo hij geloofde, vernietigd. Hij wist niet dat er afschriften van bestonden: maar naar die afschriften zijn zij, na zijn dood, gedrukt.

1) Vooral de derde zang, waarin deze regels voorkomen:

‘Si quelquefois, dans leurs ardeurs secrétes, 
Leurs os pointus joignent leurs deux scelettes, etc.’ 




zoude men bijna afschuwelijk willen noemen; maar tegelijk toch is er juist in dien zang iets, dat men schoon zou vinden als het niet zoo leelijk was. Ik weet niet of men begrijpt wat dat zeggen wil, maar ik kan het niet beter uitdrukken. Het geldt hier, hoewel in een anderen dan den gewonen zin: le beau c'est le laid.

Daarentegen is eene andere plaats, op Rousseau betrekkelijk, in den tweeden zang, waar de Godin der Veranderlijkheid eene lofrede op hem houdt, eene zeer goede satyre.

1) ‘La Guerre civile de Genève’. Chant III. Oevr. Compl. T. III, pp. 291 Sqq.

2) Ibid. Chant II. p. 275.

3) Ibid. Chant IV. pp. 202-203.

1) Ibid. Chant II. pp. 277-278.

2) ‘Requête du Curé de Fontenoi au Roi’, opgenomen in eene vrij volledige verzameling van allerlei schotschriften tegen Voltaire, bijeengebragt door Travenol en Mannory onder den titel: ‘Voltariana, ou éloges amphigouriques de Fr. Marie Arrouet, Sr. de Voltaire, etc. etc., discutés et décidés pour sa réception à l'Académie Française. Paris, 1748. - Het aangehaalde stuk van Roy is overigens allerarmoedigst, maar de voorrede er van, in prosa, is eene niet onaardige persiflage van de manier waarop Voltaire zijn gedicht had bewerkt. - Zie het aangehaalde werk, pp. 197-207.

1) Ter nagedachtenis van dr. G. Simons. blz. 32.

2) Van het aandeel door van Rappard in de stichting der Sterrenwacht genomen, wordt geen gewag gemaakt in het overigens zoo uitvoerige en belangrijke Levensbericht door Jhr. J. de Bosch Kemper in de Handelingen van de Maatschappij der Nederlandsche Letterkunde voor 1870 geleverd. Het bovengenoemde moge in dit opzicht tot aanvulling dienen.

1) Beiträge zur kürzesten und zweckmässigsten Behandlung geographischer Ortsbestimmungen mit Hülfstafeln von W. Valentiner.

*) Vervolg van bladz. 492.

1) Zie over de wijze, waarop de Fransche dichters, en daaronder ook Voltaire, met de wet der eenheden van tijd en plaats omsprongen, Bungener, als boven, Dl. I, Bl. 253-257.

2) De Barante. ‘Notice sur la vie de Frédéric Schiller’ (1821), opgenomen in de ‘Mélanges historiques et littéraires.’ (La Haye, 1835). T. III, pp. 339.

1) Bungener, als boven, Dl. I, bl. 250.

1) Voor honderd jaren was het fransche schouwburgpubliek in het parterre mog veel strenger op de waardigheid van het treurspel en op alle convemances dan de hovelingen in de loges. Men heeft wel eens gezegd, dat het tooneel in dien tijd eigenlijk slechts eene verlustiging voor het hof en niet voor het volk was (z.b.v. Strauss S. 74.); maar daarop is iets af te dingen. De zaak was, dat het gansche publiek onder den invloed van het hof was gekomen en de denkbeelden daarvan had overgenomen. Ik wil niet ontkennen dat dit overdreven werd en zijne schaduwzijde had; maar in beginsel was het zoo kwaad niet. Het was een blijk van den invloed dien de beschaving eener aristocratie en haar kunstzin op de beschaving en den kunstzin van de groote menigte kan uitoefenen.

1) Laharpe, als boven. T. IX, p. 158 in de noot.

1) Schiller, aangehaald bij Strauss, als boven, S. 66.

1) Bungener, als boven, Dl. II, Bl. 47. - Zie verder de ‘Dictionnaire philosophique’, in voce. ‘Vers’. Oevr. Compl. T. LXXV, pp. 169 sqq, en elders op onderscheiden plaatsen.

1) G.E. Lessing. ‘Hamburgsche Dramaturgie’. No. XLII. Sämtliche werke. (Carlsruhe, 1823). Bnd. XII, ss. 288-289.

2) Bungener, als boven. Dl. I, Bl. 264, 265.

3) Lessing. ‘Hamburgsche Dramaturgie.’ No. XV. Sämmtl. Werke, Bnd. XII. ss. 103, 104.

1) Barthélemy ‘Reize van den jongen Anacharsis door Griekenland’, vertaald door M. Stuart. (Amsterd. 1794-1801) Hoofdstuk LXXI, Dl. VII, Bl. 343-344, - en de daar aangehaalde plaatsen van Aristoteles.

1) ‘Correspondance générale’. Brief aan Mlle Clairon, van 16 October 1760. - Oevr. Compl. T. CX, p. 108.

2) ‘Discours sur la Tragédie. A Milord Bolingbroke’ Oevr. Compl. T. XII, p. 56.

1) ‘Lettres sur les Anglais, ou lettres philosophiques’. XVIII. Oevr. Compl. T. XLIX, pp. 110,
119.

1) Dictionnaire philosophique,’ in voce ‘art dramatique.’ Oevr. Compl. T. LXV. pp. 23, 24. - aangehaald (en vertaald) door Bungener (Brill). als boven. Dl. I. Bl. 234.

1) Bungener, als boven. Dl. I, Bl.
238.

2) Bungener, als boven. Dl. I, Bl. 241.

1) Strauss doet teregt opmerken dat het slot van den tweeden brief op Letourneur en niet op Shakespeare betrekking heeft. ‘Stelt u voor, mijne Heeren, Lodewijk XIV, in zijn galerij te Versailles, omringd van zijn schitterend hof: daar komt een hansworst, met lompen bedekt, door de rei der groote mannen en der schoonheden, die dit hof uitmaken, heendringen: hij stelt hun voor, Corneille, Racine en Molière te laten varen voor een kunstenmaker die gelukkige invallen heeft en grimassen maakt. Hoe denkt gij wel, dat zulk een aanbod zou worden opgenomen? Etc.’ - Zie Strauss, als boven, S. 73.

2) ‘Lettres à l'Académie Francaise, lues à la solemnité de la Saint Louis, le 25 Auguste 1776.’ Oevr. Compl. T.
LXXXIV pp. 166-196. - Bungener, als boven, Dl. I. Blz. 236, sqq. - Zie verder nog over Shakespeare, voornamelijk den ‘Dictionnaire philosophique,’ in voce ‘Art Dramatique,’ oevr. compl. T. LXV, pp. 16-25, - en ‘Du Théatre Anglais, par Jeròme Carré’ (1761), oevr. compl. T. LXXXI, pp. 144-171, waar men o.a. eene opmerkelijke schets vindt van het plan van ‘Hamlet’ - enz. enz.

Ook over Milton heeft Voltaire een niet onbillijk en over het algemeen zeer gunstig oordeel geveld. Hij waardeerde de schoonheden van ‘het verloren Paradijs,’ vooral wat betreft de opvatting en behandeling der hoofdfiguren, Adam en Eva; maar hij was minder ingenomen met de rol, die de Duivel er in speelt, en over het algemeen maakte, evenals bij Shakespeare, zoo ook bij Milton, de kracht en de gloed van die meer ruwe kunst aan de eene - en de slechte smaak van vele détails aan de andere zijde op Voltaire een zeer gemengden indruk van bewondering en afkeer. Eens heeft hij gezegd: ‘Dat Milton meer aan den Duivel dan aan de Bevalligheden geofferd had.’ Daarbij kon ook de dogmatische beteekenis en strekking van Milton's gedichten onmogelijk aan Voltaire bevallen. - Zie hierover: ‘Essai sur la poésie épique.’ Chap. IX, oevr. compl. T. LXXXIV, pp. 282-298 ‘Dictionnaire philosophique,’ in voce ‘Épopée.’ oevr. compl. T. LXVIII, pp. 262 sqq.

1) ‘Dictionnaire philosphique’ in voce ‘Art dramatique’ Oevr. compl. T. LXV, p. 46. - Al de hier opgenoemde stukken en rollen zijn van Corneille of van Racine.

1) ‘Correspondance générale.’ Brief aan D'Argental; 31 Augustus. 1764. Oevr. compl. T. CXI, p. 144.

1) ‘Commentaires sur Corneille,’ Oevr. compl. T. LXXXV-LXXXIX. Bungener. als boven, Dl. 1, Bl. 276-287. - Zie verder over Corneille o.a.: ‘Dictionnaire philosophique,’ in voce ‘Esprit’ en ‘Exagération’ Oevr. compl. T. LXIX. pp. 14 sqq., 76 sqq.

1) Prosper Jolyot de Crébillon, de vader van den bekenden- of beruchten romanschrijver, geboren te Dyon in 1674, gestorven te Parijs in 1762.

2) ‘Éloge de M. de Crébillon’ (1762). Oevr. compl. T. LXXXI, pp. 34-60. Zie ook den ‘Dictionnaire philosophique,’ in voce ‘Amplification.’ Oevr. compl. T. LXIII, pp. 295 sqq.

1) ‘Des divers changemens arrivés
à l'art tragique’ (1761). Oevr. compl. T LXXXI, pp. 128-143. Vergelijk: Bungener, als boven, Dl. II, Bl. 26-34 - en Strauss, als boven, ss. 64-65.

2) ‘Dictionnaire philosophique’ in voce ‘Chant, etc.’ oevr. Compl. T. LXVI pp. 160 sqq. Bungener, l.l. - Zie ook het artikel ‘Art dramatique’ van den ‘Dictionnaire philosophique,’ Oevr. compl. T. LXV. pp. 52-64, - waar hij echter meer bepaald over het recitatief in de opera spreekt.

3) Bungener, als boven, Dl. II. Bl. 20-26.

1) ‘Sur la mort de Mlle Le Couvreur, célébre actrice’ (1730). Oevr. compl. T. III, pp. 27-30.

2) Dialogues.’ XXI. ‘Conversation de M. l'Intendant des menus en exercice avec M. l'Abbé Grizel.’ Oevr. compl. T. LXI, pp. 191-209. - ‘Dictionnaire philosophique,’ in voce ‘Police des spectacles.’ T. LXXIII, pp. 255-260. - Zie ook Bungener, l.l.

3) Niet altijd echter mogt hij even gelukkig daarin slagen: dat b.v. zijne navolging van de geestverschijning uit ‘Hamlet,’ eerst in ‘Éryphile’ en later in ‘Sémiramis,’ verkeerd aangelegd en volkomen mislukt was moest reeds door La Harpe worden erkend voordat Lessing het zoo uitvoerig aantoonde.

1) Zie Strauss, als boven, SS. 63, 64.

2) Bungener, als boven, Dl. I. Bl. 209-212, 243-244.

1) ‘Oedipe.’ Act. I. sc. 1. Oevr. Compl. T. XI, p. 125. Deze plaats verliest intusschen veel van hare beteekenis door de omstandigheid, waarop La Harpe opmerkzaam maakt, dat Jocaste bij Sophocles iets volkomen dergelijks zegt.

2) ‘Les Guèbres ou la Tolérance’ (1769). Act. V, sc. 6. - Oevr. compl. T. XXII p. 106.

3) Strauss, als boven. ss. 75-76.

1) Zie daarover: Bungener, als boven, Dl. II. Bl. 38-42, - en Strauss, als boven, S. 24.

1) Laharpe, als boven. T. VIII, pp. 383-386.

2) Lessing. ‘Hamburgische Dramaturgie,’ No. XV XVI. Sämmtl. Werke, Bnd. XII. ss. 101-114.

1) ‘Éloge de Voltaire par le roi de Prusse’ - in Voltaire's Oevr, compl. T. 1. p. 18. - J.J. Rousscau à M. D'Alembert. Oevr. compl. (Paris 1793) T. XXIII. p. 75.

1) Saint-Mare-Girardin. ‘Jean-Jacques Rousseau, sa vie et ses ouvrages’ VI. La Nouvelle Héloise. Revue des deux Mondes, IIe période. T. II. p. 1112 (15 Juin 1853).

1) Bungener, als boven. Dl. I. Bl. 226.

2) Ibid. Dl. I. Bl. 220.

1) Men vindt dit voornamelijk betoogd in de voorrede van ‘L'enfant prodigue,’ Oevr. Compl. T. XIV, pp. 125-129.

2) Collé, aangehaald bij Bungener, als boven. Dl. I. Bl. 222.

3) ‘Dictionnaire philosophique,’ in voce ‘Art dramatique,’ oevr. compl. T. LXV. pp. 51, 52.

4) Lessing. ‘Hamburgische Dramaturgie’. No. XII en XXI. Sämmtl. werke Bnd. XII, ss. 84-87, 142-147.

5) Strauss, als boven. S. 82.

1) Grimm. ‘Correspondance.’ T. III, p. 236 (Mei, 1768).

2) Laharpe, als boven. T. XI, p. 8.

3) ‘Nanine, ou le préjugé vaincu’. Act. 1. sc. 1. Oevr. compl. T. XVII. pp. 128-129. - Zie Bungener. Als boven. Dl. I. Bl. 224.

1) ‘L'enfant prodigue’ (1736) Act. II, sc. 2. oevr. compl. T. XIV, pp. 150-151. - Zie Laharpe, als boven. T. XI, p. 11.

1) ‘Commentaire historique, etc.’ Oevr. Compl. T. II, p. 123.

2) Laharpe, T. XI, pp. 267, sqq.

1) Laharpe, als boven. T, XI, p. 282, met de noot.

2) Grétry. Mémoires, ou Essais sur la musique. (Brux 1829). T. I, pp. 118-123 en 141-142. Zie ook het ‘Advertissement’ voor ‘Le Baron d'Otrante,’ Oevr. Compl. XXI. pp. 283-285.

3) Een der redenen van deze afwijzing was dat het Libretto gedeeltelijk in het Fransch en gedeeltelijk in het Italiaansch geschreven was.

1) Hoeveel bewondering Voltaire koesterde voor de operateksten van Quinault, blijkt, onder anderen, uit het artikel ‘Art dramatique’ van den ‘Dictionnaire philosophique.’ Oevr. Compl. LXV, pp. 55-59.

*) Vervolg en slot van bladz. 620.

1) ‘Le Pour et le Contre. A Madame de Rupelmonde’ (1722). Oevr Compl. T. III, pp. 17-21.

1) Strauss, als boven. s. 97.

2) Poème sur la Loi Naturelle. Au roi de Prusse.’ (1752) Oevr. Compl. T. III. pp. 151-188.

3) ‘Poème sur le désastre de Lisbonne en 1755’ (1756). Oevr. Compl. T. III. pp. 189-214.

4) Strauss, als boven. ss. 57-58.

1) Slechts van enkele zijner hekeldichten zou men kunnen beweren dat hij er door, zoo al niet tegen de regtvaardigheid, dan toch tegen de kunst en den goeden smaak heeft gezondigd: zoo, b.v. van ‘La Crépinade’, gerigt tegen J.B. Rousseau (den dichter). (Oevr. Compl. T. VII, pp. 112-114).

1) Zie Strauss, als boven, S. 323.

2) Strauss, als boven, S. 167. - ‘Diatribe du Docteur Akakia, médecin du Pape’ (1752). Oevr. Compl. T. LXXIX. pp. 13-49. - Zie ook Schlosser, als boven. Dl. V. Bl. 23.

3) ‘Connaissance des beautés et des défauts de la poésie et de l'éloquence dans la langue francaise. De la satire. Oevr. Compl. T. LXXXII, pp. 274 -278. - Zie ook Bungener, als boven. Dl. I. Bl. 60, en de daar aangehaalde plaatsen van Voltaire.

1) ‘Ode X. Sur la mort de l'empereur Charles VI’. Oevr. Compl. T. VI, pp. 47-49.

2) ‘Ode VI. Sur le Fanatisme’. Oevr. Compl. T. VI. pp. 24-31; - en ‘Ode XV. Sur la mort de S.A.S. Mme la Princesse de Bareith’ (1759). Oevr. Compl. T. VI, p. 70.

3) ‘Dictionnaire philosophique’, in Voce ‘Enthousiasme’. Oevr. Compl. T. LXVIII. p. 224.

1) ‘Ode VIII. Sur la paix de 1736’. Oevr. Compl. T. VI. p. 36.

2) ‘Épitre CLX: L'auteur arrivant dans sa terre, près du Lac de Genève’. (Mars, 1755). Oevr. Compl. T. V, pp. 153-158. - Zie Bungener. Als Boven, Dl. II. Bl. 74.

3) ‘Épitre CLXXV. A Madame Denis, sur l'agriculture’ (14 Mars, 1764). Oevr. Compl. T. V, pp. 182-188. - Het is dit gedicht, waarin eenige woorden veranderd zijn om het aan de koningin te kunnen toonen, die er naar gevraagd had. Er stond eigenlijk:

‘Et le sot mari d'Ève, au paradis d'Éden...... 
Avant qu' il eut mangé la moitié de sa pomme.’ 


Daarvan maakte d' Alembert, om de vorstin niet te ergeren:

‘Et le bon mari d'Ève, au paradis d'Éden,..... 
Avant qu' il eut goûté de la fatale pomme’. 


‘Dat is erg plat’, schreef hij aan Voltaire, ‘maar het is toch nog te goed voor Versailles’. - ‘Correspondance avec d'Alembert’. Oevr. Compl. T. XCVII, p. 167. (Brief van d'Alembert aan Voltaire van 9 April 1761).

1) ‘Stance XV, à Madame du Châtelet’. Oevr. Compl. T. VI. pp. 130-131. - Zie Schiller, ‘Die Ideale’. Sämmtl. werke, Bnd. I. ss. 207 sqq.

2) Mad. de Staël. ‘De l'Allemagne’. (Paris, Garnier fr. 1866). p. 173.

1) De Barante. ‘Notice sur la vie de Frédéric Schiller’ (1821), in de ‘Mélanges historiques et litteraires’. (La Haye, 1835). T. III, p. 149.

2) ‘Jean qui pleure et qui rit’ (1772). Oevr. Compl. T. III. pp. 321-323.

3) Schlosser. Als boven. Dl. V, bl. 19.

1) G. Desnoiresterres. ‘Voltaire au chateau de Cirey’. (Paris, Didier 1868), pp. 404-409

2) ‘Épigrammes imitées de l'anthologie Grecque’. Oevr. Compl. T. VI, pp. 181-183.

1) ‘Traductions et imitations’. Oevr, Compl. T. VII. pp. 202-212. Met de noot onder p. 203.

2) ‘Traductions et imitations’. Oevr. Compl. T. VI. pp. 179-235, passim. Van Dante gesproken: het is opmerkelijk dat Voltaire zich door dien dichter veel meer aangetrokken gevoelde en een veel gunstiger oordeel over hem heeft geveld dan men, de hemelsbreede afwijking der Divina Comoedia van den Franschen smaak in aanmerking genomen, zou vermoeden. Voor een deel is dit zeker toe te schrijven
aan de zeer twijfelachtige orthodoxie van den Florentijnschen dichter, die bij Voltaire veel, wat hij voor wansmaak hield, vergoedde. Maar deze was toch ook niet ongevoelig voor de poëtische schoonheid van dat dichtstuk, waarin hij ‘zoo gelukkige en zoo naïve verzen’ vond ‘dat zij na vier honderd jaren niet verouderd zijn en nooit verouderen zullen’. ‘Dictionnaire philosophique’, in voce ‘Dante’. Oevr. Compl. T. LXVII. pp. 145-146.

3) ‘Précis de l'Ecclesiaste’ (1759) - en ‘Précis du Cantique des Cantiques’ (1759). Oevr. Compl. T. III, pp. 215-230, 231-249.

1) Strauss, als boven, SS. 204-205. - ‘Contes en Vers’. Oevr. Compl. T. VII, pp. 1-106.

1) Strauss, als boven, SS. 303-204.

1) Schlosser, als boven, Dl. V, bl. 25, 29.

2) Strauss, als boven, SS. 199.

3) Schlosser, als boven, Dl. V, bl. 26-27.

4) Strauss, als boven, S. 200.

1) ‘Le monde comme il va. Vision de Babouc’ (1746). Oevr. Compl. T. LXXVI, pp. 124-130.

1) ‘Aventure de la Mémoire’ en ‘Les Aveugles juges des couleurs. Oevr. Compl. T. LXXVIII. pp. 276-281, 282-283. Zie Bungener, als boven. Dl. II, Bl. 193-194.

2) Schlosser, als boven. Dl. V, Bl. 29.

1) Strauss, als boven, SS. 202-203.

2) Grimm ‘Correspondance’. T. III, pp. 275-276. (Augustus, 1768).

1) ‘Jeannot et Colin’ (1767, doch dat moet zijn 1764). Oevr. Compl. T. LXXVI. pp. 209, sqq. ‘Théatre de Florian’. (Paris, Briand. 1820). T. II, p. 7, sqq.

2) ‘Le Crocheteur borgne’. Oevr. Compl. T. LXXVIII. p. 243, sqq. met de noot. Zie de aangehaalde zinsnede op bl. 248.

1) ‘Dictionnaire philosophique’, in voce ‘Églogue’. Oevr. Compl. T. LXVIII, pp. 149-152.

2) ‘Dictionnaire philosophique’, in voce ‘Élégance’. Oevr. Compl. T. LXVIII, p. 155. - ‘Discours aux Welches’. Oevr. Compl. T. LXXX, pp. 20-22. - ‘Connaissance des beautés et des défauts de la poésie et de l'éloquence dans la langue française’ i.v.
‘fable’. Oevr. Compl. T. LXXXII, pp. 222-227. Wat de ‘Vertellingen’ van Lafontaine betreft, Voltaire waardeerde die als het beste wat men in Frankrijk van dien aard had: hij stelt den schrijver in dat genre boven Rabelais, maar beneden Ariosto, daar hij de eentoonigheid van de onderwerpen dier vertellingen als eene fout gispt, en ook aanmerkingen op den vorm en den stijl er van te maken heeft.

1) ‘Dictionnaire philosophique’, in voce ‘Amplification, Élégance, Eloquence, Emblème, Esprit, Exegération, Fiction, Figure, Fleuri, Goût, Imagination, Style, etc. etc.’

1) Zie daarover Bungener, als boven, Dl. II, Bl. 7.

1) De auteur heeft elk dorp als een persoon voorgesteld, ten einde ieders eigenaardig kenmerk daardoor te doen vatten.

1) Dit is de oude naam der Guadalquivir, een der hoofdrivieren van Spanje.

1) Eene soort van groote sprinkhanen.

2) Akteon, persoon ult de fabelleer. Hij was een beroemd jager uit de school van Chiron, zoon van Aristaeus en Autonaë, Cadmus' dochter. Hij bespiedde Artemis (Diana), terwijl zij met hare nymphen in het gargaphische dal baadde. De jagtgodin strafte zijne onbescheidenheid met hem in een hert te veranderen, en als zoodanig werd de jager door zijne eigene vijftig honden op den Cithaeron verscheurd.

1) Doña Paca is de naam, dien het Spaansche volk aan het hongersnoodjaar 1848 geeft. Aangezien deze geschiedenis vroeger voorvalt, is het gebruik dier uitdrukking eigenlijk een klein vergrijp tegen de tijdrekenkunde.

F.C.

1) Bid voor ons.

1) Zinspeling op een met A.D.F. geteekend, aanprijzend artikel over Clemencia in de Mensajero. Regtvaardigheid en dankbaarheid verpligten ons het aan te bevelen; echter kunnen wij dit toch niet doen, dewijl wij zelf het voorwerp van dien oordeelkundigen en kieschen lof zijn. In dat uitmuntende artikel verdedigde de schrijver ons tegen het verwijt dat men ons gedaan had, van in uitweidingen te vervallen.



F.C.

1) Het spreekwoord luidt oorspronkelijk: mas vale un toma que cien te daré; waarvan de letterlijke beteekenis is: ‘Één hoû-vast is meer waard dan honderd “ik zal u geven.” In het fransch zegt men: Un tien vaut mieux que deux tu auras; in het Duitsch: ein Habich ist besser als ein Hättich.’ Wij meenen, dat de Nederlandsche taal de Spaansche uitdrukking even zinrijk als juist wedergeeft.

1) Cardo boriqueño, Ezelsdistel.

1) In het Spaansch: ‘lo que entra con el capillo, sale con la mortaja’, hetwelk letterlijk beteekent: ‘wat men met het doophemd aantrekt, trekt men eerst met het doodshemd uit.’ Het is de bekende spreuk van Horatius: quo semel est imbuta recens, servabit odorem testa diu.

1) Dit spreekwoord schijnt eigenaardig tot Spanje te behooren, waar het luidt: ‘cuchareta, donde no te llamen, no te metas,’ waarvan de overzetting in woorden is: ‘Lepeltje, waar men u niet roept, steek u daar niet in.’

1) In de verhandeling: Ueber naieve und Sentimentalische Dichtung.

1) Dit geschrift verscheen niet in druk: als hij het ook in het Latijn had bewerkt, werd het alzoo in manuscript door hem getoond.

1) François Hemsterhuis, sa vie et ses Oeuvres. Paris, 1866. p. 137.

1) Zie, Der Cultus des Genius mit besonderer Beziehung an Schiller und sein Verhältnisz zum Christenthum. Theologisch-aesthetische Erörterungen von C. Ullmaan und G. Schwab. Hamburg, 1840. S. 157.

1) O.C.S. 165 fg.

1) Elegie auf den Tod eines Jünglings. Die jongeling toch was Johann Christian Weckherlin.

1) Deze brief wordt door Schwab in het boven aangehaalde geschrift, S. 85 fg., medegedeeld.

*) Vervolg en slot van bladz. 674.

1) Hier wordt ongetwijfeld Johanna van Kastilië, de moeder van Keizer Karel V bedoeld, die in de geschiedenis als Jeanne la folle bekend is, dewijl zij krankzinnig werd van smart over den dood van haren gemaal. Meermalen noemt Fernan Caballero haar in verschillende werken.

1) In het Spaansch: Peseta, een geldstuk waarvan de waarde ongeveer met dertig onzer centen gelijk staat.

1) In het oorspronkelijk luidt het spreekwoord: ‘aun queda el rabo por desollar,’ woordelijk: ‘er blijft nog over den staart af te stroopen.’

1) De mannen uit het volk plegen in Spanje den hoed binnen 's huis op het hoofd te houden.

1) Merkwaardig is mij hetgeen ik las in den Précurseur van 2 Maart 73 als een woord door Gambetta in de Nationale Vergadering 28 Febr. gesproken: ‘De tous les membres du Sénat Mr. Bonjean était le plus digne, le plus indépendant, et l'on peut dire qu'il y brillait comme une perle isolée’.

2) De bron door mij geraadpleegd heeft tot titel: Le Président Bonjean, Otage de la Commune, Paris, Août 1871, par Charles Guasco.

Niet altijd woordelijk, zooveel mogelijk zakelijk volgde ik zijne mededeeling.

*) Vgl. de door Dr. Duker en mij uitgegeven Oud Christelijke letterkunde, Dl. I, bl. 130.

1) Waarom door den schrijver r in plaats van ϱ als teeken voor den veranderlijken voerstraal wordt gebruikt is niet duidelijk, en is in zeker opzicht inconsequent.

*) Dat hier Vissering bedoeld wordt, is vrij duidelijk wanneer men beide werken naast elkander legt; de heer Kn. heeft dien geleerde echter niet afgeschreven, doch hem vrij gevolgd en menig betoog in meer populairen vorm weergegeven. Wie zal dat wraken?

*) De wijze, waarop de uitgever goed vindt het boek te adverteeren, kan tot misverstand leiden. Hij schrijft: twee deelen, en zal zich waarschijnlijk verdedigen met een beroep op de splitsing van den inhoud in een eerste en tweede deel. In waarheid vormen die twee groote afdeelingen één geheel, één boekdeel, met doorloopende paginatuur. Die het werk in afleveringen ontvingen, hebben ook slechts één omslag ontvangen. Zoo ging het althans mij. Of is die ééne omslag, met zijne dwaze mededeeling op den titel, dat Pfleiderer in het fransch zou hebben geschreven, voor den handel door een dubbelen vervangen?

1) Stemmen van Waarheid en Vrede, Febr. bl. 180.

1) St. v.W. en V. p. 180.

1) Ik spatiëer.

1) Waarheen nu? p. 9,

1) Geen constituante p. III.

1) Dr. Cramer, Waarheen nu? p. 14.

2) Aangehaald bij Mr. de Jonge, Geen Constituante p. 24.

1) p. 23.

2) p. 21. sq.

1) pag. 17-19.

2) Volgens eene opgaaf in de Vrijheid van 22 febr. hebben reeds 43 kerkeraden protest ingediend bij de Synode, en 21 andere bij adres aan den president der republiek hun adhaesie betuigd aan het verzoek der Synodale minderheid dat de regeering aan genoemd besluit hare goedkeuring onthoude.

1) p. 38.

1) In 't voorbijgaan stip ik een vergissing van Dr. Cramer aan, die niet onopgemerkt mag blijven, omdat de schrijver daarop een nieuwe beschuldiging bouwt tegen de Synode. Op pag. 25 zijner brochure komt eene aanhaling voor uit de Syn. Handd. van 1872 bl. 158 waaruit blijkt dat het naar het oordeel van ‘vele leden’ (niet van ‘de vergadering’ zooals men uit de brochure zou opmaken) in allen gevalle niet geraden was tot eene dieper ingrijpende reorganisatie over te gaan, alvorens de financiën der kerk naar behooren zouden geregeld zijn.’ Dit laatste is karakteristiek, laat Dr. C. er op volgen. ‘Men wil eerst van zijn positie gebruik maken om aan de autonomie der gemeenten in zake het Beheer een eind te maken, voordat men met vrucht aan eene reorganisatie gaat denken.’ Glad mis. Die regeling van de financien der kerk ziet volstrekt niet op de zoogen. Beheerskwestie, maar op het ter Synode van 1872 voorloopig aangenomen Regl. op de kosten voor het Bestuur der Nederl. Herv. kerk.

*) De eigenlijke verjaardag van Coevordens ontzet in 1672.

*) Te Koevorden, bij A Boll. Az. 1872.

1) Geen recensie gevende teeken ik alleen aan, dat ‘machtige (l. dikke) lagen van zand of leem,’ bladz. 12, een leelijk germanismus is.

*) Sedert ik dit schreef werd het wetsontwerp in het Lagerhuis aangenomen, maar in het Hoogerhuis verworpen met 74 tegen 49 stemmen. Zelfs de Lord-kanselier behoorde onder de bestrijders. Hij was tegen de afschaffing, NB! omdat door een eerste huwelijk tusschen den man en de zuster van zijne vrouw banden werden vastgeknoopt, die, evenals bij broeders en zusters. het aangaan van een huwelijk onmogelijk behoorden te maken! Volgens deze fraaije redeneering wordt dus een man door zijn huwelijk een bloedverwant van zijne schoonzuster in physischen zin, d.i. beiden uit dezelfde onders of de zelfde oom en tante of neef en nicht geboren! Hoe kunnen toch vooroordeelen en gehechtheid aan het oude een loopje nemen met 's menschen gezond verstand!!

1) Wat daarvoor al zoo noodig zou zijn, wordt door den heer de Jonge opgesomd in den aanhef der voorrede van het eerste deel van zijn uitstekend werk: ‘De opkomst van het Nederlandsch gezag in Oost-Indië.’

2) Die daarvan en van het in het derde en vierde hoofdstuk behandelde meer wil weten, zie o.a. dl. I van de Jonge's ‘Opkomst’ in.

1) Ik kan dat een en ander hier niet ontwikkelen of betoogen, maar moet, zoo ten aanzien van de geschiedenis als van het wezen en het kanonieke standpunt der Utrechtsche kerk verwijzen naar de schriften van Buys (Rome en Utrecht), Augusti (Het aartsbisdom Utrecht), e.a., vooral naar Bennink Janssonius, (Gesch. der Oud-R.K.
kerk in Nederland) en de Histoire abrégée de l'Eglise mètropolitaine d'Utrecht. Achter het laatste vindt men de opgave eener rijke literatuur over de Utrechtsche kerk.

1) Gelijk meermalen geschied is, zoo kreeg ook in den loop van 1872 het Instituut een bezoek van eenige vreemde zee-officieren, die door hunne gouvernementen belast waren met het nagaan der wijze, waarop de opvoeding der Adelborsten in verschillende landen van Europa was ingericht. Allen gaven hunne groote ingenomenheid te kennen met de manier, waarop dit te Willemsoord geschiedt. (Zie Jaarb. voor de Adelborsten voor 1873, blz. 100.)

1) Zie Submarine Warfare, J.S. Barnes, U.S.N.

1) Tot eene uitvoering van het bedoelde ontwerp is het evenwel nog niet gekomen, niettegenstaande het gemis dier afsluiting bij een eventueelen oorlog de veiligheid van Amsterdam in de waagschaal stelt. De omstandigheid dat ons vestingstelsel nog altijd geregeld moet worden heeft gewis ook hier haren verlammenden invloed doen gevoelen. Doch het behoud van Amsterdam is van nog meer gewigt dan de vraag of, en op welke wijze het tegen een bombardement van de zeezijde beveiligd kan worden.

Wij hopen dan ook dat aan dezen gevaarlijken toestand weldra een einde moge komen; bij de voorspoedige vermeerdering der wetsontwerpen tot regeling van ons vestingstelsel zou welligt eene keuze wegens embarras de choix achterwege kunnen blijven.

1) Zie Hegel's Encyklopädie, 1843, 1. SS. 305 flg.; Wissenschaft der Logik, 1841, I, II. SS. 216-220.

1) Tot zoo ver heb ik dit voorbeeld ontleend aan Herbert Spencer's first principles, 1867, pag. 69-71.

2) Darnley, misdaad en vergelding (Holl. vert.), II, blz. 67.

1) Met volle instemming lees ik bij H.T. Buckle, history of civilization in England, 1869, II, pag. 373: ‘As to Voltaire, the weakest point in his otherwise profound
view of history was his love of the old saying, that great events spring from little causes; a singular error for so comprehensive a mind, because it depended on confusing causes with conditions.’

2) Populäre wissenschaftliche Vorträge, 1871, II, S. 33.

1) Philosophie des Unbewussten 1872, S. 78.

2) Bij de eerste kennismaking met de buitenwereld, schijnt er in het kind nog al een sterk antipathetisch gevoel te werken.

1) De naam ‘synthetische meetkunde’ is vroeger door sommigen aan de nieuwere meetkunde gegeven, in tegenstelling van ‘analytische meetkunde,’ zooals men de behandeling volgens de leerwijze der coördinaten noemde, waardoor, zooals reeds werd opgemerkt, de resultaten der meuwere meetkunde langs algebraïsch meetkunstigen weg worden verkregen. Hetgeen daar straks gezegd werd, betrekkelijk de methode die bij de voordracht der meetkunde in het algemeen gevolgd moet worden, zal voldoende zijn, om te doen inzien in hoeverre die namen als karakteristiek aangemerkt mogen worden. De schrijver heeft blijkbaar de oude en bekende benaming behouden: ik voor mij zou liever van onze fransche en duitsche buren den naam van: ‘meetkunde der ligging’ overgenomen hebben.

1) Men zie slechts Engeneering 1870 bladz. 387.

1) Men vergelijke Engeneering Dec. 1870 bladz. 459.

1) De vrije centraal-beweging in de rechtlijnige baan. - Beschouwingen naar aanleiding van Prof. van Geer's geschrift: ‘Onderzoek eener bijzondere omstandigheid der centrale beweging’, door dr. P. Schuringa. Schoonhoven, S.W.N. van Nooten, 1872.

2) Nasporingen omtrent de bijzondere omstandigheid der centrale beweging onlangs door dr. P. van Geer onderzocht, door D.J. Korteweg, Leeraar te Tilburg, 's Hertogenbosch, van Heusden, 1872.

1) Vrage: Welk wintergraan staat den 1 April reeds in de aren?

1) Wij nemen aan dat de beide laatste monitors spoedig gereed zullen zijn.

1) Zulks sluit niet uit, dat indien onze finantieele middelen zulks toelieten, bepaalde drijvende batterijen de voorkeur verdienen.

1) Met genoegen vernamen wij onder het nazien der drukproeven, dat een nieuwe regeling der pensioenen in bewerking is.

1) Even als het leger van Monaco in het tooneelspel Rabagas.

1) De Vestaalsche maagden droegen witte kleederen. Ref.

