
    
        
            
                Te laat
                Betsy Hasebroek
             
            
                GEBRUIKT EXEMPLAAR
                exemplaar universiteitsbibliotheek Leiden, signatuur: Bohn 1838:8
                
                ALGEMENE OPMERKINGEN
                Dit bestand biedt, behoudens een aantal hierna te noemen ingrepen, een
                    diplomatische weergave van Te laat van Betsy Hasebroek uit 1838.
                
                REDACTIONELE INGREPEN
                p. V: de kop ‘Vooraf’ is tussen vierkante haken toegevoegd.
                
                Bij de omzetting van de gebruikte bron naar deze publicatie in de dbnl is een aantal delen van de tekst niet overgenomen. Hieronder volgen de tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina's (p. II, IV en VI) zijn niet opgenomen in de lopende tekst.
                
                [pagina I]
                TE LAAT.
                
                [pagina III]
                TE LAAT.
                EENE SCHETS uit den TEGENWOORDIGEN TIJD.
                HAARLEM, ERVEN F. BOHN.
                1838.
                 
            
            
                
                    2009 dbnl
                    
                
                hase001tela01_01
            
            ebook
                unicode
              
            
                Betsy Hasebroek, Te laat. Erven F. Bohn, Haarlem 1838 
                
            
        
        
            DBNL-TEI 1
        
               
           
               Te laat
               Betsy Hasebroek
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               Te laat
               Betsy Hasebroek
               
               
               
                   
                   
                   
               
           
           
           
           
               
           
           
               
               
           
           
           
           
       


            
                2009-07-16
                
                    CB
                
                colofon toegevoegd
            
        
    
    
Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Betsy Hasebroek, Te laat. Erven F. Bohn, Haarlem 1838 
 
Zie: https://www.dbnl.org/tekst/hase001tela01_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 

        
            
        
        


{==V==} {>>pagina-aanduiding<<}

[Vooraf]

De Schrijfster der volgende bladen weet niet, of zij wel gedaan heeft met ze uit te geven: maar weet wèl, dat zij alles, wat ooit eenen Autheur aanspraak op een zacht vonnis gaf, te haren voordeele kan bijbrengen.
Hare Lezers zullen zeker te heusch zijn om een vrouw hard te vallen: hare Lezeressen zullen hare gebreken niet grooter achten dan hare verdienste van de tolk van menig schoon vrouwelijk gevoel, de voorspraak van menige kleine vrouwelijke zwakheid te zijn: hare Beoordeelaars weten, dat een eersteling in een zoo weinig beoefend vak, als de Roman-Poëzij onder ons is, met regt op een genadig oordeel hoopt.
Meer dan dit wordt verwacht noch verlangd. De Schrijfster schreef meer voor zich-zelve dan voor het Publiek. Zij heeft haar eerste doel bereikt: het zal slechts een toegift zijn, zoo deze of gene vriendelijke hand haar een enkele bloem in den school werpt.



{==1==} {>>pagina-aanduiding<<}

Eerste hoofdstuk.

Het was een schoone zoele dag in Julij, toen het gekraak van de wielen eener ligte tilbury de stilte afbrak, die rondom het buitengoed Lindenburg heerschte. Over geheel het landschap lag een gedwongen rust verspreid, die welsprekend den graad der hitte teekende, waaronder de aêmechtige natuur zuchtte. De zwanen, die in den vijver voor het woonhuis op en neder zwommen, waren de eenige levende wezens, die in den omtrek te zien waren. En wie ook slechts een vlugtigen blik in de rondte wierp, op de witte muren van het gebouw, die door hunne verblindende schittering het oog vermoeiden, of op het keizelzand, waarmede het voorplein bevloerd was, en hetwelk den glans der zon meêdoogenloos in duizend stralen terugkaatste, of zelfs op het water van de vijverkom, dat, in onbewegelijke rust, een metalen spiegel scheen, die almede niets dan licht en gloed van zich gaf, kon zich niet verwonderen over het verlaten voorkomen van een tooneel, waarover de Zon, in eenzame majesteit, zulk een tiranniek gebied voerde.

{==2==} {>>pagina-aanduiding<<}

Ook de fiere Holsteiner, die de tilbury door de diepe sporen van het mulle rijpad trok, vertoonde in het schuim, dat het glanzig zwart van zijn huid met vlokken bezaaide, den invloed van het heete weder. Zijn meester evenwel, die, tot nu toe in de kussens van zijn rijtuig vadzig weggezonken, zich door de gelijkmatige beweging in een halve sluimering had laten wiegen, had, zoodra hij de Heerenhuizinge in het gezigt kreeg, op eenmaal zijn trage onverschilligheid afgeschud en zijn gemakkelijke houding verlaten, om met ingespannen nieuwsgierigheid het schouwspel, dat zich voor hem opdeed, gade te slaan. De klok van het huis sloeg drie uur, toen hij de kastanjelaan, die naar het voorplein voerde, binnenreed. Aanvankelijk werd zijn komst door niemand opgemerkt. Ook waren de zonneblinden overal gesloten; beneden, opdat het salon koel zoude zijn, als het gezin er zich straks in vereenigen zou; boven, opdat de zon geen valsch licht zou werpen op het toilet der jeugdige bewoonsters, die zich op dit oogenblik met dit gewigtig werk onledig hielden. De jonge mensch zag zich dus genoodzaakt zelf uit de tilbury te springen en het paard aan een boom te binden, om zich te kunnen aanmelden. Hij deed dit met een bevallige gemakkelijkheid, die van zijn manieren een gunstig denkbeeld gaf. Ook was het genoeg hem te zien, om voor hem te worden ingenomen. Bij een fraai, eenigzins meisjesachtig gelaat bezat hij een slanke en sierlijke houding, die door een keurig, misschien met al te veel zorg gekozen, toilet nog voordeeliger uitkwam.

{==3==} {>>pagina-aanduiding<<}

Terwijl hij met zijn paard nog bezig was, scheen zijn aankomst door een der bewoners van het huis te zijn opgemerkt; althans plotseling ontstond er een kleine beweging aan het zonneblind, dat op het balkon uitkwam. Een fijne hand, wier schitterende witheid door de donkere grondkleur, waarop zij zich afteekende, dubbel uitkwam, maakte zachtjes de veêr los, die hetzelve sloot, en een lief gezigtje vertoonde zich behoedzaam door de kleine reet, even begeerig om te zien, als bang om gezien te worden. Een vlugtige blik scheen genoegzaam om de nieuwsgierigheid der jonge Dame te voldoen; want terstond daarop werd het hoofdje weder ingehaald, en het venster gesloten.
Deze bespieding bleef echter voor den vreemdeling niet zonder gevolg; want na verloop van weinige oogenblikken kwamen, zeker op bevel van de verschijning achter het zonneblind, een lakkei en een jockey uitschieten, waarvan de laatste het prachtige dier bij den teugel nam en naar den stal bragt, terwijl de eerste den reiziger verzocht binnen te treden.
Deze volgde zijn geleider. In het voorportaal kwam hem dadelijk een verfrisschende koelheid te gemoet, en deed hem een oogenblik toeven, om een oog van welgevallen op de bloeijende oleanders te slaan, die in porseleinen vazen in de hoeken geplaatst waren. Hij had echter geen tijd om meer dan een vlugtigen blik in het rond te slaan, daar de bediende, een deur geopend hebbende, hem verzocht in het salon te gaan, terwijl hij de familie van zijn aankomst verwittigde.
Toen de knecht boven op het portaal gekomen was,

{==4==} {>>pagina-aanduiding<<}

waarop de deuren der verschillende rondom gelegen kamers uitkwamen, opende zich een der vertrekken, en een jong meisje in een wit ochtendkleed zweefde met ligten tred van daar naar een aangrenzende kamer, terwijl zij met de hand den lakkei wees, waar zich hare moeder bevond.
‘Hij is gekomen, lieve elisabeth! Ik zag hem een oogenblik, terwijl hij uit zijn rijtuig stapte: en ik verzeker u, hij is wel waardig, dat mijne lize om zijnentwil een weinigje meer zorg dan anders aan haar toilet besteedt.’
‘Dat wil zeggen, dat wilhelmine van hare zijde dat voornemen heeft?’ vroeg de ander met een meesmuilend glimlachje, en het hoofd naar het meisje keerende.
‘Ei, liefste! waarom toch zou ik dit niet doen? ik mag immers de kunst wel een weinig te hulp roepen, om aan mijn alledaagsch voorkomen eenige bevalligheid bij te zetten; - maar gij! zie nu eens, welk een onderscheid tusschen ons,’ vervolgde zij, elisabeth voor de groote psyche trekkende, die haar beide bijna geheel terugspiegelde, ‘zie die hooge gestalte en dat slanke middel eens afsteken bij mijn kleine en ronde figuur. Zie dat ovale gelaat, waarover slechts nu en dan (ei, juist thans) een ligte blos vliegt, eens belangwekkend staan bij mijn ronde wangen met een onveranderlijke kleur bedekt, om van de vurige, donkere oogen en het glinsterend zwarte hair, in vergelijking van mijn onbeteekenende blaauw- en blondheid, nog niet eens te spreken.’

{==5==} {>>pagina-aanduiding<<}

‘Wilt gij zwijgen, zoete vleister!’ was het antwoord van elisabeth, ‘terwijl zij het voorhoofd van wilhelmine kuste, ‘anders zal ik u ook eens plagen met den lof uwer frischheid en van de ronding uwer zachte vormen, waarbij mijn schrale, hoekige gedaante zoo afvalt.’
Terwijl de beide meisjes aldus voortgingen te schertsen, was de jonge mensch, die daartoe aanleiding gegeven had, nog alleen in het salon, en druk bezig om uit het ameublement er van gevolgtrekkingen te maken omtrent de familie, die het bewoonde. De geopende piano, met een mélange uit de Muette op de lessenaar, toonde, dat de muzijk hier vereerders had. Voor de vensterbank stond een werktafeltje van Chineesch verlakwerk, bedekt met een aantal klossen, waarop veelkleurige saaijet gewonden was, terwijl een gazen rol, die er bij lag, toonde, dat deze draden door de vlugge vingers gebezigd werden, om een schoon landschap te vervaardigen, indien zulk eene hoekige afdeeling van evenredigheden en kleuren ooit een geheel, dat den naam van schoon mag dragen, kan uitleveren. Aan de overzijde van den ingang waren gezonken ramen, die zich naar den tuin openden, voor welke verschillende bloemen in potten geplaatst stonden, wier rangschikking den jongeling volkomen zou voldaan hebben, indien niet een menigte van kleuren reuklooze immortelles te midden van hare bonte zusteren eene al te armelijke vertooning gemaakt hadden. Aan een dezer ramen scheen de plaats te zijn van iemand, die deze bloempjes lief had; want op het

{==6==} {>>pagina-aanduiding<<}

tafeltje, dat er voor stond, zag hij een glas met immortelles, alleen met een paar violen er tusschen geschakeerd: het scheen wel de plaats van een bejaarde huisgenoote te zijn, want de leunstoel zag er zoo regt gemakkelijk uit, en het voetkussen scheen zoo donsachtig, dat ....
De deur ging open; maar eer wij de binnenkomende beschrijven, willen wij eerst trachten het een en ander omtrent den jongen mensch te vernemen, die zich in zijn naauwkeurig onderzoek en daaruit afgeleide gissingen zoo nieuwsgierig getoond had.
eugenius walden (zoo heette hij) was de zoon eener zuster van Mevrouw van lindau, de meesteres van het huis, waar wij den lezer hebben binnengeleid. Daar beide zijne ouders gestorven waren toen hij nog een knaap was, had een Oom van vaders zijde, die te Birmingham aan het hoofd van een groot handelhuis stond, hem tot zich en als kind aangenomen. Hij had dus sedert een aantal jaren zijn vaderland niet gezien, en daaruit even weinig omstandige berigten ontvangen. Nu evenwel, op zijne terugkomst van eene reize door Frankrijk, Zwitserland en Italië, had hij bepaald eenige weken in Holland door te brengen, en van dit besluit kort te voren aan de familie van lindau berigt gezonden. Na deze opheldering zal men hem om de belangstelling, waarmede hij alles op het huis Lindenburg opnam, niet meer van onbescheiden nieuwsgierigheid kunnen beschuldigen.
De deur ging open, juist toen de vermoeide reiziger naar een stoel wilde grijpen om zich op uit te strek-
{==7==} {>>pagina-aanduiding<<}
ken. De vrouw des huizes trad binnen, en werd door den jongeling met volmaakte wellevendheid en hartelijkheid begroet. Evenwel drukte zich in zijne houding eenigermate de verrassing uit, die hem het voorkomen der edele Dame veroorzaakte. Geheel anders dan hij zich had voorgesteld stond de vrouw, wier schoonheid eenmaal beroemd geweest was, voor hem. Hare gestalte was rank als die van een jong meisje, en toch ook neêrgebogen als die van eene meer bejaarde vrouw dan zij zijn kon: het donkere kleed, tot aan den hals toegehaakt, scheen zoo gemaakt te zijn, om de sporen van verval te bedekken, en de rijzige hals had al de witheid en volheid, die van de bloeijendste jeugd zou kunnen gewacht worden. Zoo ook deed het kanten mutsje, uit den kleinen omtrek van het geslonken gelaat, dat het insloot, niet vermoeden, dat de vlecht, die er uit te voorschijn kwam, zoo glinsterend zwart zijn zou. Op het gelaat zelve lag eene onbeschrijfelijke aanminnigheid verspreid; de oogen en de mond lachten vriendelijk; en toch zou men juist om dezen glimlach, zoo vol lijden en toch zoo vol geduld, hebben kunnen weenen. Men zou hebben willen zeggen: ‘Waarom wilt gij mij misleiden? Ik kan uw lachje niet anders dan met tranen beantwoorden.’
Beheerscht door de magt van haar indrukwekkend uiterlijk, boog eugenius zich diep voor de edele vrouw, en de kus, dien hij op hare hand drukte, verried de gewaarwordingen van eerbied en innigheid, die haar voorkomen in hem had opgewekt. Zij liet hem die vriendelijk over, tot dat hij haar losliet, en begon toen

{==8==} {>>pagina-aanduiding<<}

een gesprek met hem, geheel geschikt, om hem op een gemakkelijken voet te plaatsen. Zij toonde daarin die wonderbare gave, die alleen vrouwen in dien trap bezitten, om zich aan de uitdrukkingen van het dagelijksch gesprek te houden, en daarin evenwel op eene fijne wijze hare meerderheid te doen doorblinken. Ongemerkt en als zonder opzet bragt zij achtereenvolgens den Baron en al de overige huisgenooten in haar gesprek, om zoo haar Neef eenigzins bekend te maken met de personen, in wier midden hij voortaan verkeeren zou. Juist was zij begonnen hem van hare oudste dochter angelique te spreken, een onderwerp, dat haar pijnlijk scheen aan te doen, want daarbij had zich haar liefelijk aangezigt betrokken, en was het lachje op de strakke wang bestorven, toen zich twee schaterende meisjesstemmen in het portaal lieten hooren. Zij schenen te schertsen over den voorrang, dien de eene aan de andere bij het binnentreden van de kamer wilde geven, en de strijd duurde nog voort, toen Mevrouw van lindau, de deur openende, haar dwong zich te vertoonen, en de eene als hare tweede dochter wilhelmine, de andere als hare jonge vriendin, Freule elisabeth van lichtveld, aan eugenius voorstelde. Deze boog zich voor de laatste, en bood haar de hand aan met een eerbiedig: ‘Ik verheug mij mijne. Nicht te leeren kennen,’ toen de kleine, blonde wilhelmine, wederom in den vrolijken lachtoon van het afgebroken gesprek vallende, en hare moeder liefkozend omvattende, uitriep:
‘Ziet gij wel, lieve Mama! onze Neef is ook van

{==9==} {>>pagina-aanduiding<<}

het algemeen gevoelen, dat elisabeth eigenlijk uw dochter zou moeten zijn, en niet uwe wilhelmine, die ook inderdaad geen enkelen trek van gelijkheid met u heeft.’
En bij dit gezegde trok er een wolk over het lagchende gezigtje, en verduisterde de heldere Hemel van haar vrolijk oog.
Teeder boog zich Mevrouw van lindau tot haar neder, kuste met innige liefde het elpen voorhoofd en de zijden oogleden, en fluisterde haar eenige woorden in, waarvan alleen de uitdrukking ‘kinderachtig’ te verstaan was; maar eugenius wendde zich teleurgesteld af, om elisabeth met bewonderende oogen aan te staren. Zóó, zóó had hij zich de dochter van zulk eene moeder verbeeld!
Op dit oogenblik trad de Heer des huizes, de Baron van lindau binnen. Het was een klein, blozend man, wiens voorkomen even veel goedhartigheid als oppervlakkigheid verried. Hij verwelkomde zijn Neef met ongedwongen hartelijkheid, en noodigde hem uit om de kennismaking aan tafel voort te zetten, daar men met het middagmaal gereed was.
Met een vriendelijk: ‘Mag ik uw geleidster wezen?’ nam Mevrouw van lindau den arm van eugenius. De Baron en de meisjes volgden.



{==10==} {>>pagina-aanduiding<<}

Tweede hoofdstuk.

Toen zij de eetzaal binnentraden, kwam hun een jong mensch van een allerbelangwekkendst voorkomen en in eene elegante kleeding te gemoet, die door Mevrouw aan eugenius werd voorgesteld als de Ritmeester van stralenheim. De Heeren maakten wederzijds eene buiging, waarin beide nog iets meer dan de gedwongen beleefdheid van een stijf ceremoniëel legden. Inmiddels was de Baron bezig met eenige verschikking in de hoofdschotels te maken, en riep zijne vrouw toe: ‘Die onnoozele johan! Ik zal hem moeten wegjagen. Heeft hij nu weder de geheele symmetrie van mijn tafel niet bedorven! Hoe het zij, Neef!’ zeide hij, zich naar eugenius wendende, ‘ik bid u, neem plaats. Bij schotels en glazen maakt men het best kennis. Gij moet dadelijk eens een proef nemen, of de Hollandsche tafel u bevalt. Zeg het anders gul, verstaat gij? Ik weet te wel, dat men, om ergens met genoegen te zijn, naar zijn smaak moet eten, om iemand zijne vrijmoedigheid op dit punt ten kwade te duiden. En Mevrouw van lindau heeft uitmuntende

{==11==} {>>pagina-aanduiding<<}

recepten van uw plumpuddings. Ik verzeker u, ik heb ze niet weinig lief, al zijn ze buitenlanders. Ja, ja, ik zou zelfs niet weinig te vrede zijn, als uwe tante in plaats van ons tweede ontbijt ulieder Luncheon had willen invoeren; maar gij zult thans uw verzoek met het mijne vereenigen, om dit van haar te verkrijgen.’
Zoo snapte de lekkerbek al voort, terwijl Mevrouw van lindau de plaatsen regelde. Zij plaatste eugenius tusschen zich en den Baron; tegenover haar zat de Ritmeester tusschen de beide jonge Dames; twee lieve kleine knapen, die inmiddels waren binnengekomen, namen aan het benedeneinde der tafel plaats. Eene plaats was echter nog ledig, en dat wel een armstoel naast Mevrouw van lindau.
‘Mevrouw,’ zeide de Ritmeester met de oogen op den stoel wijzende, ‘zal ik ....’
‘Neen, neen, willem! Er wordt niet langer gewacht,’ mompelde de Baron, ‘alles is toch reeds half koud. Zij zal liever verkiezen niet beneden te komen.’
‘Heeft men de bel geluid?’ vroeg Mevrouw aan den bediende. Hij boog zich toestemmend.
‘In dat geval,’ zeide zij, den Ritmeester antwoordende, ‘zou ik u raden geene verdere moeite te doen. Zeker zal zij,’ en hierbij sloeg zij een zijdelingschen blik op eugenius, ‘hare redenen hebben.’
‘Misschien ..... wilt gij mij vergunnen te gaan zien?’
‘Neen, neen! de soep wordt rondgediend, blijf zitten!’ herhaalde de Baron.

{==12==} {>>pagina-aanduiding<<}

Een naauwelijks merkbare zucht ontsnapte de Barones.
De Ritmeester bleef; maar het kwam eugenius voor, dat zijn kleur nog bleeker werd, en de glans van zijne zwarte oogen somberder schitterde. Dit was zeker, dat hij in verstrooijing telkens tegen een of ander tafelgebruik zondigde, en zijn bord aan den lakkei teruggaf, zoo als hij het ontvangen had, zonder er iets van te hebben gebruikt.
Het is eene algemeene opmerking, dat geene plaats zoo geschikt is, om over den aard van ons onbekende personen te oordeelen, als aan de speeltafel; maar misschien zou iemand, die zelf met het tafelgenot weinig ophad, bij die gelegenheid geene minder gegronde waarnemingen kunnen doen. Althans zijn er menschen, die men slechts eens behoeft te zien eten, om overtuigd te zijn, dat nooit eene gedachte aan betere dingen, dan de spijze die vergaat, hun hart deed kloppen; menschen, die de heerlijke natuur alleen verrukt, omdat zij de rijkste voorraadschuur is; die in de zon niet anders of meer zien, dan den grooten kok, die groenten en vruchten rijp stooft.
Eer men van de tafel opstond wist eugenius, dat zijn oom zulk een mensch was, en - dat stralenheim zoo voortgaande binnen weinige dagen van honger zou sterven. Verder - dat er nog een wezen moest zijn, waarvan hij nog niet meer wist, dan dat diens behoeften niet veel grooter waren dan die des Ritmeesters, althans indien hij oordeelde naar het luttele voedsel, dat door Mevrouw van lindau met groote zorgvuldig-
{==13==} {>>pagina-aanduiding<<}
heid uitgekozen en op een porseleinen schoteltje uit de kamer was gezonden.
Het dessert was nog niet afgeloopen, toen de knecht binnentrad met het berigt aan de Barones: ‘Mevrouw wordt gewacht; het is zes ure.’
‘Zoo laat reeds? ik zal komen. Met uwe vergunning?’ vroeg zij zich buigende aan eugenius, die opmerkte, dat haar gelaat strak en pijnlijk stond, en toen hij oprees, om haar uit het vertrek te leiden, was de hand, die hij aanvatte, koud en klam.
Na haar vertrek heerschte eene diepe stilte. wilhelmine's vrolijk gezigtje was ernstig geworden, en zij scheen met aandacht te luisteren naar een geluid, dat zeker alleen haar oor trof. eugenius althans vernam niets dan het krassen van het mes, waarmede stralenheim figuren op zijn bord trok.
Plotseling drong een zachte klaagtoon in de kamer, en joeg stralenheim eene huivering door de leden; hij stond met een bleek gelaat op, wandelde de kamer eenige malen met groote stappen op en neder, en vloog eindelijk het vertrek uit, zonder dat het vreemde van dit gedrag iemand scheen te verwonderen. Zelfs droegen de trekken der meisjes geen spoor van ergernis over deze onbeleefdheid. wilhelmine zat met neêrgeslagen oogen, en toen elisabeth haar over den ledigen stoel heen de hand reikte, rolden heldere tranen over het aanvallige gezigtje, even als of zij gewacht hadden naar dit bewijs van liefde, dat, even als de zon op een lentedag, dezen watervloed uitgelokt had.

{==14==} {>>pagina-aanduiding<<}

‘Neef,’ begon nu plotseling de Baron, ‘ik weet niet hoe men hierover ten uwent denkt; maar hier te lande houdt men het voor zeer gezond na een tamelijk middagmaal een uurtje te slapen, ten einde de spijsvertering te bevorderen, en nieuwe krachten voor het souper te verzamelen. Ik zal mij dus tot dat einde verwijderen, terwijl ik u uitnoodig buiten eens te gaan rondzien, tot dat de meisjes met het koffijblad zullen gereed zijn.’



{==15==} {>>pagina-aanduiding<<}

Derde hoofdstuk.

In gedachten verzonken wandelde eugenius de lange populierenlaan, die ter zijde van het huis lag, door. Plotseling echter begon hij luid over zich zelven te lagchen. Wat had hij zich niet al voorgesteld van de wijze, waarop hij in dit gezin zijne intrede zou doen? Met hoeveel belangstelling en onderscheiding had hij verwacht, dat men den jongen Brit ontvangen zou? Welk een aanzien, dacht hij, zou hem de reize geven, die hij gedaan had. Welk een opgang had hij gedroomd dat den jongen tourist, bij een gezin dat op het land woonde, zou te beurt vallen. IJdele inbeelding! Hij was, ja, beleefd ontvangen; maar kon niet ontkennen een zeer ondergeschikt figuur te hebben gemaakt. Mevrouw van lindau, trouwens dit had hij niet anders verwacht, had hem veeleer eerbied ingeboezemd, dan dat zij van hem eenigen indruk ontvangen had; maar ook in het algemeen gevoelde hij maar al te wel, dat hij geheel in de schaduw geplaatst werd door het vorstelijk, en toch bij wijlen weêr zoo innemend, uiterlijke van den jongen man, dien men hem

{==16==} {>>pagina-aanduiding<<}

als van stralenheim had voorgesteld. Ja, wat het ergste was, terwijl hij gedacht had, zich met de stijve onbevalligheid der Hollandsche landmeisjes te zullen vermaken, haar verlegen blozen, schuwe blikken en linksche gebaren te bespotten - toen de fiere elisabeth voor hem stond, kon hij immers niemand uit den kring zijner Engelsche vriendinnen den palm boven deze schoone lelie uit het waterachtige Holland toekennen? Zelfs stond de verhoogde blos op wilhelmina's gezigtje, welke zijn blik daar een paar malen op gelokt had, haar te wel en vleide zijne ijdelheid te zeer, om daarop aanmerking te maken; en dat zij somtijds de zijden oogleden snel over hare blaauwe oogen liet dalen, dit was immers zoo verre van schuwheid te wezen, dat het duidelijk een vrouwelijke trek van schaamachtigheid was, die Neef beletten wilde tot in het kleine hart te zien?
Terwijl hij zich in zulke denkbeelden verdiepte, had hij niet eens bemerkt, dat hij de laan verlaten en langs een zijpad de achterzijde van het huis bereikt had; plotseling trof een zacht gefluister zijn oor. Verwonderd hief hij zijne oogen van den grond, waarop zij gevestigd waren geweest, op, en bevond, dat de stem, die hij nu duidelijk voor die van stralenheim erkende, tot hem kwam door het geopende venster, dat hij door het heestergewas heen, hetwelk hem verborg, duidelijk zien kon.
‘Waarlijk, lieve Mevrouw! het zal goed zijn, dat zij na de verruimende aderlating eene kleine beweging neemt; de avond is zwoel; ik zal haar niet verder

{==17==} {>>pagina-aanduiding<<}

brengen dan tot haar lievelingsplekje in het lindenpriëel. Daar kunnen wij de zon zien ondergaan ....’ Een zacht, eenigzins weêrhouden kuchje stoorde hem in zijn rede.
Het was duidelijk, dat dit verzoek aan Mevrouw van lindau gerigt was. Doch wie was nu zij, die hier bedoeld werd? Dit kon eugenius niet zien, daar het gordijn voor het raam was nedergelaten; doch het moest een kind zijn, naar de fijne, zuivere stem te oordeelen, die zoo vleijend van Mevrouw van lindau scheen te begeeren, wat deze nog bleef weigeren.
‘Niet waar, lieve Moeder? gij vergunt mij te gaan? de pijn in de zijde heeft opgehouden, zoodra de eerste bloeddroppels de spanning hadden weggenomen; thans ben ik immers weder beter? hoe kunt gij toch zoo bang zijn voor een ligt kuchje, dat nooit opgehouden heeft voor de kleine lating te wijken? en wat zegt ook het verlies van eenig bloed in de jeugd? dat komt toch dadelijk weêr bij, niet waar willem?’
Deze antwoordde niet; Mevrouw van lindau nam het woord voor hem op. ‘Gij weet, dierbaarste, dat gij de vochtigheid van den avonddauw niet verdragen kunt, al ware het, dat de hitte van dezen warmen dag u niet reeds te veel had afgemat, om u nog buiten noodzaak door eene wandeling te vermoeijen.’
‘Och, lieve Moedertje! Gij weet immers ook wel, dat het mij misschien niet vele avonden meer gegund zal zijn, met hem de laatste stralen der zon te zien

{==18==} {>>pagina-aanduiding<<}

wegzinken. Gij weet tevens, welk een behoefte het voor mijn zwak hart is, mij in haar zegevierend afscheid te verheugen, en daarbij te bedenken, dat ik, even als zij bij haar ondergang, het licht in mij zelve drage, hetwelk de duisternis, die ik tegenga, zal doen opklaren. Gelooft gij niet, dat een half-stervende er naar hijgen kan, den Hemel, waar hare woning haar reeds verwacht, door haar zoo schoon en aanlokkelijk gekleurd te zien, om zich daardoor met den gevorderden afstand van de aarde te verzoenen? Kom, mijn geliefde! laat ons deze bedevaart niet uitstellen.’
Doch stralenheim hoorde niet. eugenius zag hem thans geheel. Om zijn aandoening te verbergen was hij voor het raam getreden, en had het opgeheven gordijn achter zich laten vallen, zoodat hij nu, buiten het gezigt der beide vrouwen, aan zijn gewaarwordingen lucht kon geven. Hij hief het natte oog naar den Hemel; doch deze aanblik scheen hem nog dieper te bedroeven door het smartelijk verschil, dat er tusschen het schouwspel boven en naast hem bestond; hij vond geen troost; hij vouwde de handen en boog zich voorover, terwijl de bevende lippen zich tot de wanhopige verzuchting openden: ‘o God! vergeef mij, en wees haar genadig!’
Hij streek met de vlakke hand langs de oogen, klemde de andere krampachtig op de linker borst, als wilde hij den storm daar binnen onderdrukken: toen boog hij zich nog dieper uit het raam, plukte eenige geraniums, die in potten onder het venster bloeiden,

{==19==} {>>pagina-aanduiding<<}

trad van achter het gordijn te voorschijn, en zeide daarop met een opgeruimde, heldere stem:
‘Zie, liefste! terwijl gij bezig waart onze Moeder over te halen, heb ik voor het bouquetje gezorgd, dat u op onze wandeling versieren zal; kom, laat mij u nu uw mantel omslaan. Als gij wilt -’
Een ligt geruisch deed eugenius eenige schreden zijwaarts gaan, om niet door het paar, dat nu de deur uittrad, gezien te worden; doch deze voorzorg was onnoodig; zij zagen hem niet. stralenheim omvatte haar met zijn regterarm, en maakte daarvan een gordel, die de ruime plooijen van den blaauwsatijnen mantel eng en koesterend vastsloot om een leest, zoo smal, dat zij, even als de stem, aan een kind scheen toe te behooren; te gelijk ligtte die arm haar bijna van den grond, zoodat niet dan de punten der kleine pantoffels de zoden aanraakten, waarover zij gingen: de andere hand hield behoedzaam een parasol naar de zijde van waar de wind kwam, om haar te beschutten, hoewel de stilte van den zoelen avond, die zelfs de bladeren van den populier onbewogen liet, gevoegd bij de bescherming van den grooten stroohoed, die haar gelaat geheel insloot, deze voorzorgen niet dan voor angstige liefde scheen mogelijk gemaakt te hebben. Zij had het hoofd eenigzins naar hem opgeheven, en scheen vergeten te hebben, dat zij zoo verlangd had, den helderen Hemel te zien, zoo was haar blik gehecht aan de trekken van den geliefde; zij hoorde niets dan zijn gefluister.

{==20==} {>>pagina-aanduiding<<}

Langzaam verdwenen zij achter het geboomte.
Zoo lang eugenius den blaauwen mantel door het groen zag schemeren, bleef hij hen nastaren. Toen bad hij bij zich zelven de zon, heerlijk en vertroostend voor haar onder te gaan, en de avondkoelte, dit gekrookte riet niet ter aarde te buigen.



{==21==} {>>pagina-aanduiding<<}

Vierde hoofdstuk.

Gekrookte riet! Ja, dit was zij! Niet zoo had willem van stralenheim haar vóór vier jaren het eerst leeren kennen, toen was zij een vrolijk, luchthartig, vijftienjarig kind, en thans nog herkende men een schaduw van dit vroegere wezen in haar, als zij, om hem te troosten en hare moeder op te beuren, schertsende van een toekomst sprak, aan welke zij zelve niet geloofde.
Toen kwam hij .....
Het was op een bal, dat ten huize van Mevrouw valkenhof gegeven werd, dat ook angelique van lindau genoodigd was. Hare komst aldaar werd echter door een der aanwezige gasten met tegenzin en wrevel te gemoet gezien. In een knorrige luim zat de jonge van stralenheim in een vensterbank weggeschoven; de vingers van de witlederen handschoenen losrijtende, bespiedde hij, door de franjes der zijden gordijnen heen, de binnenkomende Dames. Dit onderzoek was echter verre van met partijdigheid te geschieden, daar hij ieder meisje, dat slechts het

{==22==} {>>pagina-aanduiding<<}

ongeluk had van er jong en tenger uit te zien, bij voorraad leelijk vond, om, zelfs bij verrassing, geen enkelen triomf toe te staan aan haar, die hem door zijn Oom en Voogd als zijne aanstaande was opgedrongen.
Waarom? dit kon hij onmogelijk gissen. Zij was niet, wat de wereld een goede partij noemt; want hoewel hare ouders bemiddeld waren, bestond het gezin uit verscheiden kinderen; de rang van het meisje stond hoogstens met den zijnen gelijk.
‘Het is ook niet om dergelijke redenen,’ antwoordde zijn Oom op al zijne vragen, ‘dat ik dit huwelijk, gaarne zag. Ik verlang niets dan - met één woord, dat gij haar trouwt.’
Tegen zulk een bewijs was zeker weinig in te brengen.
En deze Oom - zijne gehoorzaamheid, zijne liefde, zijn geheel leven behoorden hem als een wettig offer toe. Een noodlottig bankroet dreigde zijn Vader te onteeren; en, wat nog schrikkelijker was, zijne lijdende Moeder, die het graf te gemoet neigde, als door een donderslag daarin te storten, toen zijn Oom (die eens door zijn Vader vreesselijk gekrenkt was) na jaren uitlandig geweest te zijn, door de Voorzienigheid als een Engel tot hen gezonden werd, en als zoodanig handelde. Een aanzienlijk deel van zijn buiten 's lands verworven vermogen stond hij tot dekking van het ontbrekende af. Met de middelen die hem waren overgebleven verzachtte hij het lot zijner lijdende zuster, tot dat, deze hem door haar spoedig gevolgden

{==23==} {>>pagina-aanduiding<<}

dood van deze zorg ontsloeg. Dat hij nu eindigde met willem als zijn Zoon aan te nemen, was na dit alles slechts de minste der verpligtingen, die den jongen man verboden, zijn krachtig: ‘Ik wil niet!’ tegen het nadrukkelijk verzoek zijns weldoeners over te zetten. hij wilde, hij zou dit offer brengen.
Maar wat weet de jonge, zelfzuchtige mensch van een offer te brengen? Weet hij, dat daarvoor het hart gebogen, de wil onderdrukt, de ziel van zich zelve af naar anderen moet gewend worden? Weet hij wat het zegt, niet het uiterlijk - dit ware weinig - maar het innerlijk leven aan anderen ter hunne vrije beschikking op te geven? Bedenkt hij, dat een halve toestemming, dat een schijnbare gewilligheid de bitterste smarten veroorzaken, en den last van een dubbele rampzaligheid over zijn hoofd kan halen? Weet hij wat het is, in wrevelen euvelmoed een leven te verwoesten, dat, misleid door zijn bedriegelijk voorkomen, zich onder zijne hoede komt stellen? Neen, dat alles wist van stralenheim niet; anders zou hij teruggebeefd hebben voor den stap, dien hij gereed was te doen; anders ware hij weggevlugt van het bal, dat het ongeluk zijns levens beslissen zou.
Zijn Oom, ofschoon hij de van lindau's scheen te kennen, bezocht hen echter nooit; hetgeen te minder bevreemdend was, omdat zij, zoowel des winters als des zomers, een buitengoed, op eenigen afstand van de stad gelegen, bewoonden. Hij kon dus zelf zijn

{==24==} {>>pagina-aanduiding<<}

Neef niet bij de familie inleiden. Bij gebreke hiervan had hij door middel van een billet bij Mevrouw van lindau voor zijn Neef toegang in haar huis verzocht, hetgeen hem beleefd was toegestaan. Sedert had de oude Heer vernomen, dat angelique, die hij voor willem bestemd had, voor eenigen tijd bij een harer kennissen in de stad vertoevende, het bal bij Mevrouw valkenhof bezoeken zou, weshalve hij hem verzocht had van deze gelegenheid gebruik te maken, om zich bij haar aan te melden.
In wrevelige gepeinzen verdiept, sprong hij als uit een droom ontwakende op, toen de lagchende toon van een zilveren stem zijn oor trof. Hij zag op naar het kind, aan hetwelk deze stem moest toebehooren, vooreerst, omdat zij zoo hoog en toch zoo zuiver klonk, maar vooral, omdat alleen een kind onder zoo veel menschen zich aan zulk een schaterende vrolijkheid zou toegeven. Het waren twee meisjes, die niet ouder dan vijftien jaren schenen te zijn, aan het ander einde van de vensterbank gezeten, waarin hij zich had neêrgezet, die zich op zulk eene luidruchtige wijze vermaakten. En de oorzaak harer onschuldige dartelheid was, dit ontdekte hij spoedig, niemand anders dan - hij zelf. Reeds lang had hij door zijn knorrig gezigt hare opmerkzaamheid geboeid; geen oog hadden zij afgewend van de wolken, die over zijn gelaat waren getrokken, van den ijver, waarmede hij zijne handschoenen vernield had, en de krampachtige onrust, waarmede hij zijn kapsel had zoeken in de war te brengen; en toen hij nu deze gebaren

{==25==} {>>pagina-aanduiding<<}

vergezelde met een gemompel van ontevredenheid, hetwelk luider uitviel, dan hij bedoeld had, konden de beide vriendinnen niet nalaten over dezen Ridder van de droevige figuur in een onbescheiden gelach uit te barsten. De Ritmeester keerde zich om, en wilde haar juist met een blik van verontwaardiging over deze onwellevendheid bestraffen, toen hij daarin op eene vreemde wijze verhinderd werd.
De oude van stralenheim namelijk, vruchteloos naar willem, zoowel als naar angelique, gezocht hebbende, om ze aan elkander voor te stellen, had eindelijk beide in hun afgelegen hoek bemerkt, en zag ze met bevreemding in elkanders nabijheid gezeten. Hij trad dus, zonder iets van het vroeger voorgevallene te weten, op hen toe, en willem bij de hand nemende, bood hij hem met eene beleefde buiging aan angelique als den Ritmeester van stralenheim aan.
Men verbeelde zich beider toestand.
Zij was verlegen: een ligte blos vloog over het spottende gelaat, en het lagchende mondje sloot spoedig de lippen ernstig op een, terwijl zij zich met een stijf knikje boog. En hoe nam hare verlegenheid toe, toen straks daarop de welopgevoede krijgsman hare hand voor de eerste Française verzocht. Dit was toch bij uitstek beleefd; hoe kon hij haar zoo spoedig haar mal gelach vergeven? en haar, die anders misschien door niemand zou gevraagd zijn, het eerst tot zijne danseres kiezen? Zij zag niet op: anders had zij niet noodig gehad zich deze vragen voor te leggen; zij zou alsdan in het oog van haren partner gelezen hebben: ‘Dit

{==26==} {>>pagina-aanduiding<<}

lagchen, mijne Freule! vergeef ik u vooreerst nog niet; en nu gij nog daarenboven angelique van lindau zijt, hebben wij twee zaken te gelijk met elkander te regelen.’
Zij dansten. Zij, met dankbare ingenomenheid voor den man, aan wien zij het genot verpligt was, dat ieder jong meisje op het eerste bal, dat zij bijwoont, smaakt. Haar hart had wel wat sneller geklopt, toen zij onder 't kleeden hare vreugde over het aanstaande feest voelde verminderen door de gedachte: ‘En als mij nu eens niemand ten dans vroeg?’ Niemand toch kende haar in de stad; daarbij had zij een zoo kinderlijk voorkomen, dat waarlijk de Heeren haar wel eens voor een kind konden aanzien, dat gekomen was om de groote Heeren en Dames te zien dansen. Hoe zou in dat geval de voor hare jaren zoo hoog opgeschoten louise haar uitlagchen; en als zij den volgenden avond bij hare vriendinnen niet dan een ledig danskaartje te vertoonen had, en tegen de overwinningen der andere meisjes geen enkele zege kon overstellen, hoe hard zou dit zijn. Maar nu - zij danste de eerste Française mede, en dat met een jongen, bevalligen kavallerie-Officier, van vrij wat beteekenis onder de aanwezige Heeren, die bij geene Dame voor een weigering had behoeven te vreezen. Foei, hoe had zij hem kunnen uitlagchen.
Onder deze zelfbeschuldiging eischte zij dan ook niets verder; anders had zij moeten zien, dat hij haar ten uiterste verwaarloosde, en de toppen harer vingers bij het maken der dansfiguren met zoo veel onachtzaamheid

{==27==} {>>pagina-aanduiding<<}

aanraakte, dat zij zich aan de zijnen moest vasthouden, om hem niet te ontglippen. Zelfs gebeurde het een paar malen, dat zij hem moest aanstooten, als de beurt aan hem was, om dezen of genen pas te maken. Maar dit hinderde hare vreugde volstrekt niet. Zij danste. Al stapte haar danser met loome schreden heen en weder, dit belette hare voetjes niet te zweven, en den heerlijken pas-seul, dien Monsieur le pas haar onlangs geleerd had, met alle mogelijke voldoening uit te voeren: de vrolijke maat der muzijk, waarvan de invloed zelfs gevoeld wordt door hen, die niet dansen, bragt haar geest in die ligte, gelukkige stemming, welke iederen aangenamen indruk versterkt, en aan onaangename gewaarwordingen hare bitterheid ontneemt.
angelique's eerste kleine teleurstelling werd veroorzaakt door de overhaasting, waarmede de Ritmeester haar dadelijk na het eindigen van den dans naar haren stoel terugleidde, zonder haar den arm tot een wandeling door de zaal aan te bieden. Met een bitter gevoel van jaloezij zag zij de andere paren op en neder gaan, en zich zelve van die bevallige groep uitgesloten. Geen woord had hij haar meer toege sproken, nadat zij zijne vraag: ‘Dit is zeker de eerste maal, dat gij in 't publiek verschijnt?’ toestemmend beantwoord had. Zich daarop met een buiging van haar afmakende, was hij heengegaan, en spoedig zag zij hem met een levendige brunette aan den arm heen en weder wandelen, tot dat de volgende wals begon. Toen ontdekte zij met spijt, dat hij een regt

{==28==} {>>pagina-aanduiding<<}

levendig, beminnelijk danser zijn kon. Hare oogen volgden hem en ontmoetten somtijds de zijnen. Zou hij haar met eenige oplettendheid beschouwen? Hoe dit zij, hij vroeg haar niet meer, en, wat allerbitterst was in dezen oogenblik! niemand deed dit. Het was nu reeds meer voor hem, dan voor haar zelve, dat zij deze vernedering gevoelde, en onder de gedachte: ‘Wat zal hij denken van de danseres, welke niemand buiten hem de eere eener uitnoodiging heeft aangedaan?’ ontbladerden hare vingers het bloemknopje, dat uit hare lokken gevallen was.
En hij?.... welnu, hij lachte om het zottinnetje, dat haren zoo vrolijk begonnen avond zoo treurig eindigde. Zij schenen van rollen verwisseld te hebben.
Zóó eindigde hunne eerste ontmoeting.



{==29==} {>>pagina-aanduiding<<}

Vijfde hoofdstuk.

In denzelfden trant vervolgde het eerste bezoek, dat de jonge man op den Lindenburg bragt. Hij vertoonde zich in al de schitterende overmagt der vrijheid, zij onder den belemmerenden invloed eener eerste liefde. Het moge zijn, dat de gelukkige, gedeelde, mannelijke liefde den geest verheft, de vrouwelijke teederheid, als zij eens ontwaakt is, maakt schuwer, beschroomder, ingetogener; de maagd hult zich dieper in haren sluijer, als zij gevoelt, waarom zij hem draagt.
En deze wegsluiking is de eigenaardigste aller vrouwelijke bekoorlijkheden. Dit gevoelde stralenheim ondanks zijne vooringenomenheid, ondanks zijn tegenzin: te meer, daar zijn geoefend oog alras raadde, wat men hem te vergeefs zocht te verbergen. Al zweeg haar mond gedurende den ganschen tijd van zijn bezoek, het was hem toch niet ontsnapt, dat haar stem gebeefd had, toen hij, onverwacht, voor haar getreden was; dat een vrolijke schrik haar had doen

{==30==} {>>pagina-aanduiding<<}

verbleeken, toen hij op eens een vriendelijke, schoon onbeduidende vraag tot haar gerigt had. Somtijds had hij immers bij het inrijden der lange laan het witte kleedje door het zonneblind boven het balkon zien schemeren, en zijne ijdelheid zeide hem te regt, dat haar late verschijning in het salon toe te schrijven was aan het onstuimig kloppen van haar hart, dat zij eerst tot bedaren moest brengen, eer zij voor den spiegel kon treden om een lok anders te schikken, daar zij van daag juist gekapt was, zoo als hij het niet gaarne zag, of om een bloem uit het glas, dat op haar toilet-tafel stond, aan haar borst te steken; want eens immers had hij haar om een rozenknop gevraagd, en dien gedurende geheel dat bezoek niet uit de handen gelegd, ja hem met zich genomen? En meer dan hij zelf vermoeden kon was waarheid. Om zijne aankomst te bespieden, zat zij dikwijls uren lang op de plaats in het vertrek, alwaar zij de beide lanen, die hij binnen kon komen, in het oog had; hare duiven-onnoozelheid was nu list geworden, als er, tegen den waarschijnlijken tijd van zijn verwacht bezoek, plannen tot uitgaan of wandelen gemaakt werden, en zij die ongemerkt zocht te verijdelen. Eenige malen schudde Mevrouw van lindau het hoofd, als zij de vroeger zoo gelijkmatige angelique nu grillig en veranderlijk zag. Den eenen dag toch was haar niets aangenamer, dan, volgens de oude lieve gewoonte, met hare moeder het bosch in te gaan, om langs het dorp terug te keeren; dan

{==31==} {>>pagina-aanduiding<<}

stond zij stil bij ieder huis, waar zij een kind te streelen, een kranke te bezoeken, of een ouden van dagen wat op te vrolijken had; en twee dagen daarna was het haar daartoe te koud, hoewel juist de zon de nevelen van gisteren overwonnen had, of te laat, al was het diner dien middag buitengewoon vroeg afgeloopen, omdat de Baron in de stad moest zijn. Zette Mevrouw van lindau bij zulk eene gelegenheid haar plan door, dan was het meisje stil of dwarsdrijvend; zij was niet bij te houden in het stappen, zoo lang zij in het bosch waren, en was op den straatweg toch weder niet voort te krijgen: dan praatte zij een geheele poos met den huisvader, die voor de deur zat, maar had geen tijd om naar binnen te gaan, ten einde de zieke vrouw zelve te zien. Zoo volgde de eene tegenstrijdigheid en ongelijkheid op de andere. Indien nu altijd bij hare terugkomst de Ritmeester daar geweest was, dan zou Mevrouw van lindau spoedig alles begrepen hebben; maar meer dan de helft dier gelegenheden, waarbij angelique om zijnentwil zoo zonderling was geweest, gingen zonder gewenscht gevolg voorbij, en hoe meer zij alles geschikt had, om zijn bezoek te veraangenamen, des te gewoner was het, dat het juist niet op zulk een dag viel.
En van stralenheim was van zijn kant even zoo onverklaarbaar, even zoo ongelijkmatig, al naar mate hij in haar het jonge, zich geheel aan hem overgevende, schepsel, of de hem opgedrongen bruid zag. Met hoe veel welgevallen kon hij het wisselen der

{==32==} {>>pagina-aanduiding<<}

kleur op het schoone gezigtje, het bevende en ongelijke werk der anders zoo radde en bekwame vingers minuten lang met opmerkzaamheid bespieden; hij wist niet, dat zij voelde, wat zij niet zag; dat ondanks de nedergeslagen oogleden, de gloed van zijn blik vertorend in haar hart drong; hij wist niet, dat hare liefde in zulke oogenblikken de zijne inademde en daarmede gevoed werd.
Op andere dagen, als zijn bezoek door een gesprek over haar met den ouden Heer was voorafgegaan, moest de onschuldige dit boeten; dan was zij nog gelukkig te noemen, indien hij slechts den schijn aannam van haar geheel niet op te merken; want anders was hij meermalen wreed genoeg gevoelens, die haar heilig waren, aan te randen; de onedelmoedige, die haar trachtte te wonden omdat hij zelve gekwetst was! Hoe diep zulk een pijl ging - o, dit wist hij eerst naderhand, toen hij de verwoestingen zag, die hij had aangerigt; op angelique van lindau was geheel toepasselijk, wat de Engelsche dichter zegt:
‘Hoe menig helder oog wordt mat, hoe menige bloeijende wang wordt bleek, hoe menige aanvallige gestalte slinkt weg - en niemand kan de reden opgeven, die dit verval veroorzaakt! Zoo als de duif hare vleugels zamentrekt, om de pijl te verbergen, die haar getroffen heeft, zoo is het de aard van de vrouw om voor de wereld de smart van eene gekwetste genegenheid te verhelen.’
En toch, wie zal den eersten steen op hem wer-
{==33==} {>>pagina-aanduiding<<}
pen? Uit gevoel van dankbaarheid, meenende het offer geheel te brengen, was hij op dezen dwaalweg gebragt: mannelijke ijdelheid en vooral niet minder een warm gevoel voor het echt-vrouwelijk wezen sleepten hem verder. Waarom moest ook de zwakke, waarmede hij speelde, zoo zeer zwak zijn?



{==34==} {>>pagina-aanduiding<<}

Zesde hoofdstuk.

‘Er moet een eind aan komen, willem,’ zei de oude Heer op zekeren morgen tot den jongeling. ‘Zoo gij u buiten staat gevoelt uw woord gestand te doen, zal ik niet zwak genoeg zijn, om dit wreede spel langer toe te laten. Hoe kon ik ook meenen, dat de vergoeding in mijn hand ware? dat de een herstellen kon, wat de andere misdeed? God geve, dat mijne tusschenkomst het smartelijke nog niet smartelijker gemaakt heeft! Het is nog altijd hetzelfde met den armen mensch, als met onzen vader adam. Hij wil de wijsheid Gods bezitten. Hij wil het lot zijner medestervelingen regelen, al weet hij, dat hij aan het zijne niets, niets heeft kunnen veranderen.... maar dit zeg ik: er moet een eind aan kemen. Keer terug; nog zal de slag niet doodelijk zijn; indien gij opregt waart, heeft zij immers geen hoop gekend?’
De Ritmeester zag voor zich heen en zweeg; heengaan - en dat juist nu? hij begon thans eerst regt te huis te geraken op den Lindenburg; hij kon niet ontkennen, dat hij altijd met zoete gewaarwordingen

{==35==} {>>pagina-aanduiding<<}

van ingenomenheid daarheen reed; zonder zelf zijn vrijheid verloren te hebben, was het toch natuurlijk, dat hij de gevangen duif met belangstelling gade sloeg; hoe gaarne hield hij zich bezig met het onderzoek: zou zij mij zoo lief hebben, als mijne droomen mij de eerste liefde van een vrouwenhart voorgoochelden? Zou hare teederheid trouw blijven zelfs onder mijne koelheid? En thans heengaan - waarom toch? zoo er gevaar in ware geweest, nu was het te laat: haar hart zou breken. Neen, het was beter den tijd alles zachtkens te laten loswinden; zij zou zien, dat er geen hoop was; zij zou allengskens hare idealen opgeven...
Het egoïsme van deze redenering was verre van hem in het oog te vallen. Hij was er zoo aan gewoon geworden, dat hij zich de zaak niet anders kon voorstellen.
Plotseling stond zijn Oom voor hem, en zag hem onder de oogen. ‘Wat beteekent dat, jongeling? Ik hoop, dat, hoewel gij aarzelen kunt tusschen den wensch van uwen, misschien onredelijken, Oom en uw eigen geluk, gij nogtans niet weifelt in de keuze tusschen pligt en genoegen. Moet een oud vrijer u zeggen, dat de vrouw onze schutsëngel, en niet onze speelpop is? Mijn zoon! laat mij u niet opgevoed hebben tot verzwaring van mijn oordeel!’ Zijn stem beefde. Verootmoedigd en gebogen stond daar die trotsche geest voor stralenheim.
Deze zag op; de stem des regts had gesproken en in zijn hart weêrklonken. ‘Gij zult gehoorzaamd worden, mijn vader. Oordeel mij niet te hard.’

{==36==} {>>pagina-aanduiding<<}

‘Hoe zou ik, die tienduizend talenten schuldig ben, u om honderd penningen slaan! ik heb u slechts willen waarschuwen.’
Dienzelfden namiddag was stralenheim reeds op weg naar Lindenburg; hij gevoelde zich niet regt gerust op zijn eigen onschuld; hij beefde ondanks zich zelven voor den slag, dien hij ging toebrengen.
‘Ei, ei! gekheid!’ riep hij eindelijk uit, en begon bij zich zelven het bekende airtje te neuriën:

Ne le croyez si l'on vous dit un jour, 
On meurt d'amour. 
Lise en pleurant le demande a sa mère; 
S'il m'en souvient, dit la vieille bergère, 
Il fait du mal; mais elle dit tout bas: 
On n'en meurt pas. 


en bij ieder referein herhaalde hij triomferend het geruststellende:

On n'en meurt pas. 


als of dit iets bewees.
Tamelijk moedig was hij de plaats binnen gereden, stapte af, gaf zijn paard over, en wilde in huis gaan, toen de knecht hem terughield met het berigt: ‘De Dames zijn in het bosch.’ Hij zag op zijn horlogie; het was meer dan een uur vóór den tijd, waarop men zich aan de theetafel verzamelde; hij wilde dit uur gebruiken om te wandelen, en stapte dus de voor hem liggende laan in. Het was een heerlijke namiddag in Augustus: een zacht windje bragt den liefelijken geur van een perk reseda tot hem; enkele vogels zongen

{==37==} {>>pagina-aanduiding<<}

in de bloeijende lindentakken boven zijn hoofd: de luchtgesteldheid was die van de weinige dagen in ons land, wanneer men niets anders verlangt, niets anders gevoelt, dan dat het ons onbeschrijfelijk wèl is. Plotseling hoorde hij angelique's stem. Zij zong, of liever kweelde een kleine klagende romance, die voor hare melancholieke stem zoo bijzonder geschikt was. Woorden en zangwijze beide waren eenvoudig, maar verkregen een eigen bekoorlijkheid door het gevoel, waarmede zij werden opgezongen, als vloeiden zij zoo dadelijk uit het hart der zangster voort. Een diepe smart ademde in de klagt:

Wat heeft de stad voor mij? 
Robert is heen! 


Er was geen twijfel aan, toen zij aan de regels kwam:

Wat maakte 't bal zoo schoon? 
Robert was daar! 


stond hun eerste ontmoeting voor haar geest, zoo opgewekt was haar toon, zoo veel leven gaf zij aan die stance; bij het derde couplet was hare stem gezonken, en bij de laatste regels:

o, Nooit vergete ik u, 
Robert Adair! 


scheen het als brak haar hart reeds onder de smart, die zij nog niet eens kende: als voelde zij nu reeds, dat vergeten hare ziel onmogelijk ware.
stralenheim was langzaam genaderd. Zij zat onder den grooten beukenboom bij den vijver, het hoofd tegen den bemosten stam geleund, en snikte, maar zacht en geduldig zoo als het kind, dat na een

{==38==} {>>pagina-aanduiding<<}

groote droefenis aan het hart van de moeder gebogen, zijn smart niet op eens meester kan worden, maar langzaam moet bedaren. - ‘Weent gij, angelique?’ vroeg hij bewogen. Zij sprong op bij het hooren van zijn stem, die zoo vriendelijk klonk, als zij die ooit hoorde; het vochtig oog schitterde door het licht eener inwendige verrukking, en de rozengloed, die haar gelaat overtoog, gaf daaraan dat waas van jeugd en frischheid, welks gemis het eenige was, dat men aan hare fijne trekken berispen kon. Zij was onbeschrijfelijk-liefelijk, toen zij, nu eenigzins naar hem toegebogen, in zoete verwarring lispelde: ‘Gij hier? hoe kan dat zijn? ik dacht niet, dat gij heden komen zoudt. Gij hebt mij waarlijk doen schrikken!’
‘Vergeef mij, Freule! dat ik u overviel;’ antwoordde stralenheim spoedig, daar hij ook voor zich zelven dit tooneel wenschte te verkorten; ‘mijn doel was de familie vaarwel te zeggen; ik moet vertrekken - men had mij naar het bosch gewezen -’ angelique hoorde niet meer. ‘Vertrekken!’ fluisterden de lippen, die wit geworden waren; zij sloot ze digt op een en slikte, als trachtte zij de tranen, die uit haar hart naar boven welden, terug te dringen; toen wilde zij iets zeer kalms, iets zeer onverschilligs gaan zeggen: maar het woelde en stormde in hare borst: het ruischte in hare ooren als of zij verscheiden stemmen hoorde: het scheen haar toe als dansten de boomen, en moest zij met hen rondslingeren - zij greep den tak van den beuk: een langzaam opstijgende verdooving bedwelmde haar hart, en zij verloor alle bewustzijn.

{==39==} {>>pagina-aanduiding<<}

‘angelique! goede Hemel! angelique!’ riep de verschrikte uit; hij nam het tengere schepsel, dat als een bieze boog, in zijn arm, legde het matte hoofd op zijn schouder, en fluisterde met een gevoel, dat bijna liefde was: ‘ange! mijn ange! sterf niet! leef voor mij!’ en langzaam keerde kleur en leven op het onschuldig gelaat terug; zij verborg het in zijn borst, en zeide met een lachje, dat door hare nu rijkelijk stroomende tranen heen brak, droevig als een zonnestraal op een benevelden dag: ‘Heb ik u verschrikt? heb ik gedroomd? nooit heb ik zoo iets gevoeld?’
Toen zij naar huis terugkeerden, had hij zijn arm om haar middel geslingerd; zij zag er verward en verlegen uit, als een jonge verloofde.
Hun eerste gang was naar Mevrouw van lindau, om den zegen der moeder op hun verbond af te smeeken.



{==40==} {>>pagina-aanduiding<<}

Zevende hoofdstuk.


De stervling wikt, 
De Hemel schikt. 


Dit ondervond denzelfden avond de Ritmeester, terwijl hij onder het liefkozen van angelique beloofde, dat hij niet vertrekken zou, was de koerier reeds afgestegen, die de orde bragt van zijn oproeping naar het leger.
Het was in het laatst van Augustus van het jaar 1830; terwijl Hollands krijgsmagt nog in onbezorgde rust in de verschillende kwartieren des Rijks verstrooid lag, heerschte er reeds onrust en kommer in het koninklijk paleis en in de raadzaal over den opstand in België, die zoo onverwacht als hevig was uitgebarsten. Naar alle zijden werden renboden afgevaardigd, ten einde 's Konings getrouwen rondom den troon te verzamelen. Zulk eene tijding bragt dan ook het huis Lindenburg in schrik en verwarring. Een Ordonnanee bragt stralenheim den last, om zich dadelijk bij

{==41==} {>>pagina-aanduiding<<}

den Overste te begeven. Daar aangekomen, deelde deze hem het verpletterende nieuws mede, te gelijk met de order om dadelijk naar het Zuiden op te rukken; toen hij daarop zelf naar de kaserne ging, vond hij zijne manschappen reeds op de been, en druk bezig met het oppakken der bagaadje.
Het was dien nacht een onrustig tooneel in de stad N; de ontroering beheerschte aller gemoederen: de slag had zoowel hooge als lage kringen met denzelfden schok getroffen. Terwijl er luide gejammerd werd in menige hut, waar de gemeene ruiters eeuwige trouw zwoeren aan meisjes, die wel wisten hoe hunne minnaars de eeuwen berekenden, en hoe vele zij er op deze wijze reeds beleefd hadden, was er toch ook elders menig schoon oog vochtig, al was daaraan het weenen verboden, en dreigde menig hart te breken, al moest het met alle zorg verbergen, hoe stuipachtig het klopte. In dien nacht werden zeker vele banden voor altijd losgereten, vele bloemen vertrapt en - misschien ook door de wegtrekkenden vele lasten afgewenteld.
Zelfs de rustige burgers hielpen mede den nacht in dag herscheppen; de meesten hadden behoefte, anderen, die dit nieuws nog niet konden weten, van hun nachtrust te gaan berooven, om het hun mede te deelen; morgen toch zouden zij de eersten niet geweest zijn, om hunne lieve vrienden te ontrusten en te benaauwen. Le drole d'amitié!
Anderen moesten, onder het rooken van een extra pijp en het drinken van een stevig glas wijn, hunne

{==42==} {>>pagina-aanduiding<<}

edele verontwaardiging lucht geven bij hunnen buurman, dien zij waren gaan opzoeken, en die even gelukkig was een toehoorder te vinden voor zijn politieke vertoogen. ‘Ja, Mijnheer!’ luidde het, ‘ik heb het reeds lang voorzien; mijn vrouw zou kunnen getuigen, wat ik zeide zoodra ik den Franschen opstand vernam: dat vuurtje zal nog tot ons voortloopen; niet waar, kind?’ De goede vrouw had, sedert het ontvangen van het nieuws, reeds meer dan tienmalen dezelfde vraag met een toestemmend knikje moeten beantwoorden. ‘Die Franschen, zei ik, hebben ons altijd kwaad gebrouwen. Denk bij voorbeeld aan napoleon, toen de tabak zoo duur was, en ik zulk een kostbaren remplaçant moest koopen; doch het was in den wind gepraat; niemand geloofde mij; het heette: die man is een zwaarhoofd; maar ze dachten niet aan de tijden, die ik beleefd heb; en nu, Mijnheer! voorspel ik het weder, we zijn er nog niet, zeg dat ik het u gezegd heb.’
‘Och ja!’ zuchtten de toehoorders, door de bange voorzegging getroffen; met lange gezigten klopten zij onder langzame en deftige gebaren hunne pijpen uit, en het was hun bij den onschuldigen tabakswalm, die daarop uit het komfoor oprees, als of zij den kruiddamp reeds roken.
Nog luider kreten rezen er op in de woningen van hen, die door de verbindtenis met België schade in hunne kostwinning meenden geleden te hebben. ‘De ondankbaren! de monsters! hebben zij niet alles vóórgehad? gingen niet alle voordeelen de natuurlijke

{==43==} {>>pagina-aanduiding<<}

takken voorbij, om aan de ingeënte loten toegevoegd te worden? Bij ons druppelde het naauwelijks, terwijl het ginds regende. En het zijn immers altijd zulke onvergenoegde booswichten geweest? Nooit kregen ze genoeg, nooit was het goed, wat de Koning ook voor hen deed. Neen! ze zijn nooit genaturaliseerd geweest; de ligtzinnige Fransche geest zat er al te diep in. Indien ik de Koning geweest ware, dan zou er niets van dat alles gebeurd zijn; ik zou wel maatregelen genomen hebben; ik zou ze.....’ maar wie hoorde in die dagen, tot vervelens toe, niet regeren voor onzen Vorst?
De goedhartigsten vlogen nog laat hun huis uit, om vriend A. nog eens te groeten, of om Luitenant B. wat te helpen oppakken; met vochtige oogen namen zij de orders op zich, welke deze hun omtrent de vereffening hunner zaken, of teederder aangelegenheden, opdroegen. Daarop spoedden zij zich met een beklemd hart naar huis, en bragten hun gezin in dezelfde stemming door het verhaal van het afscheid der vertrekkenden. En ofschoon zij zich eindelijk te bed begaven, stond hun nogtans den ganschen nacht het beeld van den scheidenden vriend voor den geest, en ruischte het in hunne ooren, als of de trompetter van het regiment den afscheidsmarsch aan hun bed blies.

In diepe gedachten verzonken, digt in zijn mantel gewikkeld, reed bij het aankomen van den dage-
{==44==} {>>pagina-aanduiding<<}
raad de jeugdige Bevelhebber aan het hoofd zijner dapperen de stad uit. Het geluid der muzijk-instrumenten was niet in staat door zijne vervrolijkende klanken de verslagen harten van velen op te beuren, maar scheen eer de droefheid der wegtrekkenden te bespotten; menige snorbaard zag gedurig om naar de joelende schaar, die hun een eind wegs uitgeleide deed; en als hij eindelijk het schreijend oog ontmoet had, waarnaar zijn blik zocht, wendde hij getroffen het gelaat voorwaarts, en voelde niet eens, dat de traan, die het sedert jaren droog gebleven oog ontschoot, aan de digte knevels bleef hangen. In het algemeen, gelijk dit gewoonlijk plaats heeft, kon men de aandoeningen der ruiters best uit de bewegingen hunner paarden opmaken. Sommigen stapten met ingetrokken bek en ingehouden tred voort, en verrieden daarin den weêrzin huns meesters, om het geliefd garnizoen te verlaten; anderen drongen met gevierden teugel en steigerenden stap vrolijk en driftig op hun voorganger aan, en drukten aldus den vurigen, voorwaarts strevenden geest huns berijders uit; de ongelukkigste waren die dieren, die in hun bloedige zijde en schuimenden bek het teeken droegen, dat hun harde Heer in den drang zijner strijdige gewaarwordingen op hen den wrevel wreekte, die zijn ziel vervulde.
Ook over het voorkomen van hun aanvoerder lag de somberheid verspreid, die de eigenaardige kleur van ieder afscheid is. De scheiding van zijn vaderlijken vriend had hem diep getroffen. Dienstpligt had hem verhinderd een oogenblik te vinden, om voor

{==45==} {>>pagina-aanduiding<<}

hem zijn vol hart te openen, en hem de gebeurtenissen der laatste belangrijke uren mede te deelen; een enkel woord, in haast op het papier geworpen, was alles wat hij had kunnen achterlaten voor haar, die onverwacht zoo groote regten op hem verkregen had; allerlei gedachten dwarrelden door zijn hoofd. Het viel hem thans, in den kouden ochtend, die even weinig van de warmte van den vorigen avond behouden had als zijn bekoeld hart, het viel hem als ijs op de leden, dat hij niet als een vrij, maar als een gebonden man de stad verliet. Hij dacht er aan, dat hij nu een groot gedeelte van zijn aantrekkelijkheid voor de kringen, waarin hij verkeerde, verloren had; dat zijn hoogmoed op het vroeger onwaardeerbaar geachte geschenk van zijn hand nu een dwaasheid geworden was; hij dacht er aan, hoe geheel anders alles had kunnen loopen, indien zijn Oom hem niet juist gisteren naar Lindenburg gezonden had....
Het ‘diantre!’ dat daarbij op zijn lippen zweefde, werd zijnen wachtmeester, die juist op dit oogenblik een fout beging, naar het hoofd geworpen.
Langzamerhand steeg de zon hooger, en trok met de ochtenddampen ook de nevelen op, die den geest der meesten bewolkten. Het ligt toch in den aard der zake, dat krijgslieden. die een soldatenhart in den boezem dragen, niet lang kunnen treuren over een verandering, die aan hun eentoonig leven onophoudelijke afwisseling, aan hun ingesluimerden moed een nieuwen prikkel, en aan hun zucht naar bevordering nieuwe kansen belooft; als slechts eens het scheidings-
{==46==} {>>pagina-aanduiding<<}
uur achter den rug is, gaan zij met moed, ja met blijde verwachting voonwaarts; want hoewel zij de onzekerheid van hunne toekomst vooruitzien, maken zij de gewone fout in hunne rekening, dat zij de namen hunner makkers op de dooden-lijst plaatsen, terwijl zij voor zich zelven op bevordering hopen, die het gevolg dezer opruiming zijn moet; soldaten zien in hunne droomen vóór een veldslag veeleer epauletten - dan kogels; zij hooren in den afscheidsmarsch het lijklied van hun buurman; van daar, dat bij al het indrukwekkende van het oogenblik een korps, dat tegen den vijand optrekt, nog zulk een vrolijk gezigt kan opleveren.
Ook stralenheim vergat langzamerhand zijn persoonlijk verdriet hij de algemeene opgewondenheid, die onder zijn manschappen begon te heerschen. Voorttrekkende van plaats tot plaats, waar aller gemoederen geheel met het denkbeeld van den opstand vervuld waren, waar men alleen droomde van strijden en overwinnen, waar iedere doortrekkende krijgsbende als wreker van 's lands eere met luide toejuiching werd ingehaald en uitgeleid, was het wel onmogelijk, zelf niet door geestdrift te worden aangegrepen; en toen hij op de plaats zijner bestemming was aangekomen, behoorde geheel zijn hart, was al zijn denken en handelen alleen toegewijd aan Koning en Vaderland.



{==47==} {>>pagina-aanduiding<<}

Achtste hoofdstuk.

Zoo is het lot van den man! Het is, gelijk de Dichter zegt:

De min des mans is van zijn leven afgescheiden; 
Maar ze is het gantsch bestaan der vrouwen; hem 
Roept hof, markt, kamp, vloot, kerk met luider stem, 
Wijl tabbert hem, en zwaard, en winst, en roem verbeiden. 
Trots, Eerzucht, Wraak betwisten zich zijn hart, 
En zelden Min, die hun bemeestring tart; 
Hy heeft dit al ten toevlucht, wy 


zoo kon angelique er met julia bijvoegen:

wy slechts dezen: 
Op nieuw beminnen en op nieuw rampzalig wezen. 


Gelukkig, indien slechts de vrouw in haren eenzamen en verlatenen toestand, van haar staf beroofd, niet krachteloos in zich-zelve terugzinkt, maar een steun behoudt, die nimmer buigt, - want zijn naam is kracht, die ons nooit ontvalt, - want zijn naam is trouw!
Tot die gelukkigen behoorde angelique van lindau.

{==48==} {>>pagina-aanduiding<<}

Opgevoed aan den boezem harer vrome moeder, had het haar aan geen opleiding ontbroken; maar eerst scheen het, als moest dit voorregt voor haar zonder vrucht blijven, zoo verhardde zich haar gemoed tegen alle ernstige indrukken. Zelfs had zij zich altijd afkeerig afgewend, als de oude moeder van Mevrouw van lindau haar kleine naamgenoot in den lieven toon van een blijmoedig kinderlijk geloof over stichtelijke onderwerpen onderhield. Maar deze wanhoopte niet, ging voort goed zaad te strooijen, en den harden, stuggen grond te bearbeiden.
‘Ik weet het,’ zeide zij, ‘mijn gebed is verhoord! mijn Vader zal zijn dochter de ziel van dit beminde kind schenken!’ zoo ging zij vol vertrouwen voort met het werk harer liefde, tot dat zij opgeroepen werd om het loon eener getrouwe dienstmaagd te ontvangen.
En juist haar dood werd in de gevolgen dienstbaar aan de vervulling van haar bede; want toen zij gestorven was overviel een somber gevoel van droefheid het hart van angelique; zij verweet zich-zelve, de laatste dagen der goede oude door de dwarsbooming van haren laatsten en liefsten wensch te hebben verbitterd. Hierdoor week geworden, zocht zij zich met angstige getrouwheid al hare jongste gesprekken te herinneren. Deze werkten op haar als sprak daarin de dierbare doode zelve, en drongen nu met onwederstaanbare kracht in haar geopend hart. Met eerbiedige huivering hoorde zij naar de lessen, die als eerwaardige geestenstemmen uit de diepte harer ziel

{==49==} {>>pagina-aanduiding<<}

oprezen. Van dit oogenblik af ving angelique's inwendig leven aan. En daar hare vroomheid de kleur behield van den tijd, waarin zij ontkiemd was, bleef die altijd hetzelfde innemende karakter van kinderlijk vertrouwen behouden. Zij was geheel in harmonie met alle andere vermogens harer ziel, en hielp die nog verfijnen en verhoogen. Haar Godsvrucht was van een zoo liefelijken aard, dat zij den afkeerigsten met zich verzoende; die nooit zulk een wensch gevormd had, kon, haar leerende kennen, niet nalaten te verlangen, om te mogen gelooven en liefhebben als zij!
Zoo heiligde zij dan ook, na de scheiding van stralenheim, op hare kamer gekomen zijnde, hare gelukkige liefde door dankbaarheid aan den Beschikker harer lotgevallen. De vervulling harer wenschen deed in deze reine ziel geen zweem van trots, maar enkel ootmoed ontwaken; zwaar woog het denkbeeld op haar, dat zij nu verpligt was een geheel hart te vervullen; zij bad, alles te kunnen worden, wat voor zijn geluk behoefte was; en daaronder drong zich de pijnlijke gedachte aan de wisselvalligheid van haren geliefden aardschen schat aan haar op; sedert zij hem bezat, gevoelde zij met schrik hem te kunnen verliezen; de tranen trilden nog aan de lange wimpers, toen de slaap met haar fluweelen hand de matte oogleden reeds had toegedrukt.
's Morgens ontwaakte zij door den zachten stap van haar kamermeisje, dat de zonneblinden kwam openen, en naar gewoonte het glas op haar toilet met

{==50==} {>>pagina-aanduiding<<}

versche bloemen vulde, die de tuinman elken morgen gewoon was voor haar te plukken. Zij hief het hoofd uit de kussens, sloeg het witte gordijn weg, zag uit haar bedje de zon vriendelijk op de toppen der denneboomen schijnen, en een gevoel van zalige tevredenheid en de verwachting van een vrolijke toekomst stroomden met dat licht in haar hart, hetwelk de voorvallen van den dag gister zoo plegtig gestemd hadden.
Zij bedekte de oogen weder met de fijne vingers, om eens regt het geluk van haren tegenwoordigen toestand in te denken; het hoofdje zonk weder in het dons terug, de trekken verhelderden zich, en een verrukt lachje zweefde om hare lippen; het was een onvermengd-zalig oogenblik! nu mogt zij het beeld voor haar geest wenken, dat zij vroeger met schrik, elken morgen bij haar ontwaken, hare eerste gedachte zag innemen, en dat zij zelfs met moeite onder haar morgengebed uit haar ziel wéren moest. Dit behoefde nu niet langer; want zij mogt, zij moest nu ook voor hem bidden.
Eensklaps deed het geluid van een paardenhoef haar opspringen. Zij ontwaakte uit hare sluimering. Een oogenblik daarna bragt haar kamermeisje haar een billet, hetwelk door den rijdenden bode bezorgd was.
Met bevende vingers vatte zij het papier aan. Het waren de eerste letteren, die zij van de geliefde hand ontving! Maar zij gunde zich geen tijd, om zich aan de zoetheid van dit denkbeeld over te geven: met schichtige haast brak zij het cachet los, en las:

{==51==} {>>pagina-aanduiding<<}

‘Een enkel woord tot afscheid, Allerliefste! Hoe veel is er sedert mijn laatst verblijf op den Lindenburg voorgevallen! Mijn hoofd duizelt er van. Gij slaapt gerust, terwijl hier alles in rep en roer is. Ik heb geen tijd u meer te melden, dan dat ik naar de grenzen vertrek. Vaarwel!
Welk een begin!

de Uwe
van stralenheim.

‘Welk een begin!’ een wreed woord om zulk een berigt mede te eindigen; misschien voelde angelique dit ook, toen zij, het gordijn weder hebbende laten vallen, het kloppend hoofd nederleide, terwijl de eerste bittere tranen, die zij vergoot, stroomsgewijze over de bleeke wangen liepen. Een uur ging zoo voorbij in dat onbestemd gevoel van smart, dat alle pijnlijke aandoeningen, ofschoon onderscheiden gevoeld, in één alles overwegend lijden oplost en versmelt. Een groote smart is als de zee, die hare bitterheid mededeelt aan alle kleinere stroomen, die zij in haar boezem opneemt.
Toen haar moeder na verloop van dien tijd aan haar bed trad, was zij inderdaad verzwakt in dien pijnlijken strijd; haar stem was fluisterend en gebroken toen zij bad: ‘Geef mij nog een uur rust!’ en een smartvol lachje en handdruk beloofde: ‘dan ben ik weder uwe angelique.’
Mevrouw van lindau zag haar met een blik van deelnemende liefde aan, streek met vleijende hand de rimpels op haar voorhoofd glad, wischte de tranen

{==52==} {>>pagina-aanduiding<<}

van hare wangen, drukte een kus op de zijden oogleden, dreigde haar waarschuwende met den wijsvinger, en verliet, zonder verder een woord te zeggen, het vertrek.
angelique, bij ondervinding wetende hoe gevaarlijk de peluw voor het voeden van alle verboden denkbeelden, zoowel van vreugde als van smart, is, rukte zich los van haar leger, en liet haar kamermeisje komen, om niet langer alleen en aan zich zelve overgelaten te zijn. Het kleeden verschafte haar eenige afleiding, ofschoon het gezigt van ieder kleedingstuk, dat zij den vorigen avond, onder geheel andere gewaarwordingen, had afgelegd, op nieuw treurige gewaarwordingen in haar opwekte. Het is vreemd, zoo als zulke onbezielde en schijnbaar onbeduidende voorwerpen het herinneringsvermogen onzer ziel kunnen verlevendigen. Een verwelkte bloem, een afgelegd kleed, een overblijfsel van geur, en wat nog geringer is, kan ons op eenmaal in de stemming van het oogenblik verplaatsen, waaraan die nietigheden ons doen denken.
Vóór het ontbijt was afgeloopen kwam angelique beneden, niet zonder in haar voorkomen sporen te dragen van de doorgebragte oogenblikken, maar nogtans rustig, het voorhoofd glad en kalm, het gelaat bleek, maar vriendelijk; zij vond hare moeder lezende in een brief uit A., waarin omstandige berigten van de laatste gebeurtenissen werden medegedeeld. Toen zij binnenkwam gaf Mevrouw van lindau haar zwijgende den brief over; zij las hem met zenuwachtige belangstelling; zij had groote moeite om zich goed te

{==53==} {>>pagina-aanduiding<<}

houden; doch langzamerhand begonnen andere voorwerpen haar af te leiden; de binnenkomende kleinen, die de lieve ange met hunne vriendelijke stemmetjes een goeden morgen wenschten, de beteekenisvolle kus van de alles radende wilhelmine, dit alles deed haar gevoelen, dat zij alles, wat haar gister lief was, niet mogt veronachtzamen om dengenen, die slechts in hun kring behoorde ingetreden te zijn, niet haar daaruit geheel los te maken; zij gevoelde, dat haar hart rijk genoeg in liefde was, om allen met genegenheid te omvatten; en het overige van den dag was zij de even deelnemende, dienstvaardige medehulp in de spelen der kleinen en de werkzaamheden van hare willy, als allen gewoon waren in haar te vinden.
's Avonds, toen de kinderen ter rust waren gegaan, de gordijnen nedergelaten, en hare moeder tegenover wilhelmine bij het lamplicht zat te lezen, week zij met haar klein tafeltje in een hoek der kamer, en smaakte een gelukkig oogenblik in het schrijven aan den geliefde, en in de altoos eenigzins plegtige vernieuwing op het papier van de belofte van overgave en aankleving in liefde en trouw.
Hare brieven aan hem konden wel niet anders dan den grondtoon van haar inwendig leven teruggeven: zij waren dus onschuldig, roerend van liefde, kinderlijk en vroom; en zij werden ontvangen door een wereldschgezinden, levende in het gewoel der drokste verstrooijing! Geen wonder dus, dat zij reeds vóór de lezing als vervelende litaniën veroordeeld, meestal ter zijde gelegd werden tot dat er een oogenblik tijd

{==54==} {>>pagina-aanduiding<<}

zou zijn, om in rust het lieve preekje te lezen. Veelal was het eerst des avonds, als de Ritmeester vermoeid te huis kwam, dat hij, eer hij insliep, bij het op zijn nachttafeltje geplaatste licht, met een vlugtig oog een brief inzag, welks schrijfster met hartklopping berekend had, hoe vroeg op den dag de geliefde gelukkig kon zijn door de regels, die hem van haren welstand en liefde verzekerden. Zij toch droeg immers de korte en nog dikwijls met onverschillige nieuwstijdingen gevulde brieven als een heiligdom met zich om? en het ontvangen van een nieuwe tijding gaf haar de kracht, om met een opgeruimd gemoed de lange week door te brengen, die er verloopen moest, eer zij weder op eenig berigt hopen kon.



{==55==} {>>pagina-aanduiding<<}

Negende hoofdstuk.

Een naauwe vriendschap was ontstaan tusschen stralenheim en den veld-medicus hugo von friedhof. Deze, een jonge Duitscher, had vroeger in de badplaats A. zijn praktijk uitgeoefend; doch bij den uitgebarsten opstand had hij met geestdrift voor Holland partij getrokken; zoo zelfs, dat hij zijn voordeelige betrekking verlaten had, om deel te nemen aan den heiligen strijd voor regt en orde, welke aldaar gestreden werd. In de nabijheid van stralenheim gekantonneerd zijnde, leerden de jonge lieden elkander kennen en werden al spoedig vrienden; beide deelden bij dezelfde wijze van zien ook dezelfde wijze van gevoelen. Het was dus genoeg, dat zij voor elkander hunne wederzijdsche geloofsbelijdenis aflegden, om zich aan elkander te verbinden. Sedert waren zij onafscheidelijk; gedurig zag men hen arm in arm, in drok gesprek, het nabijgelegen bosch doorkruisen, of met de hun gelijkelijk eigen ijdelheid het dorp door wandelen, om hier of daar den groet van een Noordbrabandsche schoonheid op te vangen.

{==56==} {>>pagina-aanduiding<<}

Wat friedhof aangaat, hij was een volslagen twijfelaar op het punt van liefde; het schoone geslacht in het algemeen was het voorwerp zijner warme hulde: maar van een uitsluitend gevoel voor een der lieve schepselen had hij geen begrip. Hij beschouwde ze gezamenlijk als een schoon bouquet, waarin de eene bloem de waarde der andere verhoogt, zoo als de purperen granaatbloesem het wit der camelia beter doet uitkomen, en de mosroos er bij wint, als zij op de donkerglanzende bladeren van den zoetgeurenden oranjeboom rust.
Uit dit oogpunt ziende, was het in hem niet meer dan natuurlijk, dat hij haar niet hooger telde, dan de bloemen, waarmede hij ze vergeleek, noch haar een hoogere roeping toekende dan om het leven des mans te veraangenamen. Hij achtte diensvolgens hare met ijdelheid vervulde harten geen onregt te doen noch hinder toe te brengen, als hij zich telkens met eene andere bezig hield; zoo als hij zich van daag met de blaauwe korenbloem versierde, om morgen de bonte anjer te dragen.
Zoodra hij dus de vertrouwelijke mededeeling van stralenheim's betrekking met angelique ontvangen had, liet hij geen gelegenheid voorbijgaan, om dien knoop los te maken. Telkens kwam hij terug op zijne stelling, dat het een dwaasheid is, aan een enkele vrouw zijne liefde voor allen op te offeren, uit hoofde van de weinige sympathie, welke het slechts met beuzelingen vervulde hart voor den trotschen, verhevenen, hoogstijgenden geest des mans kan gevoelen,

{==57==} {>>pagina-aanduiding<<}

evenzeer als wegens de geringe diepte van liefde en standvastigheid, waarvoor zulke ligtbewogen gemoederen vatbaar zijn. Als hij begon met zijn: ‘Glauben sie mir, mein Freund!’ dan volgde er altijd een schrikbarende lijst van drangredenen tot ontrouw.
‘Neen, willem!’ indiervoege eindigde hij gewoonlijk: ‘Geef uw geheele ziel aan het groote hart des vaderlands: alles, wat er groots en goddelijks in den mensch is, behoort aan hetzelve! Hier behoeft gij voor geen ontrouw, geen ondank te vreezen; hier is alles nog ruimer, nog grooter dan in uw eigen volle borst. De genietingen, waarmede het beloont, zijn alles wat een verheven hart in beweging kan brengen, en al sterft gij er voor, welk een dood! Gij voelt niets dan het geluk om voor de geliefde te sterven, en uw laatste zucht is een triomfkreet.’
Met schitterende oogen en ineengestrengelde armen gingen zoo beide dweepende naast elkander, niet begrijpende dat de vaderlandsliefde, even als het cosmopolitisme, van het middelpunt der liefde voor de zijnen moet uitgaan en zich naar buiten uitbreiden, maar haar schoonste karaktertrekken mist, als zij zich in een onbestemd gevoel voor een idealisch geheel verliest. Zij breidden de armen wijd uit, om de onmetelijkheid te omvatten, en bemerkten niet, dat zij slechts lucht aan hun borst drukten.
Langzamerhand begon nu de band, die stralenheim aan angelique verbond, hem te kwellen. Zoo deze vereeniging hem nooit aangenaam geweest was, zij werd hem nu lastig. Het lange afzijn verflaauwde

{==58==} {>>pagina-aanduiding<<}

een beeld, dat altijd slechts in luchtige omtrekken in zijn ziel bestaan had; en hij gaf zich geen moeite om een gevoel levendig te houden, waaraan hem geen enkele zoete herinnering verbond. Te spoedig was de dunne draad hunner pas begonnen verkeering afgebroken; anders spint daarom de innigheid van een vertrouwelijken omgang, het deelen in hetzelfde lief en leed, en niet het minst de kracht der gewoonte, telkens nieuwe weefsels; en zoo wordt eindelijk zelfs het vroeger afkeerige hart door dit fijne, maar hechte net omstrengeld. Geheel anders ging het stralenheim. Eer hij de streelende gewaarwordingen kende, waarmede het bewustzijn van het leven eens onschuldigen en liefdevollen wezens uit te maken het mannelijke hart vervult, moest hij die reeds missen; hij had nooit gevoeld, welk een zaligheid het zijn kan, het buigzame door zijn eigen kracht vastheid te geven, man te zijn tegenover de vrouw, wier eenige bestemming het immers is, het sterkere geslacht aan te hangen?
Indien ze dat wat meer bedachten, zeker zouden de mannen hun oordeel over vrouwelijke zwakheid verzachten; zij zouden vreezen, die overhelling tot liefde in de vrouwelijke borst of te veroordeelen of te misbruiken; zij zouden haar, die op gevorderden leeftijd alleen staat, zonder vooruitzigt, zonder toekomst, in de eenzame borst veelal, helaas! een verloren paradijs met zich ronddragende, niet nog dieper nederbuigen door onvriendelijke bejegening of nog beleedigender eerbewijzen.
stralenheim deed het eerste; angelique werd hem las-
{==59==} {>>pagina-aanduiding<<}
tig met hare onwankelbare trouw - was zij dan zelfs door de grootste koelheid niet te beleedigen? Hij gevoelde zich even als de vogel, waar sterne van vertelt, in een kooi opgesloten, en sloeg met het hoofd tegen de tralien. ‘Ik kan er niet uit! Ik kan er niet uit!’ riep de spreeuw.
Van lieverlede maakte zich moedeloosheid van zijn levendigen geest meester. Hij kreeg een afkeer van allen omgang met vrouwen, dewijl hem hierbij de gedachte aan zijn verloren vrijheid dubbel hatelijk en tergend werd; en zonder om een der hem omringende meisjes in het bijzonder die vrijheid terug te wenschen, herinnerde hem toch ieder van haar, dat zij zijne lieve niet zijn mogt.
De schijnbare onschuldigheid, ja zelfs het uiterlijknatuurlijke van dit gevoel maakte, dat hij zich daaraan veeleer toegaf, dan het tegenging; had hij slechts een spoor van liefde voor eene andere in zijn borst ontdekt, hij zou zich zelven schuldig geacht en de verleiding ontvlugt hebben: thans echter hield hij zich voor het ongelukkig slagtoffer, voor de groote ziel, die zich zelve verloochende, en een doodelijke onverschilligheid, het gevaarlijke laisser aller, dat alle veerkracht verlamt, sloop in zijn borst; hij las en schreef brieven, hij nam zijn dienstzaken waar, hij trok hier en ginds heen als een machine.
Allen merkten het op, maar niemand wist, welke last het was, die op deze fiere borst drukte, dan alleen friedhof: en daar alle diens pogingen mislukt

{==60==} {>>pagina-aanduiding<<}

waren, om den Ritmeester tot het afwerpen zijner boeijen te bewegen, gaf hij het eindelijk schijnbaar op, ofschoon hij niet ophield bij zich zelven nacht en dag op een middel te peinzen, om de, in zijn oog kinderachtige, bezwaren zijns vriends te overwinnen.



{==61==} {>>pagina-aanduiding<<}

Tiende hoofdstuk.

Het was schemeravond, op een kouden dag in Februarij, toen de raderen der rijtuigen, die de genoodigden tot het diner des Heeren herman te O. derwaarts voerden, de sneeuw deden kraken. De glans der bougies, die reeds vroeg waren aangestoken, om het somber effect van de vallende duisternis in de kamer weg te nemen, deden de bloemen, grotwerken en bouwvallen, die door de vorst op de ruiten getooverd waren, als geslepen kristal blinken; en menige arme zag met benijding den glans aan, welks stralen de gansche gracht een eindweegs verlichtten, en dacht er aan, hoe vele avonden de arme kinderen te huis reeds vroeg de glimmende spaanders met het koude stroobed moesten verwisselen, omdat die sprokkels en het dunne kaarsje zelfs te kostbaar waren, terwijl de overvloed van een enkelen avond des rijken voor hen menigen langen kouden nacht zou kunnen verkorten; maar alras wekte een zweepslag, of wel een hard woord uit den mond der koetsiers, die op de smalle gracht niet dan met moeite wenden konden, hen uit

{==62==} {>>pagina-aanduiding<<}

deze pijnlijke overdenkingen, en voerden hen op een ruwe wijze in de wezenlijkheid terug.
En daar binnen.... daar dacht men aan hen niet. Een groep jonge Dames, in frissche toiletten gekleed, stonden met de lieve hoofdjes bijeengestoken druk te praten. Het bleeke licht, dat de mat-glazen zolderlamp, waaronder zij stonden, op al die blonde en bruine kopjes wierp, deed door de speling der schaduwen bijna de uitwerking van een helderen maneschijn op een zomeravond.
Het was dan ook niet vreemd, dat het gezigt op deze aanvalligen sommige Heeren het wintertooneeltje aan den haard deed verlaten, om op deze lente te staren. Onder anderen liet een jong man in een soort van fantaisie-uniform gekleed de oogen dikwijls langs de bevallige rij dwalen, en hoorde met het eene oor meer van de gesprekken, aan zijn regterhand door de fijne vrouwenstemmen gevoerd, dan hij met het andere, dat door een klein mannetje belegerd werd, van diens brommende bastoonen verstond.
‘Ik blijf er bij, lieve,’ zeide een schoone, levendige brunette tot een slanke blonde, die door de wasachtig-schitterende kleur op de doorschijnende wangen en den koortsachtig-tintelenden gloed van de blaauwe drijvende oogen, zijn medisch oog met belangstelling op zich gevestigd had, ‘ik blijf er bij, lieve, dat ieder meisje zich gelukkig moet achten zulk een hart bezeten te hebben, ook dan zelfs als zij het aan het vaderland moet afstaan; ik zou die zaligheid kiezen, al zag ik de smart vooruit, die er onafscheidelijk van

{==63==} {>>pagina-aanduiding<<}

is, of kent gij dan iets, dat in vergelijking komt bij den triomf van met een verheven hart zijn grootsche gewaarwordingen te deelen, zich daarmede boven de sfeer van kleingeestige baatzucht op te heffen, en zelfs het zwaarste offer gering te achten, wegens den onsterfelijken roem, die er de prijs van is....’
‘elisabeth!’ zei de blonde, en een zachte rilling trok door haar leden, ‘denkt gij er wel aan, dat geen onsterfelijke roem het verbrijzelde hart baten kan; zoudt gij kunnen wenschen, op de bloedige en verscheurde vleugelen van zulk een dood te worden opgeheven....’ en zij sloot de oogen als zag zij het schrikbeeld.
‘Ik zie het wel, meisje! gij zij niet sterk genoeg, om de vrouw van een held te zijn; gij zijt te zwak of te egoïstisch om iets voor het vaderland te lijden.’
De blonde schudde het hoofd. ‘Neen, lise! neen, gij verstaat mij verkeerd; indien gij wist....’ zij fluisterde zachter, en hield de oogen neêrgeslagen op hare handen, welke de hemelsblaauwe étole, die langs den dunnen hals bijna tot op de voeten nederdaalde, spelende om hare vingers rolden.
‘Gij, Mijnheer! die uit het leger komt, zult ons de beste berigten kunnen geven omtrent den geest, welke er sedert de laatste gebeurtenis bij de troepen heerscht?’ vraagde de kleine man voor de derdemaal aan den jongen krijgsman.
‘Ik heb het altijd gezegd,’ zeide deze voor zich heen, ‘geen sympathie voor het eenig groote en verhevene!’ en toch trok de zachte blonde nog meer

{==64==} {>>pagina-aanduiding<<}

dan hare heldhaftige vriendin zijn blik tot zich. -
‘Hebt gij het gezegd, Mijnheer! mij duhkt dat de Hollandsche geest juist het tegendeel deed verwachten, en dat het opstaan als een eenig man wel geen bewijs was van gebrek aan sympathie, die de groote daad, waarover wij handelen, behoort op te wekken.’
‘Hoe? wat?’ vraagde friedhof, die nu eerst luisterde en niets gehoord had van de lange uiteenzetting der verschillende opiniën over den heldendood van van speyk, waarmede zijn buurman hem sedert geruimen tijd vervolgde.
Hij gluurde zijwaarts. elisabeth had de handen van hare vriendin in de hare genomen, en volgde met de beweging van haar hoofd de rigtingen, welke de blonde met haar blozend kopje maakte, om de onderzoekende blikken der lieve onbescheidene te ontwijken. Eindelijk, geen middel meer ziende om te ontkomen, zeide zij: ‘Laat mij nu los! morgen zal ik u alles bekennen;’ en een hemel lag in haar glimlach.
‘Dus reeds verbonden? Geen wonder!’ Teleurgesteld, liet hij zich nu geheel overmeesteren door den dikken Baron, die sedert eenige oogenblikken bemerkt had, wat het punt van afleiding was, dat hem de onverdeelde aandacht van den jongen man ontroofde, en reeds eenige minuten bezig geweest was, door hem aan den knoop van zijn anglaise te trekken, hem ongevoelig de manoeuvre van regts uit de flank te laten maken; morgen toch had hij zijn gewone whist-partij, en dan moest hij al de aanwezigen kunnen ver-
{==65==} {>>pagina-aanduiding<<}
bazen door de juiste berigten omtrent den geest der krijgsmagt ten aanzien van de zelfopoffering des jongen helds; wat kon hij al niet op rekening van den interessanten Duitscher, eerst gisteren uit het leger aangekomen, vertellen! Maar een paar uitdrukkingen diende hij dan toch wel uit diens mond te hebben opgevangen, om daarop zijn verhaal te bouwen. De marteling van den jongen man had dus nog lang kunnen duren, indien niet op eens de knechts de breede slagdeuren geopend en de gasten tot het diner genoodigd hadden.
Toen friedhof zich, nu van zijn vervolger ontslagen, omwendde, verblindde de pracht van den rijken disch met zijn talrijke bougies, door verscheiden spiegels weêrkaatst, zijn oog. Reeds had zich de trein der gasten in beweging gesteld, en de zijden kleederen der genadige Mama's ruischten, terwijl zij zich naar de eereplaatsen lieten geleiden. Hij keerde echter het oog alras van dit schitterend gezigt naar het vertrek, waarin hij zich bevond, en overzag met belangstelling de groepen, die zich daar vormden. De jonge lieden waren begonnen hunne Dames te kiezen; eenigen - de schoonsten - waren reeds uit den kring verdwenen; sommigen zagen rond of hij, dien zij wachtten, haar zijn geleide niet zou komen aanbieden, en namen eindelijk, teleurgesteld, den arm van een anderen aan; anderen eindelijk - de leelijksten - voorzagen haar lot, en engageerden zich voorloopig reeds met elkander, om den schijn te hebben van zelfs geen cavalier te wenschen. Bij toeval was echter de lieve blonde

{==66==} {>>pagina-aanduiding<<}

nog overgebleven. Zij stond op eenigen afstand, speelde weder met het blaauwe lint, en zag niet dat friedhof haar naderde, eer zijn stem haar, als uit een diepe mijmering, deed opspringen. Zij nam met een innemend lachje zijn aanbod aan, en zweefde aan zijn arm de eetzaal binnen. Het trof zoo, dat hij juist haar gekozen had, die bestemd was zijn buurvrouw aan tafel te zijn.
In den aanvang was hunne houding wederzijds stijf en pijnlijk. Het stuitte friedhof tegen de borst, zijne kennismaking met een vrouw, die in zoo hooge mate zijn belangstelling had opgewekt, met de gewone nietigheden van een tafelgesprek aan te vangen. En het ging hem, zoo als het in zulk een geval meer gaat - hij eindigde met geheel te zwijgen. Als men zich eens aan het gewone discours onttrokken heeft, wordt het moeijelijk een nieuw onderhoud te beginnen. 't Is als of na zulk een lange pause noodwendig iets belangrijks volgen moet, en zoo verlengt de verlegenheid een stilzwijgen, dat eerst het gevolg van verkiezing was.
De schildpadsoep werd dus sprakeloos en met neêrgeslagen oogen gegeten; de pasteitjes gingen met een stijf: ‘Zal UEd, er niets van begeeren?’ voorbij; bij het rondgaan der runderhaas was het: ‘Mag ik u een lekker stukje geven?’ of: ‘om mij genoegen te doen; gij eet niets!’ friedhof begreep eindelijk, dat er een einde aan dezen gedwongen toestand moest komen, vooral toen hij bemerkte, dat een paar schalksche meisjes tegenover hem elkander spotachtige blikken

{==67==} {>>pagina-aanduiding<<}

begonnen toe te werpen over het ongelukkig figuur, dat hij maakte. Hij werd daarover zoo boos, dat hij een brandend stukje rumpodding in zijn mond stak, zonder het vlammetje uit te blazen. Hij trok een gek gezigt, en zag zijwaarts of zijn buurvrouw zijn verstrooijing had opgemerkt. Zij had haar hoofdje afgewend en naar de overzijde van de tafel gekeerd. Dit gaf hem een weinigje moed. Hij begon dus een gesprek, en wel met zoo veel ijver, dat hij welhaast niets meer deed dan spreken. In den aanvang had zijn toehoorster hem slechts haar halve oplettendheid geschonken, en enkel met een flaauw hoofdknikje aangemoedigd om voort te gaan. Doch toen hij begonnen was over zijn verblijf in het leger uit te weiden, had zij haar hoofdje opgeheven en naar hem toegewend: naar mate hij voortging, klom hare belangstelling, en eindelijk hing zij letterlijk aan zijn lippen.
- - ‘Zoodat het ons te E. aan niets ontbreken zoude, indien wij maar het genoegen niet moesten missen, van met vrouwen om te gaan,’ ging hij vertellende voort. Zij hoorde naauwelijks het plaatsje E. noemen, of zij vroeg hem schichtig: ‘Zijt gij te E. gekantonneerd?’
‘Ja, Freule! hebt gij er bekenden?’
Zij zag eenigzins verlegen voor zich, en ontweek een regtstreeksch antwoord. ‘Iedere grensplaats heeft thans immers belang voor Hollandsche vrouwen?’
‘Die gedachte brengt zeker niet het minste er aan toe, om de ongemakken te verzachten, die wij hebben moeten uitstaan, en zou zelfs onzen moed onbe-
{==68==} {>>pagina-aanduiding<<}
schrijfelijk aanvuren, indien.... het bij de tegenwoordige rust niet beter ware dien te onderdrukken.’
Zij zag hem vragend aan. ‘Hoe kunnen menschen zoo ongeduldig verlangen, elkander te vernietigen? dat men, bedreigd zijnde, de wapens voor den lieven geboortegrond opvat, begrijp ik; maar wanneer nu de vijand door de enkele ontwikkeling onzer strijdkrachten reeds in toom gehouden wordt, is het mij onverklaarbaar, hoe wezens, door opvoeding en beschaving verfijnd, naar een bloedig treffen kunnen reikhalzen!’ Haar oog schitterde en haar hart verhief zich, terwijl zij dus de zaak der menschelijkheid bepleitte.
Laat ik mij mogen verdedigen, Freule! De zachte, vrouwelijke borst kan niet gevoelen, welk een vurige en werkzame geestdrift bij verdrukking of mishandeling het mannelijk hart tot handelen aanspoort; ware dit zoo niet, ware het dat men in koelen bloede oorloogde, ik zou uw gevoelen deelen. Maar de natuur is sterker dan wij. Als men uit overtuiging te veld trekt, wordt men één met de opgevatte wapens, en gevoelt dezelfde behoefte om ze te gebruiken als zijne ledematen. Bedenk daarbij, hoe ons die vadzige werkeloosheid pijnigt, die met de vroegere spanning zulk een scherp kontrast maakt. Het is even als of men het vurige strijdros eerst de sporen in de zijde drukt, en dadelijk daarop met de teugels inhoudt.... maar gij schudt het hoofd! gij zijt nog niet bevredigd. Welnu, misschien bevalt mijn laatste beweegreden u beter; het is ook om eens dierbaren vriends wille, dat ik naar afleiding en bezigheid verlange; eens

{==69==} {>>pagina-aanduiding<<}

vriends, die nu tegen zich zelven de zielskracht gebruikt, welke hij anders tot een edeler doel zou aanwenden; ja, indien er geen einde aan komt, vrees ik voor hem het ergste.’
De toon zijner stem bij het uitspreken dezer woorden trof haar. Misschien lag er een vraag in haar deelnemend oog, ten minste hij boog zich vertrouwelijk naar haar toe, en vervolgde: ‘Het is een ziel vol geestdrift voor al wat groot is - maar, helaas! zijn vleugels zijn gebonden, en dat,’ vervolgde hij bitter, ‘en dat door een zijden draad, welken zelfs de wil eens kinds zou kunnen verbreken; maar dat is het, hij wil niet, hij verkwijnt voor een hersenschim. Neen, dat vergt de eer niet, dat kan zij niet vergen, dat de adelaar zijn hooge sfeer en bestemming voor de boschduif opgeeft. Indien ik haar kende, indien ik haar spreken konde, ik zou haar zeggen: Wees edelmoedig! Hij bemint u niet. Neem zoo groot een offer niet aan. Zoudt gij kunnen willen, dat zijn geluk de prijs van het uwe wordt? Gij zijt een vrouw, en zult nooit geheel ongelukkig zijn, zoo lang gij slechts iemand, al is het dan de geliefde uws harten niet, kunt aankleven; met ons mannen is dit anders; de last, dien wij niet uit liefde dragen, knelt, kneust, buigt ons neder; de pijnlijke plaats verhardt zich: gij eindigt met de zachte borst aan een verstaald hart te drukken. Vergeef mij,’ vervolgde hij, ‘ik liet mij, mijns ondanks, wegslepen.’ - Zij had hem angstig aangestaard; haar hart leed voor de arme, die hij toesprak, van welke hij met zulk een hard mannen-
{==70==} {>>pagina-aanduiding<<}
egoïsme het leven afeischte, ‘en toch,’ dacht zij, ‘is hij barmhartig genoeg om den verdoovenden slag, hij bemint u niet, te geven: de overige marteling kan daarna naauwelijks meer pijn doen.’ Zij zuchtte diep, zoo als wij doen, als het gordijn valt na een aandoenlijk treurspel.
‘Zingen - zingen!’ klonk het van de overzijde der tafel. ‘Lieve Dames, eene enkele Romance! Laat u niet te vergeefs bidden! Mijnheer L., ik smeek u, verzoek uwe buurdame om een enkel air; gij zult verrukt zijn over het genot, dat gij daardoor u zelven en ons verschaffen zult;’ maar de bedoelde persoon hield zich of hij het niet hoorde, en bleef dus voortspreken met de Dame aan zijn regterhand; hij was beleedigd over de onverdeelde aandacht, door de schoone zangeres aan friedhof geschonken.
‘Zingen? Neen, nu niet!’ zeide zij zacht voor zich heen.
‘Wilt gij mij sekonderen, lieve?’ vroeg elisabeth haar, ‘dan zal ik het air:
L'astre du jour dans son brillant éclat
aanheffen.’
‘Neen, betsy, ontsla mij nu; ik kan niet zingen.’
Het is wel natuurlijk, dat de Heeren schrikken, wanneer op het nageregt van zingen gesproken wordt. Dit woord breekt als met een tooverslag ieder aangenaam gesprek af. Er moet dringend verzocht worden om een gunst, die de meesten in den grond vreezen, dat zal worden toegestaan. Een kwartier uurs verloopt om de Dames te bewegen: met aan deze verzeke-
{==71==} {>>pagina-aanduiding<<}
ren, dat haar stem waarlijk aangenaam zijn moet; met gene gerust te stellen, dat de kleine verkoudheid niet hinderen kan, gaat een tijd voorbij, die weinig slechter had kunnen besteed worden; nu gaat er weder een geruime tijd heen met het opnoemen en verwerpen van geschikte aria's; eindelijk is de moeijelijke keuze geschied. Diepe stilte, Een bevend toontje verheft zich - gelukkig, het gaat - de trilling is reeds overwonnen - de stem wordt vaster - daar vallen op eens al de ongeoefenden, die nu moed gevat hebben, in; de goede zangsters worden door dit ongelukkig sekonderen ontmoedigd; alle harmonie is weg, en het air wordt valsch en schreeuwend ten einde gebragt. Handgeklap; weder stilte; men overlegt of het hierbij blijven mag, dan of de galanterie vordert, een nieuw lied te verzoeken. De beleefdheid zegeviert; en terwijl de dochters met neêrgeslagen oogen en de moeders met knorrige blikken de mislukte proeve zitten te herkaauwen, vatten de eersten eindelijk weêr moed op de verzekering van algemeene goedkeuring; zij beginnen weder - worden weder in de war gebragt en - o dat jammerlijke zingen op elk diner.
Het gelukte deze maal de jonge Dames dit bezwaar af te koopen voor de belofte, van de Heeren, na het ronddienen der koffij en thee, op hare liefelijke stemmen te zullen vergasten. De Heer des huizes ondersteunde dit zeer: hij had een bijzonder schoone piano forte, en de twee kleine meisjes, die op het dessert als pronkstukken waren vertoond - want onze cor-
{==72==} {>>pagina-aanduiding<<}
nelia's hebben een dubbel zwak, en pralen gaarne, beide met haar juweeldoosje en met hare kinderen - die lieve kinderen! zij speelden, - hij was wel haar vader, maar hij moest het zeggen - alleraardigst! het was verwonderlijk zoo als de kleine vingertjes over de toetsen vlogen! Le supplice! dachten vele gasten: maar slikten met behulp van een glaasje parfait amour de bittere pil door.
Het diner was geëindigd. De op nieuw gesloten deuren scheidden de genoodigden van het onaangenaam, onordelijk gezigt, dat een eetzaal na het eindigen van een gastmaal oplevert; de borden, bedekt met overblijfsels van vruchten en lekkernijen, met menig teeder devies onachtzaam tusschen de gekraakte amandeldoppen geschoven, dat eerst met veel ernst voor het oog de la belle voisine in de borst gestoken was; werden door de bezige knechts nagezien, en menige zoetigheid opgedolven, door den een om voor zijn kinderen bewaard te worden, door den ander om aan de kamenier te worden aangeboden, die, hoe zuur ook, toch wel eens door iets zoets te verzoenen was. In de voorkamer was het tooneel bijna hetzelfde als voor het middagmaal; alleen stonden nu de jonge meisjes rondom het koffij- en theeblad gegroepeerd, terwijl zelfs die jonge Heeren, die te huis verscheiden malen moesten herinnerd worden om hun eigen kopje aan te reiken, nu met de uiterste dienstvaardigheid rondhuppelden om de ‘Dames’ te bedienen, en zich het blad met room en suiker niet dan met geweld lie-
{==73==} {>>pagina-aanduiding<<}
ten uit de hand nemen, of het moest zijn om de ledige kopjes voor de bevallige Hebes te gaan ophalen.
elisabeth en hare vriendin stonden mede aan de tafel, doch werkeloos: zij praalten druk met friedhof, die de zoete tooverkracht, welke hem tot de belangwekkende blonde getrokken had, geen weêrstand had kunnen bieden, en, voor het eerst in zijn leven, in een vergadering van heele lieven, bij een enkele bepaald gebleven was. Het was niet te ontkennen, dat hij weder de magneet was geweest, die elisabeth in de nabijheid harer vriendin had gebragt: het had haar toch wel een weinigje gehinderd. dat een man volgens haar ideaal, een krijgsman, vol stoute geestdrift zoo geheel overeenstemmende met haar eigen opgewonden geest, zoo ganschelijk de conquête van hare toch onbetwistbaar koelzinnige, ja waarlijk een weinigje lafhartige vriendin geworden was: dat hij niet eens gezien had, hoe zij elk woord, dat zij van hem kon opvangen, met een hoofdknikje beaamd had; hoe regt goed de opgewondenheid van haar stemming bij het fiere gezigtje en de trotsche houding stond..... neen, dit verdroeg zij niet langer; al moest zij door de tusschenkomst der begunstigde, die haar in den weg stond, zich in zijn gesprek mengen, elle voulut se jeter sous ses yeux, zij wilde hem dwingen, de overeenstemming harer gevoelens te erkennen en, waarom ook niet? haar onbekrompen geest te bewonderen.
Maar het ging niet. friedhof was nu eenmaal niet in de stemming om in iets anders dan de meisjesachtige,

{==74==} {>>pagina-aanduiding<<}

naïve invallen der zachte Freule behagen te vinden, en al de bravour-tirades, waarmede elisabeth hem belegerde, waren geheel verloren.
De thee was gebruikt: de muzijk moest thans den avond weder helpen opkorten; de Dames werden dus opgeroepen, om hare gelofte te vervullen. Men begon. elisabeth liet zich met weêrzin wegleiden om de schoone rondo van czerny, loopende over de aria van grisar, La folle, uit te voeren. Zij speelde slecht; want zij had beide in een druk gesprek verlaten, en had, toen men haar opontbood, juist iets zeer schoons willen zeggen, waar zij lang over gedacht had. Zij zou het niet geloofd hebben, als men haar verzekerd had, dat zij aldus slechts een pijnlijke nederlaag voor hare ijdelheid ontgaan was! Zij wist nog niet, dat de menschen, dat de mannen bovenal, met meer belangstelling luisteren naar hetgeen zij-zelve zeggen, dan naar de fraaiste redenering van anderen; noch, dat het meisje, dat in het gevoel van goed gesproken te hebben het gezelschap met zelfvoldoening verlaat, niemand verrukt heeft dan haar eigen, of hoogstens haar moeders hart: zij heeft te gelijkertijd haar ijdelheid kwetsbaarder gemaakt, en de pijl, welke die treffen zal, aan hare tegenpartij in handen gegeven. Schoonheid en, bij gemis daarvan, goedheid, eenvoud, onschuld, ziet daar, lieve meisjes! den toovergordel, die u doet behagen. Hebt gij het Arabisch verhaal, de drie gordels, niet gelezen, waarin verteld wordt, hoe de arme azemi, door een goedhartige toovergodin

{==75==} {>>pagina-aanduiding<<}

met een eenvoudigen gordel toegerust, in dien gordel den talisman bezat, die haar door haren Vorst tot bruid deed kiezen? anders zoudt gij u herinneren, hoe zij, dien onvoorzigtiglijk voor een prachtiger sieraad afgelegd hebbende, haar plaats aan de nieuwe bezitster er van moest afstaan, terwijl zij als de valsche azemi ter dood stond gebragt te worden, toen de weldadige toovergodin (eilieve! laat uw eigen goed oordeel dit voor u zijn) haar met den verloren gordel het leven, den troon, en de gunst van hassan terugschonk. Den naam van dien toovergordel zal ik u althans zeker niet meer behoeven te zeggen.
‘Nu gij, ange!’ riepen allen, toen het stuk geëindigd was. Zij werd door friedhof naar de piano geleid, nam plaats, en bladerde, vrolijker gestemd dan zij in langen tijd geweest was, het muzijkboek door. ‘Wat wilt gij, dat ik zingen zal?’ vroeg zij. ‘Hetgeen gij reeds eens geweigerd hebt, maar waaraan gij nu niet ontkomen zult, Robin Adair,’ antwoordde men. ‘Neen, neen,’ zeide zij, een weinigje droevig met het hoofd schuddende, ‘dat niet, noem iets anders.’ - ‘Ik smeek u, laat het Robin Adair zijn,’ fluisterde friedhof haar in; ‘ik heb er dubbel belang in - uw stem moet er mij meê verzoenen - mijn arme vriend zeide mij, dat dit air zijn noodlot geworden was - hij neuriede het soms, als hij zijn hart tegen mijne raadgevingen versterken wilde, de arme stralenheim!’
Een scherpe en wanluidende toon drong plotseling

{==76==} {>>pagina-aanduiding<<}

uit het instrument door de kamer, en deed menigeen opspringen. Het zware muzijkboek was op de toetsen gevallen; trillend ruischte de gebroken snaar - onhoorbaar was er een hart gebroken; het bleeke meisje, dat met een onmagt worstelde, was - angelique van lindau!
‘Het was te warm,’ zeide de een. ‘De lieve angelique had zich te veel opgewonden, zij was tegen dat drukke praten niet bestand,’ meende elisabeth. - De jonge Doctor, toen zij daar zoo als een doode voor hem lag, zag het voorgevoel harer aanstaande verwelking, dat haar eerste aanblik in hem had op gewekt, aandoenlijk bevestigd; hij ontwaarde reeds, dat hij onder den slag lijden zou. Hadde hij geweten, dat hij zelf dit brooze leven geknakt had....!
Zij was in de andere kamer gedragen en op de sofa nedergelegd; het was daar nu weder koel geworden. Het feest was verstoord; de vreugde der wereld kan niet tegen den geringsten schrik, vooral niet als flaauwten of toevallen onder het geklank der be kers het Memento mori op den wand der feestzaal schrijven, en velen ter naauwernood minder schrik aanjagen, dan de geheimzinnige hand aan Koning belsazar deed. Er werd over niets meer gesproken dan over angelique's ongesteldheid, hetwelk tot het ophalen van allerlei soortgelijke voorvallen aanleiding gaf. ‘Zoo herinner ik mij een partij ten mijnen huize, waarop Mevrouw B. een toeval kreeg.’ - ‘Zoo was ik eens op een bal genoodigd -’ lieve lezer! vul

{==77==} {>>pagina-aanduiding<<}

gij het overige aan; ik ben zeker, dat gij meermalen dergelijke verhalen gehoord hebt.
Het was voor gastheer en genoodigden een welkome tijding, toen de knecht het berigt bragt: ‘De rijtuigen zijn vóór. Mevrouw van lindau is met de Freule weggereden.’



{==78==} {>>pagina-aanduiding<<}

Elfde hoofdstuk.

Veertien dagen later trad elisabeth op een helderen, vrolijken morgen de slaapkamer van hare vriendin binnen.
Het heerlijk wintergezigt, dat het besneeuwde veld opleverde, terwijl de zon de blinkende vlokken, onder wier last de boomen bogen, kristalliseerde of tot heldere droppels versmolt, wier klaterende val beweging en leven in het anders al te stille landschap bragt, had den rid naar den Lindenburg tot een waar genot voor de jonge stedelinge gemaakt. Digt in haar mantel gewikkeld, hals en handen door boa en mof verwarmd, zat zij in een gemakkelijke houding in de kussens van haar rijtuig geleund, en de roman, dien zij medegenomen had, om haar den weg te korten, bleef opgeslagen op de mof, die haar ten lessenaar diende, rusten, zoodra haar oog even over den omtrek geweid had, zoo helder, zoo levendig en schoon stond Gods grootheid en goedheid op het gelaat der haar omringende natuur te lezen.
Bloeijende als een roos door de frischheid van de

{==79==} {>>pagina-aanduiding<<}

fijne lucht en door de genomen beweging, het oog verlevendigd door een haar tot dus verre onbekend genot, maakte zij het sterkst-mogelijke kontrast met haar, die zij kwam bezoeken. De bedriegelijke blos, die angelique op het laatste feest kleurde, was voor een matte bleekheid geweken; het zwakke oog stond flaauw, schoon rustig en vriendelijk. ‘Hoe gaat het, lieve kranke?’ De stem, die dit vroeg, had geen zweem meer van de opgewekte stemming, waarmede de bezoekster was binnengetreden.
‘Wij winnen; het gaat goed, niet waar, mijn ange?’ zeide Mevrouw van lindau, die zich als zieken-oppaster op de bovenkamer gevestigd had, met een opgeruimde stem, ten einde elisabeth den toon aan te geven, waarop zij spreken moest; ‘wij vorderen zeer; als die booze kuch nu nog maar gelieft te wijken, ruimen wij den zieken-toestel op en gaan naar beneden; wie weet, hoe spoedig ge ons tegenbezoek ontvangt.’ elisabeth's oog ontmoette haar blik: zij sloeg hem met bangen twijfel naar den blaauwen Hemel.
‘Dank, hartelijk dank, lieve betsy, dat gij gekomen zijt.’ Er was iets gebrokens in de vroeger zoo ronde en zuivere stem.
De eerste indruk was voorbij; de opgeruimdheid van de bezoekster kwam weder boven; er werd gesproken over het weder; over den moed van elisabeth, om in dit winterweder een buitentoer te doen; over het nieuws van den dag; de meisjes waren vrolijk snappende, toen Mevrouw van lindau de kamer verliet, om van het bezoek van elisabeth gebruik te

{==80==} {>>pagina-aanduiding<<}

maken, ten einde eenige huisselijke zaken te bezorgen.
‘En nu,’ zeide deze, haar stoel nader schuivende bij de rustbank, waarin de kranke gedoken zat, ‘en nu, zoo het u niet te veel vermoeit, de beloofde confidence.’
angelique sloeg de oogen naar de zoldering, en een kuchje hielp haar den oprijzenden zucht verbergen; toen daalde haar blik en rustte zacht als een duif op haar vriendin: ‘Wees niet boos, liefste; ik heb u niets te vertrouwen.’ Een flaauw lachje, dat om haar mond speelde, vroeg vergeving voor deze weigering.
‘Foei,’ zei elisabeth, ‘dat is niet vriendschappelijk. Gij hadt uit vrije keuze beloofd mij uw hart te openen.’
De herinnering aan het feest, door hare kleine vernedering gekenmerkt, maakte elisabeth een weinig spijtig: ook meende zij, dat de flaauwte van angelique aan het vertrouwelijk-teeder gefluister van friedhof was te wijten geweest; er was dus iets mede te deelen; zij had, en als meisje en als vriendin, een grieve tegen angelique.
Er was een kleine pauze; de aangevallene zweeg peinzende; elisabeth toch was nader aan de waarheid, dan zij-zelve vermoedde. Er was een vertrouwen te schenken. Maar angelique.... vroeger had zij haar zoet geheim niet aan de praatzucht en plagerijen der wilde meisjes willen prijs geven, en nu -
Het is vreemd, hoe wen soms alle moeite doet om iets te ontdekken, waarvan men weet, dat de zekerheid ons pijnigen zal; is het omdat de onzekerheid

{==81==} {>>pagina-aanduiding<<}

nog martelender is? of omdat men zich gaarne op goede gronden wil ergeren? elisabeth vroeg voort.
‘Gij hebt u wel geämuseerd op het diner, dat zoo ongelukkig afliep, niet waar? Gij scheent regt ingenomen met uw cavalier. Heeft zijn ontmoeting over uw hart beslist?’
angelique streek met de hand over het schoone voorhoofd, als om zich te herinneren.... eigenlijk, om niet in haar oogen te laten lezen, terwijl zij op somberen toon antwoordde: ‘Geämuseerd?’ en voor zich heen zeide: ‘Ja, beslist! dat is waar.’
‘Weet gij,’ ging elisabeth voort, door hare gejaagdheid om het geheim van haar vriendin te ontdekken dit zonderlinge antwoord niet eens opmerkende, ‘weet gij, dat friedhof dien eigen avond een brief kreeg, die hem naar Duitschland riep, ter zake van de doodelijke ziekte zijns vaders, welken hij bij zijne aankomst reeds overleden vond, zoodat hij, door familie-omstandigheden gedwongen, onbepaald verlof verzocht heeft? Hij komt dus denkelijk niet meer in Holland terug.’ en zij eindigde met een zucht te smoren. Zij had te vergeefs, met het oog van scherpziende jaloezij, bij haar vriendin een soortgelijk teeken van deelneming in het belangrijke nieuws trachten te ontdekken. ‘Hoort gij niet, ange, voor altijd vertrokken, zeg ik?’
angelique hoorde niets dan het bonzen, van haar verscheurd hart, dat onstuimig kloppende vroeg: ‘Vertrokken.... wáárom moest ik hem nog juist zien? wáárom?’

{==82==} {>>pagina-aanduiding<<}

‘Het moest zoo zijn,’ beantwoordde de arme zichzelve, en drukte de hand op het oproerige hart.
Haar vriendin meende, dat deze uitdrukking op hare vraag sloeg. ‘Moest het zoo zijn? Had hij het u vertrouwd? Ik zou haast meenen, dat dit onmogelijk ware, daar de brief hem-zelven als een donderslag moet getroffen hebben; of was uw antwoord op zijn liefdeverklaring zoo hard, dat hij er het land om moest verlaten?’ vervolgde zij met een gedwongen lachje.
‘Och, laat ons van iets anders spreken. Hoe kan iemand, dien wij eens zagen, ons geheele gesprek zoo innemen? vertel mij liever iets van het laatste concert.’
Over zulke onderwerpen te spreken, de toiletten der aanwezige Dames te ontleden, en hare opmerkingen over de houding van verschillende jonge paren mede te deelen, was het stokpaardje der Freule; dit wist angelique, en daarom nam zij het voorkomen aan van met schijnbare belangstelling naar dit verhaal te luisteren, ten einde daardoor alle verdere gesprekken over het laatst bijgewoonde diner te vermijden; meermalen had zij dit middel met vrucht gebezigd; nu echter hielp het niet; de geheele verbeelding, ja misschien het gansche hart van elisabeth was door den jongen friedhof ingenomen; zij liet zich dus van dit onderwerp niet afbrengen, maar dwong angelique op hare vragen, hem betreffende, te antwoorden. Deze ontweek dit op nieuw, en begon telkens van iets anders. Zoo duurde de pijnlijke strijd tusschen de beide

{==83==} {>>pagina-aanduiding<<}

meisjes voort, tot dat het binnentreden van Mevrouw van lindau haar uit de onaangename spanning van dit tête-à-tête verloste.
Het rijtuig kwam voor. elisabeth vertrok weder; hare stemming was bedorven voor het tooneel, dat haar 's morgens zoo verrukt had; ook las zij niet, maar herhaalde gedurig bij zich-zelve: ‘Zeker heeft hij haar zijn hart aangeboden - zij heeft hem afgewezen - toen zal hij haar met een wanhopigen stap gedreigd hebben; van daar hare flaauwte - en nu berouwt haar toch haar weigering, van daar hare ziekte.’
Zelve vooringenomen zijnde, kan men naauwelijks aan de koelheid van anderen gelooven, en opent zich daardoor een bron van zelfskwelling; want hoe kon elisabeth toch denken, dat een zoo korte kennismaking voldoende geweest ware, om al die gevolgen na zich te slepen, van welke zij droomde? maar voor haar zelve was die enkele middag beslissend geweest, en nu oordeelde zij moest hij het ook voor friedhof en angelique, althans zeker voor de laatste, geweest zijn. De onwederstaanbaarheid van den geliefde aan te nemen is een groote verzachting voor het versmade hart, dat met weêrzin zijn eigen zwakheid draagt.
Ook aan de kranke had haar bezoek weinig goed gedaan; de drooge kuch verhief zich, en de pijn in de zijde week niet weder, dan na een hernieuwde lating; zij was pas tot rust gekomen, en kon nog geen aanval wederstaan. Alles was thans afgeloopen; daags na het diner had zij den Ritmeester kort, maar bepaald geschreven:

{==84==} {>>pagina-aanduiding<<}

‘Gij bemint mij niet - gij zijt vrij! Vraag niet, hoe ik het wete. Maar indien het zoo is, misleid mij niet, maar neem mijn afstand aan.
Doch ik weet het immers? o God, laat mij niet langer zoeken te twijfelen! Vaarwel dan, gij die mij alles waart en voor wie ik, zelfs ten koste van mijn leven, zoo gaarne iets geweest ware. Ik beschuldig u niet: ik twijfel er niet aan, of gij hebt zoo moeten handelen. Gij behoeft dus zelfs de vergeving niet van haar, die nooit ophouden zal voor u te bidden.’

angelique van lindau.

Zij was eenigzins geruster geworden na het wegzenden van deze regels. Neen, het kon, het zou zoo niet zijn. Zijn vriend had zich bedrogen. Zij was het hare eer, hare rust verpligt geweest, zoo te handelen: maar zij gevoelde, het had hen niet gescheiden; hij zou antwoorden, zich regtvaardigen - zoo dacht zij de eerste twee dagen na het vertrek van den brief; den derden morgen, toen er berigt kon komen, ontwaakte zij na bange droomen in een koortsachtigen angst; zij was thans, nu de beslissing naderde, zoo geheel zeker niet meer; overspannen, opgewonden kwam zij beneden. Zoo wilde zij anderen, en meest zich-zelve misleiden; de brieven kwamen aan; er was er geen bij, aan haar gerigt. Zij verzonk in een dof stilzwijgen; maar was haar brief wel dadelijk tot hem gekomen? konden dienstzaken de onmiddelijke beantwoording er van niet verhinderd hebben? tot morgen behoefde zij alle hoop niet op te geven: de andere morgen

{==85==} {>>pagina-aanduiding<<}

kwam; de brief niet: nog een stroohalm; met een brief was de zaak immers niet af te doen? hij moest zelf komen; zijn eigen mond moest haar bezweren, dat hij haar lief had; het was onnoozel, dat zij gemeend had, dat hij schrijven zou! Er was, dit zou hij wel gevoelen, niets minder noodig, dan zijn eigen woord, om haar gerust te stellen. Het geluid van ieder naderend rijtuig schokte haar; het gekraak der wielen deed beurtelings haar wangen gloeijen en dan weêr tot bleekheid verschieten; vergeefs! drie dagen nog duurde deze marteling, toen ontzonk haar met de hoop ook de levenskracht; zij werd krank; helaas! zelfs in haar koortsachtig ijlen openbaarde de arme geen illusie meer. Zij gevoelde zich, zoo als zij was, - verlaten.
Met het verlies van hare krachten scheen ook de slag eenigzins gebroken te zijn. Althans toen de koorts haar verlaten had, en zij hare denkbeelden weder regelen kon, was zij kalm en bedaard geworden. Jammer, dat het bezoek van elisabeth hare aanvankelijke herstelling op nieuw achteruit zette; want zij had eenige dagen noodig, eer zij zich van dezen schok herstelde. Evenwel, langzaam herkreeg haar ziel de vorige kalmte, haar ligchaam de met zoo veel moeite gewonnen krachten. Eindelijk scheen zij geheel en al herrezen te zijn. Ja, toen de verraderlijke tering haar gelaat sierde met de purperen giftbloem, wier heerlijke tint alleen door het geoefend oog mistrouwd wordt, toen hechtte niemand, de achttienjarige zelve evenmin als haar teedere moeder, er eenig gewigt aan, als al te gedienstige vrienden vertelden:

{==86==} {>>pagina-aanduiding<<}

‘de oude Doctor zou met hoofdschudden gezegd hebben:
Herrezen,

Maar niet genezen.’
Ook de rekening met haar hart had zij nog zoo spoedig niet gesloten.
Zij was onnoozel en weinig eischende als een kind; zij leefde dus nog door herinnering in haar Eden voort: zij had immers iedere zaligheid in hare korte verbindtenis alleen aan haar eigen ziel vol schoone droomen, en niet aan de werkelijkheid te danken gehad? In den beginne dwarlden wel is waar deze liefelijke droomen, uit hun paradijs verjaagd, verward dooreen, en namen allerlei benaauwende gezigten aan, zoo als ons in de hitte der koorts plegen te vervolgen; maar van lieverlede hernamen zij hun vriendelijk voorkomen, al waren hunne omtrekken verflaauwd en hunne gestalten in een diep verschiet teruggeweken. Dikwijls, wanneer zij alleen was, schiep zij zich een romaneske toekomst, en dichtte verhalen in haar hart, (de liefde is de beste romandichter), waarvan hij de held was, en waarvan altijd de uitkomst hem aan haar teruggaf: zij had hem dus nog niet geheel en al verloren. De belangstelling, waarmede zij vroeger zijn brieven ontving, had zij nu overgebragt op de nieuwspapieren, waarin zij zijn naam zocht, en als zij dien een enkele maal, en wel met openlijke aanprijzing, genoemd vond, dan kleurde haar nog eens de natuurlijke blos van genoegen, even als voorheen.



{==87==} {>>pagina-aanduiding<<}

Twaalfde hoofdstuk.


De ritmeester van Stralenheim aan Hugo von Friedhof.

Waarom zijt gij thans van mij gescheiden, mijn hugo? waarom gevoelde ik een oogenblik de zaligheid der vriendschap, om daarna dubbel onder uw gemis te lijden? Vergeefs zoeke ik mijn hart met droomen van roem en krijgsmanseer te paaijen: ik zie dat gij het waart, die mij verwarmdet, als ik meende den gloed des roems te ontwaren. Thans ben ik koud en ledig achtergebleven, en gevoel niets, dan dat ik alleen sta.
Ook de verbindtenis, die ik nu bemerk dat mij een zoete gewoonte geworden was, is verbroken.
Vraag mij geene verklaringen; nog pijnigen alle herinneringen van dien aard mijn trotsch, eigenlievend hart. Het zij u genoeg, dat zij-zelve den band losreet en mij den waan benam, waardoor ik zoo hoogmoedig meende, dat ik voor haar geluk, ja voor haar leven noodzakelijk geworden was. Nu ik dien

{==88==} {>>pagina-aanduiding<<}

misse, zie ik dat hare brieven mijn hart ongevoelig meer streelden dan ik dacht: wat meer is, ik bemerk, dat ik aan hare liefde meer schoone verwachtingen voor mijne toekomst bad vastgemaakt, dan ik-zelf vermoedde. Dit ontwarende stond ik een oogenblik in beraad haar op nieuw te bedriegen; haar te verzekeren, wat zij-zelve wenschen moest te gelooven: maar zij bezwoer mij haar niet langer te misleiden; en mijn goede engel overwon de zwarte eigenbaat, die mij verlokken wilde, het Heilige van haar hart tot een spel mijner zinnen te maken. Alles is dus afgedaan, en ik - ik ben vrij. Zult gij niet lagchen, hugo, als ik u zeg, dat dit zoo lang begeerde goed mij thans lot last is? En toch is het zoo; met liefde vertoeft mijn herinnering in de dagen, die ik heb laten verloren gaan.
Gisleren bladerde ik in een van die uren, die mij nu drukken, omdat ze vroeger aan haar gewijd zijn geweest, (hoe kon ik toch meenen dat dit een last ware, hugo?) in weiland's Gedachten van jean paul. Ik las:
‘De mensch bemerkt dikwerf te laat hoezeer hij bemind werd, hoe ondankbaar hij, en hoe groot het miskende hart was.’
Het trof mij, en knorrig sloeg ik het boek toe; maar vergeefs trachtte ik het denkbeeld, hierdoor in mij wakker gemaakt, te verwijderen; ik lijde ontzaggelijk onder de wakkerheid mijner weêrspannige gedachten; zij schrikken, als onrustige kinderen, telkens uit den sluimer op, waarin ik zoo veel moeite

{==89==} {>>pagina-aanduiding<<}

heb ze te wiegen; zoo ging het ook nu; terwijl ik in de laatste dagen mij-zelven onverklaarbaar geweest was, vond ik hier op eens le mot de l'énigme. Hoe kon ik, na dat gelezen te hebben, mij-zelven nog langer misleiden? o dat ik u thans bij mij had, mijn eerlijke Scepticus! ik zou uwe valsche redekavelingen, die ik vroeger zoo driest verwierp, als een verdoovend slaapmiddel tegen de oproerige kinderen mijner ziel gebruiken; nu stel ik ze te vergeefs in slagorde voor mijn geest: ze zijn reeds ontwapend vóór den strijd; maar gij, die ze met een zoo warm en vroom geloof voorstondt, als ware uw zaak een goede zaak geweest, gij zoudt met uw vasten twijfel mijn geschokt gemoed rust geven; waartoe zou ik thans nog geloof aan hare onwankelbare trouw, waartoe geloof aan de mogelijkheid van haar te beminnen behoeven? beide zouden mijn lijden slechts verzwaren. Daarom, hugo, kom hier! nu wil ik met u het valsch getuigenis tegen mijn hart afleggen en bezweeren; zonder u kan ik het niet. Als ik het beproef, zweeft haar beeld, door een nevel van treurigheid omwolkt, mij voor den geest, en hare zachte oogen (heb ik u wel ooit gezegd, mijn vriend, hoe zacht die oogen waren?) zien mij verwijtend aan; ik zink meermalen in droefgeestige gepeinzen weg, als ik bedenk, dat ik ze niet meer zien zal, dan in mijn droomen, waarin ik ze vroeger nooit zag.
Maakt dan dat somber denkbeeld: verloren! van onze ziel een camera obscura, die de buiten haar geplaatste voorwerpen in zich opneemt?....

{==90==} {>>pagina-aanduiding<<}

Ik kan niet meer schrijven. Indien gij mij ooit lief hadt, kom hier en vertroost

Uwen broeder
willem van stralenheim.


De heer van Stralenheim aan zijn neef.

Het is reeds laat in den nacht, mijn zoon! maar het rustelooze getik van het naast mij liggend uurwerk herinnert mij, dat er voor mij welhaast geen vroeg of laat meer zal zijn, en dat ik dus ten aanzien van hetgeen ik nog heb af te doen naar geen uur mag vragen. Welk een vreemd gevoel is het, te weten dat de doodelijke kwaal langzaam en zeker het levensbeginsel, dat straks haar prooi worden moet, nadert, en toch nog zoo veel kracht in zich te gevoelen, dat men dat oogenblik met helderheid kan afwachten. Evenwel aan de versnelde vaart der oogenblikken bemerk ik, dat zij naar hun eindpaal ijlen; aan het voortvliegen der boot, dat zij spoedig tegen gindschen oever stooten zal.
Mijn zoon! terwijl het voor u nog tijd is, denk er aan, dat gij uw ballast over boord werpt, eer de bevende handen u daaraan niet meer helpen kunnen, en gij in nuttelooze wanhoop het zinken van de kiel te gemoet ziet! Laat mij deze laatste kostbare stonden

{==91==} {>>pagina-aanduiding<<}

niet van mijn eigen voorbereiding tot den overtogt afnemen, zonder daarmede uw goede aankomst te bevorderen; zij zijn onschatbaar, - zorg, dat ze niet voor uw rekening komen!
Hoe ernstig en plegtig staat thans de op mij genomen verpligting van uw rader te zijn voor mijn oog! de ligte taak weegt nu als lood: het goede werk is een aanklager geworden, die dringend vraagt: ‘Wat werd er van de ziel aan uwe zorg betrouwd?’ willem! willem! wat zal ik die stem antwoorden? Het is een harde verantwoordelijkheid, die ik aldus op u legge; maar laat mij sterven met de hoop, dat mijn geopend graf uw onvoorzigtig voorthollenden voet tot staan brengt: dat het sluiten mijner oogen voor het aardsche licht de uwen naar het Hemelsche opheffen.... willem, mijn zoon! hoe gaarne ware ik dan voor u gestorven!
Gij moet welen, dat ik u voor den duren prijs van mijn aardsch geluk gekocht heb; ik mag u die schuld nalaten, nu gij weet, hoe gij ze belalen kunt.
Altijd had ik een diepen tegenzin tegen dat soort van menschen, die steeds over ongeluk en jammer klagen: mijn hart veroordeelde in hen een vreesselijk egoïsme. Zij maken hun lijden tot een tempel, waarvan zij zich-zelven ten afgod stellen; hun ik is het middelpunt geworden van al hunne gewaarwordingen. Zij-zelve, zij zijn

‘De zee, waar hun gedachtenstroom 
Zich steeds in uitstort en verliest;’ 


zij zien door hunne tranen heen niets anders, dan

{==92==} {>>pagina-aanduiding<<}

zich-zelven, en willen ook anderen dwingen niets anders te zien. Arme menschen, dacht ik dikwijls, hoe gelijkt ge die bedelaars, welke door hunne geschilderde wonden en nagemaakte gebreken van onwillige handen een aalmoes afpersen; en mijn hart voelde zich groot genoeg, om mijn smart te omvatten. Gij wist dus nooit, tegen welk een pijnlijke plaats gij soms uw jeugdig hart zoo woest druktet: nooit, dat ik mij wel eens op de lippen beet, om geen kreet te geven, als uw kleine handen moorddadig in mijn gewonde borst woelden.
Ik beminde reeds als knaap de moeder van angelique van lindau; de stille, vriendelijke marie was mijn afgod en mijn Beschermheilige. Haar vroom oog heeft mij geleerd naar boven te zien, ik was immers reeds vroeg gewoon het overal te volgen?

‘Zij was mijn zien; 
Want altijd volgde mijn oog 't hare, en zag 
Door haar.’ 


Zoo moest dan mijn lichtschuw oog eindelijk wel gewennen zich naar boven te heffen. Aldus heeft de verhevenheid van haar hart het mijne voor diepen val behoed; vóór dal ik wist, wat bidden was, bad ik voor haar: vóór dat ik aan een eeuwigheid geloofde, wenschte ik die, om haar eindeloos te kunnen bezitten; zij was het levensbeginsel van alles goeds in mij. De Heer heeft ze lief, die Hij door zulke vriendelijke Engelen tot zich laat noodigen!
Uw vader! neen, hij beminde haar niet; maar toch haatte hij mij, omdal ik verkregen had, wat hij voor

{==93==} {>>pagina-aanduiding<<}

mij te hoog achtte. Hij miskende den aanleg van mijn geest, omdat die niet schitterde, en loochende dat dáár goud zijn kon, waar hij de mijn niet vermogt te openen - hoe dikwijls nemen kortzigtige menschen den toetssteen in de hand, dien slechts één behandelen kan!
Een ongelukkig toeval kwam hem ter hulpe. Ik scheen schuldig. Hij maakte er onmeêdoogend gebruik van. Hemel! hoe bitter viel mij de twijfel of hij uit kwaad opzet zoo handelde, of meende het te moeten doen; nog dieper dan de slag zelf griefde mij deze onzekerheid. Met vreugdetranen heb ik gedankt, toen ik zeggen kon: ‘Hij handelde naar zijn overtuiging, Hooger hand had hem uw hoofd aangewezen: gij, buig het onder den slag!’ marie moest gelooven, dat ik harer onwaardig was: hare betrekkingen twijfelden er zelfs niet eens aan, en....

Maar waartoe u een leed gemeld, 
Dat steeds mijn hart 
Tot aan mijn sterfuur heeft gekweld 
Met ééne smart? 


Ik verliet een land, dat mij niets aanbood, dan een verloren Eden, en waar zij, die ik lief had, zelve het brandende zwaard droeg, dat er mij uit bande.
Ik vertrok, niet uit wanhoop, maar uit berekening: niet om te vergeten, maar om de kunst van herdenken te leeren. Ik wist toch, een hevige smart duurt kort, indien men haar niet tot zachter aandoeningen weet terug te brengen: om lang te kunnen herdenken moet men met zijn herinneringen handelen, even als de

{==94==} {>>pagina-aanduiding<<}

Egyptenaars met hunne dooden: men moet ze balsemen. Ik heb mijn oogmerk bereikt: de tranen, die op dit papier vloeijen, getuigen het.
Het ging mij, zoo als het meer gaat. De fortuin, die ik niet zocht, volgde mij: ik won veel geld: men zocht mijn liefde: maar aan beide verzoekingen weêrstond ik. De heilige vlam had alle onreinheid verteerd en brandde nu stil en zuiver voort, schoon bleek als het maanlicht in den morgenstond. Na eenige jaren kwam ik terug, misschien beter geworden door hetgeen van anderen ten kwade gedacht was.
Ik vond marie, hoewel verbonden, nog ongehuwd; hare familie was hebzuchtig: zij hadden haar gedwongen, haar verkocht; maar ik - ik kon meer bieden; met welk een oog zag ik toen de vroeger versmade schatten aan; het hare was voor mij vervuld met vergeving, toen zij nog niet gelooven kon, dat ik belasterd was geworden: oordeel dus hoe liefdevol het blikte toen zij in mij den onschuldig-verstootene zag: ik zie het steeds, zelfs nu - maria! Alles was beslist: ik zou van de zwakheid der haren een schuldig gebruik gaan maken - daar brak op eens het onweder los, dat uw vader met armoede en schande bedreigde: die radelooze man, de handen van wanhoop wringende, die blecke vrouw met haar gebroken hart, die vrouw, die de kleurlooze lippen op het mondje van haar kind klemde, opdat zij niet zouden vragen: ‘Waarom ook nog dit?’ dat kind, dat met zijn onschuldig geschrei voor de arme ouders scheen te smeeken.... neen, ik wederstond niet: hij, de lijderes, het kind,

{==95==} {>>pagina-aanduiding<<}

voor hetwelk een toekomst te behouden was, moesten gered worden; ik vloog naar marie, en vroeg hare beslissing. Wij meenden er beide een hand in te ontdekken, die ons, hoewel onzigtbaar, even krachtig tegenhield als bileam, en wat ons tot een vloek gestrekt zou hebben, werd met beider toestemming in zegen veranderd; ik redde dus uwe ouders; zij of ferde zich aan den zwakken van lindau op. willem! nog had ik niets geleerd
Naderhand heb ik mij weder hoogmoedig opgeheven, en mijn pad willen regt maken: gij zoudt voor haar worden, wat mij ontzegd was geweest haar te wezen: haar steun, haar troost, haar vreugde. Gij zoudt als de glimlach zijn, die haar van mijn lippen vriendelijk toelachte. Gij weet hoe deze hoop door u verijdeld is, hoe mijn hand in onnoozelheid het wapen bestuurd heeft, dat hare laatste liefde, haar kind, moest kwetsen: ik beschuldig u niet: ik ween alleen over mij-zelven: en toch, ja, ik moet het voor u bekennen, nu eerst ben ik, die ik wezen moest: de laatste doren heeft pas regt doel getroffen; mijn zoon! hoe bidt mijn hart voor u dat gij, door uw hoofd moedwillig te verharden, nooit zoo veel wapenen tegen u zult uitdagen.
Vaarwel! Gij weet wat mijn offer van u vraagt - neen! eischt. Neem mijn zegen voor uwe mij betoonde liefde, en nogmaals - vaarwel!

alexander van stralenheim.




{==96==} {>>pagina-aanduiding<<}

Dertiende hoofdstuk.

De onrustige dagen van Augustus 1831 namen een aanvang, en de dagbladen berigtten het voortrukken der troepen. Wie herinnert zich dien tijd niet, toen ieder gezin voor een dierbaar hoofd te sidderen had: toen ieder oog met bezorgdheid naar geliefde namen in de nieuwspapieren zocht? Vele waren zoo gelukkig van meestentijds door bijzondere berigten gerustgesteld te worden; maar er waren er ook, wie weet hoe velen, die zochten, baden, leden zonder troost, zonder vergoeding, hopeloos....
Onder deze was angelique. Iederen morgen stond zij van haar leger op, met de teedere wang door de schitterende blos, die de sluipkoorts van den nacht verhoogd had, gekleurd, met de drijvende oogen, fonkelende door overspannende zenuwachtigheid. Zij leefde letterlijk niet dan van de eene nieuwstijding tot de andere: het overige van haar bestaan woog als een

{==97==} {>>pagina-aanduiding<<}

bange nachtmerrie op haar geest, en liet geen anderen indruk of herinnering in haar gemoed achter, dan dien wij hebben van den benaauwden in koorts doorgebragten nacht, die ons in nare droomen een geheel leven vol verwarring en onbestemde kwellingen deed doorleven. Wie gevoeld heeft, hoe verkiesselijk het ontwaken tot het waarlijk bestaande lijden boven het woelen en tobben in zulk een staat van rusteloozen slaap is, zal begrijpen hoe gretig haar hand greep naar het blad, welks berigten: ‘het leger trekt op - men is slaags geweest - de Ritmeester van stralenheim heeft met zijn kompagnie den vijand ontmoet -’ haar nameloos lijden deden.
Op een van die gedenkwaardige dagen echter werd zij uit hare vreesselijke onzekerheid op een nog vreesselijker wijze verlost: zij las van een gevecht met den vijand, door het eskadron, waarbij stralenheim stond, geleverd; van een Ritmeester bij dit treffen gewond... zij las niet verder; de letters schenen haar toe zich te verplaatsen, om haar telkens den ongenoemden naam dreigend onder het oog te brengen; zij las niets dan stralenheim - stralenheim! tot dat een vriendelijke bode van rust, een diepe flaauwte, met zachte wiek op haar bezwaarde oogleden nederstreek.
De ontstelde moeder, na haar de zorgen der liefde te hebben bewezen, vroeg, aan haar leger gezeten, zich zelve: ‘Is dit een gevolg van hare ziekte?’ en antwoordde op haar eigen onrust: ‘Neen: het was de ontroering.’
Maar het was niet enkel de ontroering geweest. Dit

{==98==} {>>pagina-aanduiding<<}

bleek, toen men op haar de schoone regels van den Dichter kon toepassen:

Neen, 't was geen groeikracht, geene ontwikkling, die haar leest 
In rankheid 't rappe wild der bergen deed gelijken, 
De zuivre parel voor haar tint in blankheid wijken, 
Hare oogen schittren deed van levensvuur en geest; 
Neen, 't was de ruwheid niet der scherpe voorjaarsvlagen, 
Die elke zenuw spande in rasschen ademtogt, 
Die wreed haar wekte, wen ze een oogwenk sluimren mogt, 
Door 't pijnlijk kuchje, dat hare enge borst deed jagen. 
 
Het was de Dood!.... 


De oude Doctor schreef het recept voor, dat voor vele zieken een doodvonnis behelst - verandering van lucht en gebruik van baden. Ondanks het gevorderde saizoen kwam de reiswagen voor, en voerde de kranke en hare arme moeder naar de badplaats te A. Met een van die ongelijkheden, welke men in zulke karakters meer opmerkt, had elisabeth van lichtveld, met hare zieke vriendin begaan, aan Mevrouw van lindau aangeboden, haar op dien togt te vergezellen, ten einde haar in de moeijelijke taak der oppassing en verzorging van angelique eenigzins te verligten. Dit aanbod was door beide met warme erkentenis aangenomen; zeker, smart is zoozeer de eigenaardige samilietrek van het menschelijk geslacht, dat menschen, die vroeger elkander niet als broeder en zuster erkenden, maskaâr eerst in droesheid hervinden. Smart is zoozeer de kweekster van alle menschelijke deugd,

{==99==} {>>pagina-aanduiding<<}

dat zij niet alleen dezulken verbetert, die zij dadelijk treft, maar zelfs de getuigen van haar lijden tot ongewone zelfverloochening en zelfopoffering in staat stelt.
De togt duurde lang, omdat de dagreizen kort moesten zijn, en menigmaal een zwakke bui der zieke de vrouwen een geheelen dag binnen de muren van een logement bande. Zoo noodzaakte haar op zekeren dag een toeval van angelique den togt te staken, en in een klein gehucht, dat op haar weg lag, haren intrek te nemen. De kastelein, een onvriendelijk, norsch man, zeide, dat hij haar niets kon aanbieden dan de algemeene gelagkamer, en haar daarenboven weinig bediening bezorgen, omdat al zijn kamers ingerigt waren tot het vieren van de bruiloft zijner dochter, ‘en daar zou hij nu eens geen enkele van afstaan: want de rijken zouden wel willen, dat de geringe man nooit aan zich-zelven dacht, en dit zou hij eens anders loonen.’
Drie vrouwen en een onbeschaafde, onvriendelijke hospes.... wat zouden zij doen, dan geduldig nemen, wat men haar overliet? en terwijl Mevrouw van lindau haren naam opteekende in het vreemdelingenboek, haar tot dat einde aangeboden, maakte elisabeth met de kamenier een klein leger voor haar vriendin gereed, bestaande uit twee, matten stoelen, bedekt met de zachte sprei van hare gevulde zijden mantels, terwijl de bonte moffen, in een hagelwit overtreksel gestoken, geen al te hard hoofdkussen voor de fijne slapen van angelique vormden.

{==100==} {>>pagina-aanduiding<<}

Zoo zaten zij in het incomfortable vertrek. Mevrouw van lindau had zich met elisabeth naast het geïmproviseerde rustbed van angelique geplaatst; de dunne kaars op den hoogen koperen kandelaar wierp haar treurig schijnsel op den gewitten muur, die met tafereelen uit de geschiedenis van genoveva behangen was. Geen enkel geluid brak de sombere stilte af, dan het kraken van het versch gestrooide zand op den houten vloer onder de voeten van het kamermeisje, dat, niets te verrigten hebbende, langs de muren ging, om de schoone afbeeldingen te beschouwen; nu en dan alleen bragt een enkele vraag der nieuwsgierige diensbode, die daartoe vrijmoedigheid vond in de meerdere gemeenzaamheid, welke het deelen van dezelfde ongemakken en ontberingen op reis te weeg brengt, een lachje op de lippen der beide vrouwen.
De deur ging open, en de hospes trad binnen. Hoc was die man veranderd! Hij boog zich diep: ‘Mevrouw van lindau, las ik in het vreemdelingen-boek, Mevrouw van lindau, is het zoo niet?’
De aldus aangesprokene knikte toestemmend.
‘Vergeef mij dan, genadige vrouw! En gij,’ (een traan blonk in het oog, dat hij naar boven sloeg) ‘En gij! zoo u bekend is, wat op aarde gebeurt, vergeef gij mij, dat ik zoo hard was voor haar, voor welke u de lucht niet zacht genoeg scheen. Mijn weldoener! het was geen ondankbaarheid: ik deed het uit onwetendheid.’
‘Hoe? wat?’ vroeg Mevrouw van lindau verwonderd.

{==101==} {>>pagina-aanduiding<<}

‘Neen, Mevrouw! hier in deze kamer geen woord; hier springt mij de harde, kale vloer als tegen het hoofd; kom mede; eerst in een goed vertrek bij den warmen haard, en de jonge Dame in het bed van mijn dochter, dan eerst zal ik spreken. Laat het meisje mij slechts even volgen, om alles voor u gereed te maken....
Zij gingen weg; en eer de Dames het nog ééns hadden kunnen worden over de reden, die den ruwen man op eens in een lam veranderd had, kwam de kamenier haar berigten, dat er een beter vertrek voor haar gereed was.
Op haar moeder en haar vriendin geleund, ging de lieve zieke den kleinen gang door, den naauwen trap op, en werd aangenaam verrast, toen zij boven gekomen in een kamer gebragt werd, welks gemakken men uit het overige gedeelte des huizes niet zou hebben kunnen vermoeden. Maar het was ook de kamer van de Bruid! en derwaarts was alles gebragt, wat er tot vermeerdering van gemak en genoegen in huis te vinden was. Het is zoo natuurlijk, dat de menschen uit dien stand, naar mate hun leven te armer is aan genieting, de weinige dagen hunner feestviering zoo schoon en vreugdevol maken als hun maar doenlijk is, dat zij hun kort gebied zoo despotiek mogelijk voeren, en hun weinig duurzame kroon zoo schitterend maken, als zij kunnen; daarom is een Bruid, hoewel in iederen stand Koningin, nergens zoozeer Alleenheerscheresse.
De van dennentakken en bonte dalia's gevlochten

{==102==} {>>pagina-aanduiding<<}

kroon, in het maagdelijk leger opgehangen, wiegelde boven het hoofd van de thans op dat praalbed rustende angelique. Zoo als zij daar lag achter de met guirlanden omslingerde gordijnen, herinnerde die aanblik eenigzins de gewoonte, op sommige dorpen in gebruik, van de dooden aldus ten toon te leggen; en ja, indien in de gevouwen handen slechts een bouquet gestoken ware, zou het geweest zijn als was haar ange reeds gestorven, dacht elisabeth in zich-zelve, en zij wendde zich van het heldere licht der boven de tafel hangende lamp af, opdat Mevrouw van lindau door haar vochtige oogen op geen denkbeeld zou komen, dat haar niet scheen ingevallen te zijn.
Maar Mevrouw van lindau zou het toch niet bemerkt hebben: zij was geheel gehoor: de hospes stond eerbiedig naast haar stoel en sprak voort:
--- ‘Zoo als ik u zeide, Mevrouw! het was een allerbest Heer; hij was een mensch, zoo als een mensch wezen moest: goed voor allen, maar meest voor degenen, die van hem afhingen. Zie, ik zeg altijd: de bedienden weten van hun meesters te spreken, Mevrouw! en ik zeg, jegens hen altijd vriendelijk en goed te zijn, dat zegt iets, vooral, Mevrouw, sedert ik zelf zulk volkje onder mij heb, Mijnheer zij er voor gedankt, Mevrouw!’ (en hij nam de ruige muts af en hield haar in de hand, nu eerst bedenkende tot wie hij sprak;) ‘ja, ik heb veel met hem doorgestaan; ik moet zeggen, hij had veel verdriet voor een man met zoo veel geld; hij kon er dan akclig-treurig uitzien! maar toch was hij altijd in het-
{==103==} {>>pagina-aanduiding<<}
zelfde zachte humeur; ik was bij hem, Mevrouw, toen hij naar de Indiën vertrok, uwe Genade weet wel -’ (en hij knipte vertrouwelijk met de grijze oogen) ‘toen was hij in een allernaarsten toestand; altijd zuchtte hij: marie! ik dacht toen in mijn onnoozelheid, dat dit een aanval van vroomheid was, en dat hij de Heilige Moedermaagd aanriep, maar ze zeiden mij: ‘Neen, dat beteekent iets anders: de Protestanten gelooven niet aan de Heilige Moeder Gods,’ (en hij sloeg een kruis) ‘maar naderhand bemerkte ik, wat ik er van denken moest; evenwel, wij kunnen onze maria niet liever hebben, dan hij de zijne, Mevrouw! Toen wij aankwamen kreeg hij een post; dat verzette ons een weinig; langzamerhand werd hij weder als de andere menschen, behalve de goedheid altoos - de Negers hadden hem dan ook allen even lief. Maar God zegende er ons ook voor: wij wonnen veel geld in een korte poos: toen weder opgepakt naar het lieve vaderland; maar ach, liefste Mevrouw! wat kreeg ik een zware ziekte op het schip; zij dachten zelfs, dat ik dood was, en wilden mij hals over kop in zee werpen; maar heeft hij het niet tegengehouden, als of ik zijn eigen zoon was? ‘Ik eisch dezen nacht uitstel,’ (zeide bij) ‘tot dat ik mij overtuigd heb, dat hij waarlijk gestorven is; ik zelf zal bij het ligchaam waken.’ Ik hoorde het alles, Mevrouw, maar kon er geen blijk van geven; nu, omdat hij zoo vast besloten was, lieten zij het blijven; hij zat voor mijn bed, en liet de dekens uit zijn hangmat brengen, om mij te verwarmen; ein-
{==104==} {>>pagina-aanduiding<<}
delijk legde hij een spiegeltje op mijn mond en ontdekte, zeker door de Lieve Vrouw van Kevelaar, welke ik voor mijn behouden aankomst drie waskaarsen beloofd had, dat ik nog leefde; daarop was ik spoedig weêr hersteld, en ieder die mij wederzag was blijde, en vooral liesbeth, die ik altijd zoo lief had gehad, en nog meer, toen Mijnheer ons beide daarop trouwen liet en in dit huis zette, waarin ik, ellendige die ik ben! uwe Genade haast gebrek had laten lijden.’
‘En gij hebt hem zien sterven?’ vroeg zij met gesmoorde stem.
‘Ja, Mevrouw! dat heb ik; toen hij ziek werd had hij mij laten ontbieden, en het was treffend te hooren, hoe hij altijd aan het paradijs dacht: er was niemand van de familie bij: zijn Neef leed aan een zware wonde. Gelukkig nog, dat hij dit vóór zijn dood niet geweten heeft, het had zijn sterven nog bitterder gemaakt: de arme jongen begint nu weder te herstellen, zoo als uwe Genade weten zal.’
Mevrouw van lindau knikte met het hoofd, en wenkte hem tevens, zachter te spreken voor de zieke.
‘Ja, ik had haast de lieve jonge Dame vergeten: als ik aan die oude dagen denk, vergeet ik alles.’
‘En zijn sterven was kalm, zonder groote smart?’ vroeg zij.
‘O zoo zacht! te drie uur bad hij: “Heer, laat nu uwen dienstknecht gaan:” een half uur later riep hij mij, en vroeg mij hem te verleggen: toen ik zijn hoofd in mijn arm nam, zei hij in zich zelven: “marie... overwonnen... wederzien...” ik vroeg: “Bedoelt uwe

{==105==} {>>pagina-aanduiding<<}

Genade marie van lindau te willen zien?” (vergeef mij, Mevrouw, dat ontviel mij zoo in den angst) maar zijn hoofd was reeds van mijn schouder gegleden en zijn oog gebroken; ik leide hem zachtjes op het hoofdkussen en drukte de oogleden digt; toen dacht ik: “Die zal ook wel zalig worden, al prevelt er geen priester aan zijn bed:” maar toch liet ik nog op mijn kosten, zonder hem te noemen, eenige zielmissen voor hem lezen; want, dacht ik, baat het niet, het schaadt niet: het zekere gaat vóór het onzekere: zoo snijdt het mes aan twee kanten; en dat ik nu na zijn dood uwe Genade in dit zijn huis....’
‘Spreek daar niet meer van, mijn vriend! wij zijn immers nu volkomen geholpen?’
‘Nu, zoo goed in ons vermogen is. Maar ziedaar bedenk ik: uwe Genade heeft nog niets gegeten. Ik zal er voor zorgen.’
En tusschen de tanden brommende, ‘als ik aan dien ouden tijd denk, vergeet ik alles,’ stommelde hij den trap af.
‘Is het raadsel opgelost, lieve Mevrouw? heeft de oude man een bekende van u gediend?’ vroeg elisabeth, aarzelende tusschen hare nieuwsgierigheid en de vrees van onbescheiden te zijn. Zij knielde aan den schoot van Mevrouw van lindau, en zag onderzoekend naar haar op.
‘Ja liefste! maar ga nu slapen; morgen reizen wij waarschijnlijk verder. Ik heb nog iets af te doen. Kom, mijn hartje, ga nu! uwe droomen mogen liefe-
{==106==} {>>pagina-aanduiding<<}
lijk zijn als gij-zelve!’ en zich voorover buigende, drukte zij een moederlijken kus op het blanke voorhoofd, nadat zij de donkere lokken gescheiden had.
Nog lang zag elisabeth tusschen de reten der gordijnen door, dat zij weende, en het nederhangend hoofd met de hand ondersteunde, tusschen wier vingers onophoudelijk een vloed van tranen door biggelde: maar eindelijk overwon de slaap haar voornemen om te blijven gluren: eerst hulde zich de zittende gestalte in een nevel, toen zag zij niets meer, en alras getuigde haar geruste ademhaling van haar zorgeloozen slaap.
's Morgens ontwaakte elisabeth verkwikt, Mevrouw van lindau eenigzins afgemat, en angelique opgewekt, hersteld, zeide zij.
Dit kwam van het slapen in het bed van de bruid, dacht de hospes. De Heilige cecilia, die de patrones van zijn dochter was, had wel meer zulke wonderen verrigt.
angelique lachte vriendelijk, en schudde een weinig ongeloovig het lieve hoofdje. Maar zij zeide niets. Zij wilde cecilia niet openlijk van de eer van dit wonder berooven; maar haar hart klopte met verrukking, omdat niet de Heilige, maar een liefelijker verschijning de oorzaak van hare beterschap was. In den droom had het haar toegeschenen, dat zij stralenheim weder hersteld gezien had.
Onder begunstiging van een vriendelijken zonneschijn, en vergezeld door de goede wenschen van den

{==107==} {>>pagina-aanduiding<<}

waard, vertrokken zij 's morgens naar de plaats harer bestemming; met een gemengd gevoel van droefheid en vreugde verliet Mevrouw van lindau de plek, waar het goede zaad, door des geliefden hand gestrooid, voor haar zulke gezegende vruchten gedragen had.



{==108==} {>>pagina-aanduiding<<}

Veertiende hoofdstuk.

Bij hare aankomst in het badhuis vonden zij alles in gereedheid, en namen dadelijk in drie gemakkelijke en fraaije bovenkamers haren intrek. Dat de jonge bad-Doctor, die de Dames daar opwachtte, von friedhof was, liet Mevrouw van lindau onverschillig, deed Angelique verbleeken, en joeg elisabeth een gloeijenden blos in het aangezigt. De laatste gevoelde maar al te wel, dat dit toeval haar gevaarlijk worden zou, en een oogenblik hield haar hart op te kloppen, om daarna zijn slagen zoo onstuimig te verdubbelen, dat het haar toescheen als zocht het een uitgang uit den beklemden boezem.
Friedhof bemerkte het niet; want ook hem had de verbazing roerloos gemaakt, toen hij zag, welk een leven aan zijn zorg toebetrouwd zou worden, en voor de eerste maal in zijn leven twijfelde hij wanhopig aan het vermogen der kunst.
Terwijl elisabeth en de kamenier in de naaste kamer een en ander ontpakten, droeg Mevrouw van lindau haar geliefd kind met tranen aan den jeugdi-
{==109==} {>>pagina-aanduiding<<}
gen Geneesheer op: zij gaf hem, ten einde hem in de behandeling van haar kwijnend gestel te gemoet te komen, eenige wenken aangaande den toestand harer ziel, zelve niet eens vermoedende, hoe weldadig deze mededeelingen waren, daar zij op eens de flaauwe hoop, door deze ontmoeting in den jongen man opgewekt, deden sterven; want indien hij al den moed bezat, den kamp te wagen met den dood, die haar reeds als zijn aanstaand offer met zijn noodlottig zegel scheen geteekend te hebben, zoo begreep hij toch het gevaar zijner stelling, en hoe weinig kans van overwinning zij hem aanbood: en overzag met een enkelen blik, hoe veel voordeeliger het voor de uitoefening zijner kunst en dus voor de mogelijke genezing der kranke was, dat hij haar met een kalm en harlstogteloos oog kon gadeslaan. Indien de bezorgdheid der liefde zelfs aan den rustiger echtgenoot het regt van geneeskundige verpleging eener dierbare gade ontneemt, hoe veel minder is dan de behandeling eener aangebedene geliefde aan den vurigen jongeling toe te betrouwen. Gewis, wie een kamp met den dood waagt, diens oog dient helderziende, diens hart behoort rustig, diens hand behoort vast te zijn.
Kalmer dus, dan zich van den eersten indruk harer verschijning liet verwachten, sloeg hij de zieke gade, en al beefde de eerste keeren zijn hand, toen zijn vingers het opgetrokkene van den onregelmatig kloppenden pols waarnamen, spoedig hernam hij dien vasten geest, die, alleen, aan hem, welke zich in den doolhof der menschelijke kwalen waagt, den Ariadne-
{==110==} {>>pagina-aanduiding<<}
draad in handen kan geven, wier hulp hem voor verdolen behoedt.
De meeste avonden bragten de Dames in het salon door; de kring, die zich aldaar verzamelde, was reeds zeer ingekrompen, en van de vroeger talrijke vereeniging waren nog slechts weinige badgasten, en wel meestal Heeren, overgebleven. Vele zieken waren vertrokken met de vrolijke dwaling van hersteld te zijn; en het was een treffend schouwspel geweest op te merken, hoe deze en die, welke zich-zelven aangaande den staat zijner verzwakte gezondheid misleidde, met meêwarig hoofdschudden diezelfde blindheid in zijn medelijders beklaagde. Zoo men ooit reden heeft, zich over de onverklaarbare zelfsmisleiding der menschen aangaande de zekerheid van hunnen aanstaanden dood te verwonderen, nooit meer gewis dan in een badplaats, waar, onder zoo vele lijders, zich zoo weinigen bevinden die zich op goeden grond met een volkomen herstelling vleijen kunnen, en waar nogtans de dood meer vergeten, en de ijdelheid der wereld ijveriger dan elders wordt nagejaagd.
Hoewel de luister van het salon veel verminderd was, kon echter de vereeniging, die aldaar gevonden werd, nog uiterst fashionable genoemd worden. En de vermindering, die in het aantal der gasten had plaats gehad, had op het gezellig verkeer dien voordeeligen invloed gehad, dat men zich nu naauwer dan vroeger aan elkander sloot, en slechts één gezelschap scheen uit te maken. Wie de zaal binnentrad, en aldaar in een huisselijk hoekje de onderscheiden gas-
{==111==} {>>pagina-aanduiding<<}
ten bij elkander gezeten vond, om den avond met muzijk, de voordragt van eenig nieuw dichlstuk, of soms ook wel met een gemeenschappelijk gesprek te korten, zou getwijfeld hebben of hij zich in de courzaal van een badhuis bevond, indien hem daaraan de ruimte en de geheele inrigting van het vertrek niet herinnerd had.
De avonden, welke de Dames om een of andere reden boven op haar kamer sleten, waren voor friedhof wel de aangenaamste, die ze toch meestal, minder nog uit hoofde van zijn belrekking, dan op grond van de vroeger begonnen en hier bevestigde kennismaking, in haar gezelschap doorbragt. Hij genoot het gelukkig gevoel, dat deze avonden hem schonken, zonder zich hiervan reden te vragen: en hij dacht misschien nog lang, dat het blaauwe oog van angelique de magneet was, die hem aantrok, toen elisabeth reeds met een ligten blos en meesmuilend gezigtje den invloed van een onverwachten oogopslag naar hem had waargenomen. Het is waar, dat het ongelukkig juist altijd dan trof, als zijn blik op den schoonen vorm van het gelaat rustte, dal zoo liefelijk was om aan te staren als de fraaije oogleden neergeslagen waren op de floszijde, welke de fijne vingers op ivoren klossen wonden. Wie zou ook niet blozen zoo betrapt te worden?
Eens, dal het ongunstige weder de vrouwen boven gehouden had, terwijl de jonge Doctor zich mede bij haar bevond, werd hij naar beneden ontboden wegens de onverwachte aankomst van een nienwen badgast, die naar hem gevraagd had.

{==112==} {>>pagina-aanduiding<<}

‘Het moet een bekende van u zijn, het is een Officier,’ zeide de Kellner tot friedhof.
‘Zou het - maar neen, dat kan niet zijn!’
‘Neen, dwaas hart! hoe zou het zijn kunnen?’ zeide angelique in zich-zelve, terwijl friedhof de trappen afvloog.
In het volgende oogenblik lag hij in de armen van stralenheim.
‘Mijn willem!’
‘Mijn hugo!’
‘Hoe vervallen!’
‘Ja, ik kom aan uwe Bron of - aan uw hart genezing zoeken.’
Wederom vielen zij elkander aan de borst; toen zij een weinig van hunne verrassing bekomen waren, bragt friedhof stralenheim naar zijn vertrek. Daar wandelden zij, arm in arm, met onrustige stappen, die van de ontroering huns gemoeds getuigden, de kamer op en neder; eindelijk kwamen zij tot meerdere kalmte. Het vuur werd opgestookt, de wijnflesch ontkurkt, en het begonnen onderhoud aan den haard voortgezet.
friedhof eindigde zijn kort verslag van hetgeen hij omtrent zijn vrij eenvormig leven te verhalen had met zijn vriend te spreken van de aankomst der drie Dames. ‘Dit is voor mij een événementgeweest,’ zeide hij, ‘en heeft aan mijn eentoonig bestaan afwisseling en leven gegeve0n; daarbij had ik van een dezer lieven een aangename herinnering met mij genomen.’

{==113==} {>>pagina-aanduiding<<}


Dikwijls, als ik in den nacht 
Mij ter rust had neêrgevlijd, 
Zag ik 't beeld van vroeger tijd 
Voor mijn oog teruggebragt. 
Helaas, dat deze ontmoeting zijn moest met 
Oogen, thans 
Zonder glans, 
Dierbre harten, nu gebroken. 


Gij moogt voor uw hart waken, willem! dit bidde ik u. Een beeld leeft slechts in de borst van uwe blonde landgenoot, en het zal voor het anders veranderlijke vrouwenhart geen al te zware proef zijn hieraan tot aan het graf trouw te blijven; want ik vrees, dat zij het te gemoet gaat.’
‘hugo, hugo! in dezen trek herken ik u niet. Een vrouwenhater zijt gij; dit wist ik reeds lang; menigmaal hoorde ik, hoe ge u te haren kosten vermaaktet; maar de gewonde ree aan te vallen, dit deedt gij nooit.’
‘Gij hebt gelijk, stralenheim!’ sprak friedhof, en hij reikte zijn vriend de hand; ‘misschien (want ik zal u thans alles bekennen) was het juist wrevel over de trouw, welke ik verguisde, die mij zoo bitter maakte. Immers, is het vernederend voor mijn hoogmoed u te moeten belijden, dat ik de eerste vrouw, die ik van nabij leerde kennen, zoo ongelijk vond aan het ongunstig beeld, dat ik mij steeds van haar geslacht heb gevormd. Maar ontvang nu deze erkentenis met mijne betuiging van schaamte en spijt over het onregt, haar aangedaan. - ‘Hare moeder,’ ging hij voort, ‘is een aller-
{==114==} {>>pagina-aanduiding<<}
beminnelijkste vrouw; de derde is haar vriendin.’
Misschien had er veel meer reden bestaan, om den Ritmeester voor die ter naauwernood genoemde vriendin te waarschuwen. Het was toch meer te denken, dat de met hare Oostersche kleuren in rijke pracht bloeijende bloem gevaarlijker moest zijn voor den zinnelijken jongen man, dan de bleeke knop, die reeds zijn bladeren vallen liet. Maar mogelijk had dit verzwijgen van friedhof een diepliggender grond, en wist hij zelf niet hoe veel er in lag. Het zou hem onaangenaam geweest zijn haar naam, zelfs in scherts, met dien zijns vriends te verbinden: hij gaf echter zich-zelven te weinig reden van den toestand zijns harten, om te vermoeden, dat zijn spreken over angelique zoo veel tegen zijne bezorgdheid voor de uitwerking harer aanlokkelijkheid bewees, als zijn zwijgen over elisabeth voor zijn gevoel te haren opzigte sprak.
Dit is zeker, dat niemand hem beter voor zijn langdurige ketterij en afval straffen kon, dan juist elisabeth, die met hare begaafdheden een groote mate van coquetterie verbond. Zij waren geen al te ongelijke partijen in den strijd, die ging aanvangen: de een was regt geschikt om de ruwe kanten des anderen glad te slijpen. Karakters toch als de hunne kunnen, even als diamanten alleen door een anderen diamant, het best door de wrijving met gelijksoortige karakters worden gepolijst. Zoo moest dan ook hunne ontmoeting tot hunne wederzijdsche vorming dienen.
‘En nu gij, mijn vriend?’ vervolgde friedhof.

{==115==} {>>pagina-aanduiding<<}

‘Met een enkel woord zal ik u alles mededeelen. Ik ben nog niet bestand om lang stil te slaan bij alles, wat ik geleden heb. Gij zult u hoogelijk over mij verwonderen, hugo! Mijne lotgevallen in den laatsten tijd hebben mij tot een gansch ander mensch gemaakt. Ik weet thans, dat ik misdadig gehandeld heb, en dat mijne ligtzinnigheid onvergefelijk was. De eerste schok werd mij toegebragt door den brief van mijn verloofde, echter gaf die mij nog geen regt inzien in mijn schuldig hart, maar vervulde het zelfs in den beginne met wrevel tegen haar, die het waagde zich zoo onherroepelijk van mij los te rukken, en mij daardoor een lijden veroorzaakte, hetwelk mij evenzeer bevreemdde als ergerde. Ik meen u mijn stemming te dier tijde te hebben afgeschilderd. Eenigen tijd daarna kwam er meer beweging in ons leger, bezigheden trokken mij af, de orde tot voorwaarts rukken kwam, wij trokken België binnen; de stremming, daardoor in de correspondentie met Holland veroorzaakt, maakte, dat een brief, aan mij gerigt, onderscheidene dagen gezworven had, eer hij mij in handen kwam. En deze brief - hij was van mijn Oom, van mijn Vader, Hugo! het was zijn jongst vaarwel - het was de geschiedenis van zijn leven - het was mijne veroordeeling! Lees, mijn vriend.’
Een pauze volgde. stralenheim sloeg in gespannen verwachting het gelaat zijns vriends onder het lezen gade. Het drukte een hem ongewoon gevoel uit, dat daaraan een schoone uitdrukking gaf. Na

{==116==} {>>pagina-aanduiding<<}

het gelezen te hebben, gaf friedhof het blad zwijgende aan zijn vriend terug.
‘Gij gevoelt, hoe de slag mij trof. Zoo de brief mij eer geworden was, ware het mij nog mogelijk geweest hem levende te vinden, zijn vergeving te ontvangen, zijn sterfbed te verzachten. Naderhand dankte ik de hoogste Wijsheid, dat Zij mij den zwaren strijd tusschen mijn kinderpligt, mijn vaderlandsliefde en krijgsmans-eer had gespaard; maar toen was ik wanhopig; wij moesten voort; in welke stemming ik voorttrok, weet ik niet; van al die dagen heb ik niets dan een verwarde herinnering. Eindelijk geraakten wij slaags; ik vocht met wanhopigen moed; op een oogenblik dat ik, handgemeen zijnde met een Belgisch Opper-Officier, hem een beslissenden slag wilde toebrengen, deed een verraderlijke houw, mij van achter toegebragt, mijn arm krachteloos nederzinken, terwijl mijn partij, van dit voordeel gebruik makende, mij een wonde in de borst toebragt. Mij zweeft dit alles als een droom voor den geest. Ik weet niets dan hetgeen men mij er van gezegd heeft. Eenige getrouwen droegen mij van het slagveld. Toen ik voor het eerst de oogen weder opende, bevond ik mij in mijn vorig kwartier, waarheen men mij getransporteerd had. Ik leed veel aan mijn wonden; een hevige koorts deed mij verscheiden dagen ijlen: de ontvangen brief scheen mij toe in vlammende letters op mijn donkere gordijnen geschreven te zijn. Ja, ik las ze onophoudelijk met luide stem, zoo als men mij laier verhaalde. Somtijds wilde ik naar den sterven-
{==117==} {>>pagina-aanduiding<<}
den ijlen, en liet mij niet dan met moeite op mijn leger terughouden. Bedaarder geworden zijnde, verviel ik in een diepe naargeestigheid; deze melancholie stond ook mijne genezing niet weinig in den weg; het weldadigst was mij nog de toespraak van mijn eenvoudigen, doch vromen huiswaard, die mij vertroostte met de vaste verzekering, dat het ligchamelijk lijden, hetwelk ik doorstond, een boeledoening voor vroegere overtredingen was; dit bekrompen denkbeeld werkte toen gunstig op mijn krank gemoed, en ondersteunde mij onder de hevige pijn, die mijn wonden mij veroorzaakten. Eindelijk herstelde ik zoo verre, dat ik het huis verlaten kon, en ontving op mijn verzoek een onbepaald verlof. Na mijn goeden hospes rijkelijk te hebben beloond, verliet ik Noord Braband, en begaf mij, op raad der Geneesheeren, hier heen, om door het gebruik der baden mijn nog altijd zwakke gezondheid te herstellen, en vooral niet minder, omdat ik zeker was, eerst buiten 's lands tot rust te zullen komen. Op mijn reize herwaarts, hoorde ik geheel toevallig den naam, die mij nog altoos ontroert, op een toon van medelijdend beklag noemen - ik vroeg niet - ik mogt mij nog aan geen schrik blootstellen, voor welken mijn leven te zwak was; want na al het gebeurde te willen leven, dit zal mijn grootste boetedoening uitmaken. Zoo kwam ik hier, om van uwe kunst heeling voor mijn wonden, en van uw vriendschap balsem voor mijn gebroken hart te vragen.
Er volgde een oogenblik van stilte stralenheim

{==118==} {>>pagina-aanduiding<<}

ondersteunde het hoofd met de hand, en zag naar de vonken van het knappende hout, die als sterretjes naar boven rezen, om daarna in den donkeren schoorsteen uit een te spatten. friedhof betrachtte het gelaat zijns vriends. Eindelijk brak hij het zwijgen af.
‘Gij spraakt van haar brief -’
‘Hier is hij.’.
friedhof zag naar de onderteekening: angelique van lindau. Hij bleef als verplet.
stralenheim, de spotzucht zijns vriends vreezende, had hem nooit den naam zijner verloofde genoemd. Ofschoon angelique niet beminnende, was zij hem echter altijd te heilig geweest, om haar naam aan de ligtzinnigheid van friedhof prijs te geven. Ook had in het algemeen stralenheim's overhaast vertrek veroorzaakt, dat hunne verbindtenis niet verder dan binnen de muren van den Lindenburg was bekend geworden. Zoo doorzag friedhof nu eerst deze geschiedenis in haren ganschen noodlottigen zamenhang.
stralenheim bemerkte zijn ontroering. Hoe gaarne had friedhof hem de reden er van verborgen. Maar dit kon niet; beide bevonden zich onder hetzelfde dak; en een onverwachte ontdekking kon voor beide noodlottig zijn. Hij bereidde dus zijn vriend langzaam op den slag voor, dien hij ging toebrengen. Eindelijk sprak hij het harde woord uit:
‘Mijn lijderes is uwe angelique!’
‘Gods gerigt!’ fluisterde stralenheim, en het hoofd zonk hem op de borst, waarop hij dadelijk de regterhand leide, als gevoelde hij pijn.....



{==119==} {>>pagina-aanduiding<<}

Vijftiende hoofdstuk.

Het was boven een onrustige nacht geweest.
Niet lang vermogt angelique voor het waakzame oog van hare Moeder de onrust te verbergen, die haar folterde, en elisabeth, die nu met de geheime geschiedenis van haar hart bekend was geworden, bood zich aan, zelve te gaan onderzoeken, wie de nieuw aangekomene was.
‘Dit behoefde niet,’ meende angelique, ‘indien men slechts de kamenier opdroeg er naar te vernemen.’
Het was genoeg, het meisje te berigten, dat er een vreemdeling was aangekomen, om haar in ijver voor de haar opgedragen recognitie te ontsteken.
Toen zij eindelijk terugkwam met het berigt: ‘De nieuwe gast is de Ritmeester van stralenheim,’ toen schokte deze bevestiging van haar vermoeden angelique bijkans niet meer, zoo vast had haar het bijgeloof, een krank hart zoo eigen, haar voorgevoel als vaste waarheid doen aannemen.
Echter was de nacht niet zoo goed als gewoonlijk,

{==120==} {>>pagina-aanduiding<<}

en was Mevrouw van lindau zeer ongerust: te meer, daar de zieke volstrekt weigerde den jongen Doctor boven te laten komen. Zij wist immers, dat de beide mannen vrienden waren, vermoedde dus hun bijeenzijn - en welke vrouw verraadt gaarne aan een ondankbare, dat zij nog niet geleerd heeft hem te vergelen, dat zijn invloed op haar nog magtig is? Zij moge zwak zijn in hare liefde, als hare eigenwaarde het verbergen van dit gevoel eischt, ligt er een natuurlijke kracht in haren geest, welke haar in staat stelt daarin beter te slagen, dan den man met al zijn zelfbeheersching gegeven is. Onedelmoedig is het, dat deze echt-vrouwelijke trek zoo dikwijls ten nadeele van het vrouwelijk karakter wordt uitgelegd. Indien vele mannen geklaagd hebben, dat een vrouwenhart niet te doorgronden is, zouden er minder vrouwen gevonden worden, die ten koste van treurige ervaringen geleerd hebben, dat diezelfde mannen willen bedrogen worden? ja, dat zij meêdoogenloos de vrouw veroordeelen, welke zich-zelve niet weet te beheerschen, en dikwijls een lagchend oog eischen, als zij weten dat het hart, welks tolk het zijn moest, schreit? En indien dat zoo is, op wien valt dan billijkerwijze de schuld dezer onopregtheid?
Twee lange in haar stil vertrek doorgebragte dagen stelden angelique in staat tot het aannemen van een uiterlijke gerustheid, welke, niet dan na veel strijds verkregen, niet zoo ligt meer gestoord wordt, daar zij, diepte gepeild en hoogte gemeten hebbende, niet meer kan worden overrompeld. Zij was dus in staat aan

{==121==} {>>pagina-aanduiding<<}

het gevaar het hoofd te bieden. hij echter nog niet.
Het waren bange morgenuren geweest, die hij had doorgebragt in den twijfel: ‘Zou ik haar heden zien?’ Scheiding moge altijd hard zijn, maar verreweg nog gelukkigst diegene van de twee, van wien het verlengen of verkorten er van afhangt, en die niet behoeft te vragen: ‘Zou hij - zou zij komen?’
En dan de avonden!
Met sidderenden voetstap trad hij tegen het gewone uur der zamenkomst, op den arm van friedhof geleund, de zaal binnen. Zijn aanblik scheen op het gezelschap den gunstigen indruk niet te maken, dien zijn voordeelig voorkomen gewoonlijk verwekte. Men was meer en meer vertrouwelijk met elkander geworden, en zag nu niet zonder weêrzin den nieuwen gast aan, van wien men onzeker was, of hij het genoegen van den kring niet eenigermate storen zou. Voor deze vrees scheen echter geen grond te bestaan. Ofschoon stralenheim allen met zachtmoedige vriendelijkheid bejegende, hield hij zich echter gestadig op eenigen afstand van de overigen, en scheen zich liever aan zijn mijmering over te geven, dan zich in het gemeenschappelijk gesprek te mengen. Er waren echter oogenblikken, waarin hij zijn hoekje verliet, om met gespannen belangstelling naar ieder woord, dat gesproken werd, te luisteren. Het was dan, wanneer het angelique betrof. Het ontkennend antwoord des Doctors op de vraag: ‘Zal Freule van lindau ons haar bijzijn schenken?’ scheen een algemeene neêrslagtigheid te verwekken. Hoe moest zij in dezen kring bemind

{==122==} {>>pagina-aanduiding<<}

zijn! Dan volgde er een langdurig gesprek over de lieve kranke, in den toon der hartelijkste vriendschap en teederste meêwarigheid gevoerd. Bovenal wekte hij zulke gelegenheden een Engelschman, wilmore genaamd, de jaloezij van den Ritmeester op. Hij was een jong mensch van een zeer innemend voorkomen, waarbij hij het voorregt van een allerwelluidendste stem voegde. Deze sprak van angelique nooit dan met een zweem van kwalijk verborgen aandoening, en met uitdrukkingen, uit zulk een diep en fijn gevoel geweld, dat stralenheimniet wist, of hij hem op zulk een oogenblik meer lief had dan haatte. Het scheen zijn gewoonte te zijn, nu en dan op verzoek van het gezelschap een of ander dichtstuk in zijn moedertaal te reciteren, hetwelk zijn heerlijk spraakorgaan, gevoegd bij zijn eenvoudigen smaak, tot een waarachtig genot maakte. Bovenal had de geheele kring een bijzondere voorliefde opgevat voor die roerende melodij van moore:

O Toen ik u in bloei aanschouwde, 
Ik dacht niet, Mary, dat ik u 
Zoo ras verwelkt hervinden zoude, 
En door 't verval gekrenkt, als nu! 


Ten minste dit maakte stralenheim op uit den aandrang, waarmede men hem de voordragt van deze aandoenlijke Romance verzocht. En inderdaad! toen de melancholieke jongeling met van aandoening bevende lippen aanhief:

I saw thy form in youthful prime, 



{==123==} {>>pagina-aanduiding<<}

neen, toen was er niemand die niet in den weemoed des sprekers deelde, zoo diep, zoo onwederstaanbaar drong de toon van zijn klagende stem in het hart van allen, die hem hoorden. En toen hij eindigde:

Veel zoeter is 't aan u te denken - 
Dan 't is, met de andren zaam te zijn. 


toen verzonk niet alleen wilmore, maar ook het overige gezelschap in een droefgeestig gepeins, dat aan des Dichters woorden de treffendste bevestiging gaf.
Zoo gingen twee avonden in gespannen verwachting en bittere teleurstelling voorbij. Iedere voetstap deed stralenheim schichtig opspringen: en telkens liet hij het hoofd ontmoedigd zinken, als een andere dan de geliefde gestalte daarop zijn oog trof. Als hij berekende dat het uur, waarop zij komen kon, voorbij was, verliet hij steelswijze den levendigen kring, en wist, op zijn kamer gekomen, niet of de zucht, die uit zijn borst oprees, voortkwam uit een gevoel van verligting, dat de bange ontmoeting hem heden nog gespaard was, of uit een aandoening van verdriet, dat zijn wensch was teleurgesteld geworden. Wie, die dit gevoel kent, moet niet toestemmen, dat zulke uren een groote schuld betalen?
Den derden avond was het zeker - de Dames zouden beneden komen; het kort gemis van haar bijzijn had dit voor al de gasten tot een klein feest gemaakt; telkens werd er onderzocht of de kamer voor de zwakke lijderes niet te warm of te koel zou zijn; haar gemakkelijke fauteuil werd te voorschijn gehaald

{==124==} {>>pagina-aanduiding<<}

en in orde gebragt; de lievelingsbloemen van angelique, de violen, stonden tusschen immortelles, met wie zij deze voorliefde deelden, door wilmore's bezorging in een glas gerangschikt op haar te wachten. stralenheim benijdde in stilte de andere Heeren, welke het regt hadden, haar deze kleine attenties te bewijzen. Een vroeger ongekende jaloezij ontwaakte in zijn borst, en gloeide in het donkere oog, waarmede hij dit alles aanschouwde. Hoe gaarne ware hij voor hen getreden met de woorden: ‘Laat af! zij is de mijne!’ geprikkeld als zijn geest was door de gedachte: ‘Zij was het, en is voor mij verloren; de minstbegunstigde onder dezen heeft thans meer regten op haar dan ik, die eens alles voor haar was.’ Inmiddels was friedhof bezig de portefeuilles met platen (die den prijs van een, door hem aan elisabeth verloren, Philippine uitmaakten) op de meest gunstige wijze te schikken, en ontwaarde niet zonder zelfbeschuldiging, dat zijn ziel nog meer bezig was met hetgeen elisabeth binnentredende van de fijne hulde zou zeggen, dan met de zoo veel gewigtiger ontmoeting, welke zijn vriend te wachten stond.
Zoo veel stralenheim van die ontmoeting had verwacht, zoo weinig deed zij af.
De deur ging open, en angelique trad aan de zijde van Mevrouw van lindau, op elisabeth leunende, binnen. Het edele, hooge voorhoofd sprong als gebeeldhouwd marmer vooruit uit het modieuse mutsje, dat het geheel open liet: de blonde tulle, waardoor eenige strikjes gestrengeld waren van dat ligt-rooskleurig lint, dat bij uitsluiting tot de dragt der Hernut-
{==125==} {>>pagina-aanduiding<<}
tersche jonge meisjes behoort, verborg op een kunstige wijze het aanmerkelijk verval van het fijne gezigtje, dat zij omvloeide: evenzeer hielp het grijszijden kleedje en de zwarte mantille de ontrustende tengerheid harer gestalte bedekken, zonder een enkel voordeel van de ranke leest te doen verloren gaan. Het toilet van elisabeth was door zijn sprekender kleuren juist geschikt om het kwijnende van dit demitoilette te doen uitkomen; wat wonder, dat de opgang der beide Dames algemeen was?
Zoo traden zij de rij der Heeren langs naar hare plaatsen. Vriendelijk groetend zweefde angelique voort; terwijl elisabeth haar oog steelswijze over de plaatwerken liet dwalen, en deze kleine triomf haar stap fierder maakte.
‘Nu nadert zij,’ dacht stralenheim, en zijn hart klopte zoo onstuimig, dat hij meende, zij moest het kunnen hooren; het schemerde hem voor de oogen, en niet dan bezwaarlijk kon hij de noodige aandacht geven aan hetgeen te gebeuren stond....
Zij was tot bij hem gekomen; zij groette hem; het eenige, dat dien groet van het hoofdknikje onderscheidde, waarmede zij de buiging der anderen beantwoord had, was een mindere graad van gemeenzaamheid, die een pas aangekomene ook niet eischen kan; zij was niet vriendelijker, dan een vreemdeling verwachten kon, en verried even weinig door koelheid eenige berekening of dwang: zoo ging zij voorbij.
Zou zij hem vergeten hebben? Alles had hij gekozen boven dien ijskouden blik, boven die onveran-
{==126==} {>>pagina-aanduiding<<}
derlijke kleur, boven dat bedaarde lachje. Immers hij kon ook niet weten, dat dit alles gekunsteld was, dat het den prijs van een strijd van twee bange dagen uitmaakte, dat het kleine eind weegs, door haar afgelegd, voor haar het beklimmen van een hoogen berg geweest was, dat het bereiken van haar fauteuil haar voor nederstorten bewaarde?
‘Was dit de ontmoeting, die mij nu drie dagen onophoudelijk bezig hield?’ vroeg hij diep vernederd zich-zelven, terwijl hij alleen bleef staan, daar de andere Heeren dadelijk rondom haar drongen, om haar hunne belangstelling in den staal harer gezondheid en hunne vreugde over hare wederverschijning in den kring te betuigen.
Na een half uur gesproken te hebben, werd de jonge wilmore verzocht een nieuwe proef van zijn schoon talent te geven.
Hij reciteerde byron's aandoenlijke Stancen aan Thyrza:

Ook gy gestorven, jong en schooner 
Dan wat op aard ooit sterven moest! 
Zoo lief een leest, bekoorlijkheden 
Zoo zeldzaam en zoo aangebeden, 
Zoo vroeg reeds door den dood verwoest! 


Met wangunst zag stralenheim, met hoe veel ingenomenheid het oog van de vrouwen - ook van angelique - op den gelukkigen rustte, zoodra hij had aangevangen. Maar toen wilmore voortging:

Maar bood u de aard haar schoot ter ruste, 

{==127==} {>>pagina-aanduiding<<}

En treê de Dartle en de Onbewuste 
U zorg- en achtloos over 't hoofd, - 
Daar is, wien 't denkbeeld doet verschrikken, 
Slechts eenmaal op dat graf te blikken! 


toen was het, als of een angel des Ritmeesters hart doorboorde; hij verborg het aangezigt met de handen, een koortsachtige siddering liep hem door de leden, hij was een bezwijming nabij; hij kwam niet eer tot zichzelven eer een gemurmel van toejuiching onder de Heeren, door de vrouwen nog welsprekender in hare vochtige oogen uitgedrukt, hem uit dien staat van halfbewustheid wekte. Hij zag angelique aan; zijweende! zij weende tranen, door wilmore uit haar oog gelokt. Hij moest zich afkeeren. De ongelukkige wist niet, hoe dierbaar aan de arme de gelegenheid geweest was, toen zij de tranen van haar eigen weedom schijnbaar aan vreemd leed mogt toewijden.
De prentbeschouwing volgde; en hoewel hij nu naderbij trad, zag hij van haar voorover gebogen gelaat niets dan de blonde, die het omgaf. Zij sprak ook weinig. Trouwens dit behoefde niet, daar elisabeth voor dien avond het discours regelde, dat van hare zijde voornamelijk bestond in het plagen van friedhof, wiens smaak in de keuze der platen zij nu eens bespotte, dan weder met allen schijn van ernst afkeurde. Zijne bittere teleurstelling over deze onheuschheid, en zijn linkschheid in het afweren van hare schalksche invallen, hielden de aandacht van allen bezig, en boden aan de ondeugende Freule het dubbele voordeel, van tol bedekking harer vriendin

{==128==} {>>pagina-aanduiding<<}

en tot ontwapening van haren minnaar te strekken.
Bij het eenvoudig avondmaal werden de vrouwen door de Heeren bediend. Na het nuttigen van een stuk beschuit en een enkel takje druiven, haar door wilmore aangeboden, zoo als zijn gewoonte scheen te zijn, vertrok de jonge lijderes, en het den Ritmeester in volslagen moedeloosheid achter; deze was te dieper, naar mate zij de terugwerking was van grooter overspanning.
Mevrouw van lindau had een paar malen met vriendelijke zachtmoedigheid met hem gesproken over een onderwerp, dat beide evenzeer aanging - den dood zijns Ooms.



{==129==} {>>pagina-aanduiding<<}

Zestiende hoofdstuk.

Met hijgend verlangen wachtte de Ritmeester den Volgenden avond af.
Het is vreemd, hoe een persoon of zaak zich op eens geheel van onze ziel meester kan maken, zoodat wij daarin alleen leven, na er langen tijd weinig of niets voor gevoeld te hebben: het is vreemd; dikwijls het vreemdst voor hem, die het ondervindt.
De avond kwam, ging voorbij, en liet weder niels dan teleurstelling achter. Alles scheen natuurlijk en ongedwongen den gewonen gang te gaan; de eenige troost, dien stralenheim met zich naar zijn kamer nam, was deze: ‘Er moet toch overleg schuilen in het ontwijken van mijn oog; ééns had zij mij ten minste moeten aanzien, zoo zij niet met voordacht haar blik altijd naar den anderen kant der zaal gerigt hield.’
Het is een geringe troost, geschuwd te worden, een bittere troost misschien, maar toch altijd een troost. Hij moge de teedere zijde onzes harten grieven, hij streelt deszelfs ijdelheid: en wie zal zeggen, welk een

{==130==} {>>pagina-aanduiding<<}

groot deel van ieder menschelijk hart ijdelheid heet? Zij toch vermomt zich onder iedere gedaante, schuilt in elke gedachte, mengt zich in iedere handeling. Te kunnen zeggen: ‘Men haat mij,’ te gevoelen; ‘Ik word gevreesd,’ ziedaar een bitterzoet genoegen; maar onverschillig te laten, dit is, van iederen kant beschouwd, onverdragelijk; dit laat geen uilweg open; dit vernedert. O, onverschilligheid is een zacht woord voor verachting.
Hoe wachtte stralenheim, bijna met liefde zou ik zeggen, indien daardoor zijn stemming voor ieder even duidelijk gemaakt werd, naar een blik van spijtigheid, naar een duidelijk blijk van gevoeligheid, naar een enkel hard woord; maar te vergeefs bewaakte hij iederen oogopslag, elke beweging, elke uitdrukking, het lam kon immers niet met de horens stooten?
Voor friedhof waren de avonden ook niet enkel weelde meer; de liefde, die men zich-zelven evenmin als aan anderen bekend heeft, is een heerlijk, gevoel; hare uitwerking is tooverachlig; ons pad is licht, alle voorwerpen zijn roziekleurig, en wij weten niet van waar die glans komt, ja, zien in de rondte met de verrukking van het kind, dat plotseling het tooneel van een karmozijnen gloed omlogen ziet, en zijn bewondering en vreugde daarover onverminderd smaakt, omdat het nog niet weet, welke kunstmiddelen dit heerlijk effect veroorzaken.
Maar thans begon het den jongeling helder te worden, welk gevoel hem in den laatsten tijd zoo gelukkig gemaakt had, en met de kennis ontwaakte de on-
{==131==} {>>pagina-aanduiding<<}
rust. Zoodra het woord ik bemin, al is het in het diepste des harten, is uitgesproken, verliest de liefde hare geestelijkheid; zij neemt een karakter van ligehamelijkheid aan, die spoedig het onstoffelijke drukt. Om duidelijker te spreken, nadat friedhof tot de zekerheid was gekomen, dat hij elisabeth beminde, gevoelde hij terstond behoefte aan wederliefde, en van dat oogenblik hing zijn geluk niet meer van zijn eigen wil, niet meer van illusies, maar van den wil van elisabeth, van de wezenlijkheid af.
Zoo wachtten beide vrienden, in geen zeer gelukkige stemming, op zekeren avond het binnentreden der Dames af; zij hadden getracht met elkander te spreken, maar dit had niet willen gelukken van wege den inwendigen wrevel, dien zij bij elkander ontmoetten; en hun goed oordeel had hun gezegd, dat het voorzigtig ware die klippen, al lagen zij diep verborgen, te ontzeilen. Schoon vriendschap en liefde van zelve uit het hart voortkomen, bestaat er nogtans even zoowel een kunst van liefhebben, als er tot elke andere deugd oefening vereischt wordt; ieder, menschelijk hart is als een bedriegelijke, gevaarvolle zee; zonder zeekaart en peillood loopt men gevaar van er schipbreuk op te lijden. Op den duur is de natuurlijke opwelling van liefde, hoe vermogend, zij schijne, onvermogend om iederen schok te voorkomen: dat men dit meer bedacht, en liever dan het beminde hart te beschouwen als een onvervreemdbaar eigendom, het bespiedend gadesloeg als een ongewissen Bondgenoot, op wien men nimmer te veel vertrouwen mag. Men besteedt zoo

{==132==} {>>pagina-aanduiding<<}

veel tijd om andere kundigheden aan te leeren: het ware toch ook der moeite niet onwaardig, te leeren liefhebben. En welke oefening zou zoeter belooning geven, dan deze?
Zoo zaten dan de beide mannen onder een stilzwijgen, dat het leed des anderen eerbiedigde, in het vuur te staren: terwijl de overige Heerên in een hoek van de zaal in een druk gesprek waren, een gesprek, dat door menige spotternij over de beide naargeestige droomers verlevendigd werd. Hunne vreugde was echter op dit oogenblik in zoo verre onschuldig, dat de beide aangevallenen er even weinig van bemerkten, als de haan, bij een bekend volksspel, er iets van bespeurt, dat de linksche sabelhouwen der geblinddoekte boeren hem gelden.
De Dames waren binnengekomen en gezeten, maar het wilde dien avond niet vlotten; de toon leed door hetgeen de Franschen zoo geestig arrière-pensées noemen: het gesprek kwijnde, friedhof duidde elisabeth hare overwinning ten kwade, en viel dus in een scherpen, gispenden toon tegen al wat vrouwelijk is, 't welk haar, ondanks al haar geestigheid, stil maakte, en deed bepeinzen wat toch den jongen man weder op een punt mogt gebragt hebben, waarvan zij meende dat hij door haar voor altijd afgelokt was: allerminst vermoedde zij, dat dit slaan met de vleugels voortkwam uit de gevangenschap, in welke hem haar zijden net steeds naauwer en naauwer begon te knellen.
angelique had eenigen tijd met wilmore gesproken,

{==133==} {>>pagina-aanduiding<<}

maar zij scheen minder wèl dan gewoonlijk. Zelfs, toen een der Heeren zijn guitarre nam om een romance te begeleiden, die men hem verzocht had te zingen, schoof zij haar stoel in een hoekje, en leide het hoofd met half gesloten oogen tegen den muur, als of zij vermoeid ware. Zij zag niet, hoe stralenheim deze gelegenheid waarnam, om haar met vurige blikken aan te staren, hoe hij daarbij beurtelings verbleekte en rood werd, en zigtbaar met zich-zelven kampte. Maar de muur scheen voor haar fijne slapen te hard; gedurig verplaatste zij haar hoofd, zonder dat zij een houding vinden kon, die haar gemakkelijk genoeg was. stralenheim, dit niet langer kunnende aanzien, vergat zich-zelven. Hij sloop naar de sofa, nam een der zachte zijden kussens, en bood het haar met een sidderend: ‘Mag ik....’ aan. Schichtig sloeg zij haar oogen op en zag in de zijne, vol eerbied, vol demoed, vol liefde op haar geslagen. Zij bedekte echter dadelijk den ontroerden blik met hare oogleden, en had al de kracht noodig, die zij in den langen strijd verzameld had, om met een eenigzins kalm: ‘Ik dank u, Heer van stralenheim!’ dit dienstbewijs aan te nemen.
Zij sloot dadelijk de oogen weder, zoowel om hare aandoeningen te verbergen, als om hel liefelijk beeld, dat haar straks voor de oogen stond, zoo lang mogelijk met hare verbeelding vast te houden. ‘Hoe? zou het waarheid zijn, wat reeds dikwijls zijn oog geschenen had haar te willen zeggen, en nu ook zijn stem bevestigd had? zou het waarheid zijn?

{==134==} {>>pagina-aanduiding<<}

of ging hij zijn wreed spel hervallen?’ Een rilling drong haar door de leden. Zij bad, dat hij niet in deze verzoeking mogt komen, eerst om zijnen, dan om harentwil. Indien stralenheim vermoed had, welk gebed die oogen hield neêrgeslagen, hij zou zoo ontmoedigd niet zijn heengegaan, nadat hij te vergeefs op een tweeden blik gewacht had. Integendeel zou het hem gelukkig hebben doen oprijzen, indien hij geweten had, hoe de vonk, in haar hart gevallen, alles had in vlam gezet, en reeds begonnen was hare veslingwerken te verteren. Want, hoewel zij in zijn afwezen geen oogenblik getwijfeld had, of bij was zoo onwaardig, als hij zich getoond had, nu zij hem had weêrgezien - neen, zij had zich moeten bedriegen; dat oog kon niet misleiden, die mond niet liegen; zij gevoelde niets meer dan de pijn der scheiding, zonder die aan hem te wijten. Haar gevoel omtrent hem nam in bitterheid af, en won in sterkte; haar zacht en onergdenkend hart werd haar vreesselijkste vijand.
‘- - - gelijk frans de Eerste, aan wiens galanterie geen Dame twijfelen zal,’ ging friedhof voort, terwijl hij zich spolachtig voor elisabeth boog, ‘zoo naar waarheid zeide:

Souvent femme varie, 
Bien fol est qui s'y fie.’ 


‘Gij schijnt de geschiedenis van dit versje niet te kennen, geleerde Heer!’ hernam elisabeth, ‘anders zoudt gij het hier niet aanvoeren. Vergun mij dus u te zeggen, dat het behoort tot de historie van een Hofdame, die staande de gevangenschap van haren

{==135==} {>>pagina-aanduiding<<}

minnaar vermist werd, waarop Koning frans met zijn zuster wedde, dat de schoone zich met een ander uit de voeten gemaakt had. Bij deze gelegenheid sneed de Koning dit versje spottende op een vensterruit; maar de Dame werd teruggevonden, en wel.... in de gevangenis, waaruit zij haren minnaar had helpen ontsnappen. Gij behoordet dus voorzigtiger te zijn in het gebruik uwer wapenen, en ze mij niet zelf in handen te spelen.’
‘Allergeestigst, Freule! ik ben u verpligt voor uwe teregtwijzing. Maar eilieve zeg mij, van waar had frans de ervaring, die hem zulk een oordeel deed vellen? En vernietigt dit bijzonder geval, toegegeven dat het waar zij, de algemeene uitspraak van een Vorst, die, ten opzigte van vrouwenliefde en vrouwentrouw, meer dan iemand, zeggen kon: Experientia docet? ei, daar vergat ik haast, dat uwe belezenheid zich niet tot het Latijn uitstrekt; vergeef mij, ik wilde zeggen, dat hij door de ondervinding geleerd was.’
elisabeth beet zich op de lippen, om hare ergernis meester te blijven.
stralenheim zat, men vergeve ons de vergelijking, als een herkaauwend dier, in zich-zelven het rijmpje te herhalen, en paste het met een bitter lachje toe.
angelique's verlangen, om wegens haar hoofdpijn vroeg naar boven te gaan, was aan allen even welkom, en werd dus dadelijk ingevolgd.
Boven gekomen ontkleedden zich de meisjes stilzwijgend.

{==136==} {>>pagina-aanduiding<<}

angelique peinsde over het gebeurde in de laatste oogenblikken. elisabeth beschuldigde zich-zelve aan haar genomen besluit van zich niet meer in een onvrouwelijken strijd te wagen ontrouw geweest te zijn, en was dus tamelijk kwalijk gehumeurd. De kamenier, die anders gewoon was de beide Dames onder het betoon harer goede diensten met hare opmerkingen en verhalen op te vrolijken, werd door angelique teruggewezen met een vriendelijk: ‘Eilieve, spreek zoo luid niet, lize, ik heb hoofdpijn;’ en door elisabeth met een bitsch: ‘Stil, kind! ik heb heden geen hoofd voor uw praatjes.’
De arme deern, zij zuchtte.
Hoe dikwijls wijst niet een luim, een gril van meester of meesteres de gemeenzaamheid van een dienstbode terug, welke zij den vorigen avond wettigden. Wie vraagt daarnaar? men vergeet te dikwijls, dat men omtrent hun hart even zoowel pligten te vervullen heeft, als omtrent hunne grovere behoeften; het wordt zoo dikwijls gezegd en zoo ligt geloofd: ‘dat gevoelen zij niet,’ zonder dat men zich van deze gewaagde stelling ooit reden vraagt of geeft. O, voor een vernedering of beleediging heeft elk menschelijk hart dubbel teedere voelhorens. Zoo zij dit meer bedachten, zouden menige meester of meesteres toch te goedhartig zijn om te handelen, gelijk zij doen. Het is waar, dat het verleidelijk is, op anderen het leed te wreken, dat ons wordt aangedaan. Het knaapje, dat bestraft is geworden, loopt in magtelooze woede naar Karo, en trekt den geduldigen hond bij de

{==137==} {>>pagina-aanduiding<<}

ooren; terwijl het kleine meisje niets eerder te doen heeft, dan de ontvangen moederlijke berisping dadelijk tot haar pop te rigten. Zoo vroeg reeds ontwikkelt zich de neiging tot deze onregtvaardigheid.
Onder dit redeneren is het intusschen nacht gegeworden, en slaapt lize gerust, zonder aan het kleine leed te denken, dat haar is aangedaan, terwijl hare meesteressen, door allerlei droomen harer verbeelding gekweld, niet tot rust kunnen komen; nu ware het zeker aan haar geweest, de anderen te beklagen:
Der menschen lot is lang zoo ongelijk niet, als het schijnt: een regtvaardige hand houdt de schaal en rigt den evenaar.



{==138==} {>>pagina-aanduiding<<}

Zeventiende hoofdstuk.

Veertien dagen waren er verloopen na de aankomst des Ritmeesters. Het was duidelijk, dat hij veel gewonnen had bij Mevrouw van lindau, welke zich evenzeer tot hem aangetrokken voelde door de magt, welke het voorledene op hare ziel uitoefende, als door de meerdere beminnelijkheid, welke hem sedert hunne scheiding eigen was geworden.
Daarbij had hij haar zijn gansche hart opengelegd, en de oorzaak van zijn vroeger gedrag voor haar ontvouwd; het was dus uiterst-natuurlijk, dat zij thans in den jongeling den goeden Engel begon te zien, die hare schoonste verwachtingen zou verwezenlijken. Zij kende angelique's hart, en twijfelde niet of het zou edelmoedig genoeg wezen om het offer van stralenheim's berouw aan te nemen. En mogt dit zoo zijn, dan, dweepte zij, dan zou het geluk van het meisje den dood ontwapenen, of, zoo al haar physiek eenig deel had aan de kwijning, die haar leven bedreigde, het opwakkerend leven haars geestes zou door zijn prikkel die

{==139==} {>>pagina-aanduiding<<}

zwakheid overwinnen. Het is een aandoenlijk schouwspel, een moeder, die met haar hart tegen haar oog, met haar hoop tegen de wezenlijkheid kampt. Men hoort haar zeggen: ‘neen, voor het ergste vrees ik niet,’ terwijl het in tranen drijvende oog die verzekerdheid wederspreekt, en zij een oogenblik van voorbereiding noodig heeft, eer haar mond zich aan die grootspraak waagt. Gelijk beproeving alle deugden verhoogt, is niets aandoenlijker en verhevener tevens, dan een beproefde Moeder.
Ook bij angelique was stralenheim merkelijk gevorderd. Sedert den laatstvermelden avond sprak zij eenige malen tot hem, of liever beantwoordde zijn toespraak; en het was den jongen man onverklaarbaar, hoe een vriendelijk woord, een toevallige aanraking van haar, die vroeger, geheel de zijne zijnde, hem bijna koel liet, thans zijn hart kloppen en zijn pols jagen deed.
In vervoering was hij dezen avond op zijn kamer teruggekomen.
Hij was namelijk verzocht geworden, zich ten genoege des gezelschaps op de fluit te laten hooren, in de behandeling van welk instrument men vernomen had, dat hij uitmuntte. In den aanvang weigerde hij. Hij had sedert het ontvangen zijner borstwonde niet gespeeld, en zelfs nu nog was het hem strengelijk verboden, zoo als ook friedhof, indien hij heden niet toevallig afwezig geweest ware, het hem niet zou hebben vergund. Maar men bleef er tot onbeleefdheid toe op aandringen. Het is waar, stralenheim had hier een einde aan kunnen maken met te

{==140==} {>>pagina-aanduiding<<}

zeggen, dat zijn gezondheid het hem verbood, maar hij schaamde zich voor deze verontschuldiging, welke hem in zijn oog het voorkomen van een hypochondrischen egoïst scheen te geven. Hij had dus bij zich-zelv' voorgenomen zijn wil van angelique afhankelijk te maken; maar zij zweeg; hij wachtte of zij haar verzoek niet bij dat der overigen zou voegen; die gunst was toch niet te groot, men bewees haar aan den onverschilligste.... zij zeide niets. Eenigzins gekwetst, nam hij de fluit op; hij wilde toonen, dat haar belangstelling niet volstrekt noodig was, om zijn besluit te bepalen; hij begon met eenige inspanning, een ligte aanraking van zijn arm deed een rilling door zijn leden varen, zonder dat hij zag, welke vingers hem aanroerden.
‘Onvoorzigtige! Denk aan uw borst. gij moogt niet spelen.’ Liefelijker muzijk dan deze naauwelijks hoorbaar gefluisterde woorden had zijn ooren nooit gestreeld.
En zij was misschien nooit gelukkiger geweest, dan toen zij ze uitsprak; het waren woorden van vergeving en verzoening; zij aanvaardde daarmede ten tweedenmale het regt, waarvan zij eens afstand gedaan had, en dat haar op nieuw met beven werd aangeboden. Van dien oogenblik had zij hare gelofte hernieuwd, al durfde hij zich die nog niet toeëigenen.
Hoewel minder teeder, minder innig, nam ook de sympathie tusschen elisabeth en friedhof toe; de beschreven twist was daartoe zeer bevorderlijk geweest. De Doctor had met verdriet gevoeld, dat hij te ver ge-
{==141==} {>>pagina-aanduiding<<}
gaan was, en gedroeg zich daarom uitermate geduldig, zoo lang het elisabeth goeddacht te blijven pruilen, en dat was niet kort. Zij begon met het ernstig te meenen: want hij had haar dubbel gekwetst door haar te toonen, dat haar liefelijkheid hem nog niet getemd had, zoo als zij dacht, en omdat hij haar aanspraak op lektuur bespottelijk had gemaakt. Toen echter zijn gedweeheid haar omtrent het eerste punt gerustgesteld had, kon zij over het andere wel heenstappen, maar bleef nog onverbiddelijkheid voorwenden ‘om zijn best wil’ zoo als zij angelique lagchend toevoegde, als deze, bewogen door zijn lijden onder dit wreede spel, zijn zaak bepleitte. Een oogenblik verried het hart van het meisje zich echter, en toen had de andere partij het overwigt herkregen: zoo moeijelijk viel het beide weêrspannige gemoederen den trek naar heerschappij op te geven: zoo streden beide een strijd, waarin de overwinning even pijnlijk is als de nederlaag, en die alleen gelukkig kan eindigen met de overgave der zwakke partij, indien deze niet te laat komt, om den kans op een gunstigen vrede over te houden.
En dit was hier, gelukkiglijk, het geval niet. Beide geraakten tot beter inzien, en toen friedhof aan elisabeth betuigde: ‘Mijn geluk is in uw hand,’ was het verwarring, en geene coquetterie meer, die de verhooring van zijn wensch uitstelde tot hare terugkomst jn de ouderlijke woning.
Aan de beschrijving van een gelijk tooneel tusschen angelique en stralenheim wage ik mij niet. De moe-
{==142==} {>>pagina-aanduiding<<}
derlijke kus bevestigde beneden het verbond, dat boven, indien hij er kennis van droeg, door haar zaligen vriend gezegend werd; onder hare vreugdetranen waren eenige bittere druppels gemengd, die zijn nagedachtenis deed vloeijen.
Het leven, dat zich nu voor beide opende, met onze beschrijving te volgen, zou onmogelijk zijn: het was te innig; de zekerheid van een aanstaand geluk, die iedere andere verbindtenis volgt, werd hier vervangen door de onzekerheid van een donkere toekomst: maar toch zij waren gelukkig. Als stralenheim in het stille schemeruur aan angelique's voeten zat, en met het hoofd op haar schoot vertrouwelijk met haar fluisterde, dan bande hunne liefde de beide Démonen, die hunne zaligheid bedreigden - het smartelijk Verledene, de onzekere Toekomst. Zoo die beide vijanden eenigen invloed op hen uitoefenden, het was ten goede; het bang Verledene verhoogde het genot van hun tegenwoordig geluk: de dreigende Toekomst maakte hun verbond te naauwer, en trok als het ware de liefde van een geheel leven in korte oogenblikken zamen.
stralenheim's stemming was weemoedig; maar zou dit niet de regte wijze zijn, om het geluk te genieten? dat schateren en juichen - moet het niet meer dienen om anderen en zich-zelven op te dringen, dat men gelukkig is, dan dat het de natuurlijke uitdrukking van waar geluk is? Er is in iedere menschelijke vreugde ruim zoo veel vreeze, als hope. Is het dan niet natuurlijk, dat bij den fijngevoelenden mensch een

{==143==} {>>pagina-aanduiding<<}

stille glimlach, en geen luidruchtig gejubel, den zegen van het oogenblik ontvangt?
Zijn blijdschap werd bovendien getemperd door de bewustheid van vergeving noodig gehad en ontvangen te hebben; want ook dit gevoel maakt ernstig: daar entegen was angelique levendiger, vrolijker, omdat zij die vergeving had geschonken; zij had stralenheim om haar eigen weldaad te meer lief: zij, die iederen dag, welken zij zoo gaarne op aarde doorbragt, besteedde, om, door hare vorderingen in volmaking, hare aanstaande scheiding van de aarde te meer te bespoedigen!
‘Hoe kan zulk een zaligheid, als de mijne thans is, op aarde genoten worden?’ vroeg stralenheim, den blik naar angelique opslaande, om in haar diepe, blaauwe oogen te staren.
‘Omdat wij geleerd hebben haar te schatten, mijn willem! Wij staan op een hoogte, die wij niet dan langs een betraand en doornig pad bereikt hebben, en daarom zijn wij zoo regt gestemd, om het genot, dat ons het tegenwoordige oogenblik van verademing schenkt, te waarderen.’
Met geweld verwijderde stralenheim de gedachte aan de donkerheid, welke de andere zijde van de helling omhulde, om voor de honderdste maal te vragen: ‘ange, mijn ange, hebt gij mij lief?’
Als zij zich daarop over hem heen boog, de zachte wang aan zijn borst verborg, en fluisterde: ‘Vraag uwe liefde naar de mijne!’ dan verzonk hij in een zalige opgetogenheid. Zoo konden zij soms een geruimen tijd,

{==144==} {>>pagina-aanduiding<<}

hand in hand, in een onafgebroken zwijgen doorbrengen, terwijl alleen een lachje om stralenheim's mond verried, waarmede hij zich bezig hield, tot dat eindelijk angelique, een weinig wangunstig over het egoïsme dezer onmededeelzame verliefdheid, hem uit zijn mijmering zocht op te wekken, zeggende: ‘Gij zijt niet vrolijk, mijn Vriend?’
‘Niet vrolijk, dierbare?’ en zijn verrukt oog staarde haar aan met een gloed, waarvoor zij het hare neder moest slaan; ‘niet vrolijk? mijn hart dreigt te barsten, zoo versterkt en versnelt de vreugde zijn slagen, en beneemt mij den adem, om het u te zeggen. Overtuig u zelve!’ en hij bragt haar hand aan zijn zwoegende borst.
Dan zwegen beide weder een lange wijle.
Zoo gaarne als stralenheim angelique hoorde spreken van den verloopen tijd, zoo gaarne ondervroeg hem het meisje over zijn verleden. Met kinderlijke naïviteit kon zij hem bij dit onderwerp met vraag op vraag vervolgen, en hem telkens een nieuwe bevestiging zijner liefde afvleijen. ‘En van dat oogenblik af was uw ange u niet onverschillig meer, niet waar?’
Dan beschreef hij haar zijne onrust na hunne scheiding, de ledigheid in zijn hart, zijne behoefte naar hare toen achterblijvende brieven; en beide eindigden meestal met de overtuiging, dat hij haar altijd lief gehad moest hebben; dat hij het slechts zelf niet geweten had, eer hunne scheiding het hem onwederlegbaar bewees. Al twijfelde stralenheim zelf bij den

{==145==} {>>pagina-aanduiding<<}

aanvang van zulk een gesprek hier nog aan, zou hij toch bij het eindigen er van, verwarmd door zijn ijver om hare twijfelingen op te lossen, het tegenovergestelde voor onmogelijk verklaard hebben.
En waarom niet? het was voor beide een gelukkig zelfbedrog.



{==146==} {>>pagina-aanduiding<<}

Achttiende hoofdstuk.

Het werd kouder; reeds begonnen zich 's morgens sporen van nachtvorst te vertoonen, en de snijdende wind beroofde het geboomte van zijn laatste bruin en geel. In een nevel gehuld kwam de Zon, van haar stralenkrans beroofd, als een bloedroode schijf steeds later en later het gebied des Hemels aan zijn bleeke Koningin terugvragen. De badplaats was bijna geheel verlaten. Het werd nu ook het ernstig plan van Mevrouw van lindau om te vertrekken. Lang hadden de jonge lieden, bijgeloovig gehecht aan de plaats, die hen weder bijeengebragt had, de uitvoering van dit voornemen verbeden; maar een brief des Barons veroorzaakte, dat zij niet langer mogt toegeven.
‘Zij moest terugkomen,’ schreef hij; ‘haar toezigt werd nu hoognoodig om in den wintervoorraad voor keuken en kelder te voorzien. Hij had zich reeds alle moeite gegeven, en de inzameling der vruchten in eigen hooge persoon bestuurd: maar nu was ook alles, wat een man doen kon, verrigt, en moest hij het ove-
{==147==} {>>pagina-aanduiding<<}
rige aan zijne vrouw overlaten. Oordeel dus zelf, marie, hoe noodzakelijk uw terugkomst is, enz.’
Van dezen aard waren de drangredenen, door den vader en echtgenoot gebruikt, om een ziek kind en een voortreffelijke gade aan zijn hart terug te roepen. Maar toch, hij riep; en Mevrouw van lindau had reeds lang geleerd uit pligt te volgen, waar het uit genegenheid niet geschieden kon.
elisabeth bragt tegen het besluit om te vertrekken juist niet veel in. Zij had friedhof een streng stilzwijgen omtrent zijne liefde opgelegd, dat haar-zelve het eerst verveelde. ‘Hoe onnoozel,’ dacht zij, ‘alles zoo naar de letter te nemen, en niet te begrijpen, dat de vrouwelijke waardigheid een strengheid vordert, welke de warme liefde van den man moet zoeken te overwinnen.’
Terwijl dus de gehoorzame minnaar zich gouden bergen van zijn onderwerping beloofde, maakte hij juist daardoor voor elizabeth het scheiden gemakkelijker; hij mogt zich verbeelden alle vrouwelijke ondeugden te kennen, alle vrouwelijke zwakheden kende hij niet, en hij verviel daardoor telkens in dwalingen. Hoe weinig vermoedde hij nu weêr, dat zijn schoone meer dan eens ongeduldig met den kleinen voet stampte, als hij een voorkomende gelegenheid om haar te verbidden angstig ontvlood of bloode liet voorbijgaan, terwijl zij in ergernis zeide: ‘Zeker, ange, hij bemint mij niet; ten minste voor zulk een flaauwe genegenheid ben ik hem niet zeer verpligt.’ Als angelique, met haar engelrein vertrouwen, haar dan

{==148==} {>>pagina-aanduiding<<}

vroeg: ‘Maar, liefste lizzy! als gij nu reeds twijfelt, hoe zoudt gij dan in mijn omstandigheden stralenheim gelooven, die toch verzekert mij altijd bemind te hebben? en ik geloof dit met geheel mijn hart, en o zoo gaarne!’ dan glimlachte elizabeth eenigzins medelijdend, maar kuste het lieve schepsel om een aswending te maken, uit vreeze van haar noodeloos te ontrusten. In zulke oogenblikken had elisabeth waarlijk eerbied voor de kinderlijk-eenvoudige ziel, die hare natuurlijke scherpzinnigheid verloochende, zoo geheel had zich daarvan de liefde, ‘die goedertieren en niet afgunstig is, die geen kwaad denkt, maar alle dingen bedekt, alle dingen gelooft, alle dingen hoopt, alle dingen verdraagt’ meester gemaakt. Menschenkennis moge een nuttige gaaf wezen, zij groeit op een bitteren wortel: zij grondt zich, even als de krijgskunst, op haat. Die gewoon is in het menschelijk hart als in een open boek te lezen, moge op den onnoozele, voor wien dit boek gesloten is, met hoogmoedige deernis nederzien, er zijn toch oogenblikken, dat hij niet kan nalaten hem te benijden. Zoo was het ook nu met elisabeth; zij was jaloersch van een onnoozelheid, welke den kamp niet kende, door twee strijdige beginselen in hare borst gevoerd; en het strekte haar tot eere, dat zij hare meerdere kennis niet misbruikte, om met liet vast vertrouwen ook het onvermengd geluk harer vriendin te sloren. Zeker, toen zij de argelooze duive in hare armen sloot, het zou moeijelijk geweest zijn te bepalen, wie op dit oogenblik meer bewondering en liefde

{==149==} {>>pagina-aanduiding<<}

verdiende, de geloovige Liesde of het liefderijke Ongeloof!
friedhof, wien bij al zijn schijnbaar geduld toch ook de proef zwaar genoeg viel, stelde mede aan hun afreize geen beletselen in den weg, ja drong zelfs aan op de noodzakelijkheid om angelique te vervoeren vóór de koude vinniger werd. De scheiding van haar zou hem veel kosten, dit gevoelde hij vooruit; hij toch had in haar de altijd geduldige, altijd gehoorzame lijderes gevonden, welke eindelijk tot den Geneesheer in een bijna kinderlijke betrekking geraakt, en hem dan ook een bijna vaderlijke belangstelling voor zich inboezemt. Hierbij was hij in zijne behandeling niet ongelukkig geslaagd: het meisje was weder vooruit gegaan; van nieuws hadden hare betrekkingen hoop op de mogelijkheid harer herstelling opgevat: hij evenwel niet, die de kwaal kende, en menigmaal haren gang bespied had; die wist, hoe zij soms schijnen kan haar offer op te geven, schoon het niets is dan stuiten op het hardnekkig levensbeginsel, welks sloping zij daarom echter niet opgeeft. Hij wist, dat de bedriegelijke schijn van wederkeerende gezondheid op het gelaat der wegkwijnende niet meer te vertrouwen was, dan het voorkomen van jeugd en frischheid, door de groene klimop aan den kranken bouwval gegeven; op het oogenblik, dat het valsche uitwendige nog aller oogen aantrekt, stort de schoone ruine ineen, en het liefelijke hulsel wordt een bekoorlijk lijkkleed.

{==150==} {>>pagina-aanduiding<<}

Ook wilmore vermoedde dit, toen hij met byron's woorden:

Fare thee well, and if for ever, 
Stili for ever fare thee well! 


afscheid nemende, met een traan in het oog de aangeboden hand kuste en beloofde, haar niet te zullen vergeten. De Brit hield getrouw zijne belofte; en wanneer er in zijn vaderland, waarheen hij al spoedig na haar vertrek terugkeerde, een schoone vrouw geroemd, een bevallige geprezen, of een liefelijke gezegend werd, dan kon hij niet nalaten te zeggen: ‘Mijn Hollandsche waterlelie, die nu wel reeds zal zijn ondergedoken, vereenigde deze drie bekoorlijkheden. O, zoo gij haar gezien hadt!’
Eens echter had een zijner vrienden de onvriendelijkheid met zijn getrouwe bewondering van de schoone Hollandsche te spotten. Sedert dien tijd wees hij niet meer zoo veel op de bloem, maar liet haar in de schaduw. Hij kon niet dulden, dat naar den kranken stengel steentjes geworpen werden.
Eindelijk sloeg het uur des vertreks; nog eenmaal gingen stralenheim en zijn Geliefde al de plekjes, waarop zij bijzondere betrekking gekregen hadden, zoowel in het hôtel als in den nu geheel dorren hof, vaarwel zeggen. Het kon niet anders, of de gedachte van verlaten en afscheid nemen moest angelique schokken, en het somber gevoel van haren toestand van den duisteren achtergrond, waarheen het vriendelijk licht

{==151==} {>>pagina-aanduiding<<}

der jongst verloopen dagen het verbannen had, droevig voor haren geest terug roepen.
Angstig bespiedde stralenheim het betrekken van haar gelaat, en de bange wolk op het anders zoo rustige voorhoofd; het beven van den onderlip en de plooijen rondom haren mond verrieden, hoezeer zij inwendig geschokt was. Hij sloeg zijn armen om haar leest, wier toenemende slankheid hem eensklaps als een dreigend voorspook trof en zijn stem bewogen maakte, toen hij vroeg: ‘angelique, zeg mij, wat doet u weenen? ga ik niet met u?’
Haar gelaat klaarde op, toen zij antwoordde: ‘Zeker, willem, zeker! hoe zou ik het kunnen vergeten? Gij verlaat mij immers nooit meer, beloof het mij, nooit!’
stralenheim ontroerde van het hoofd tot de voeten over den verschrikkelijken zin van deze vraag; het scheen een bliksemstraal, die een afgrond verlichtte.
Zij wist zelve niet hoe veel zij verraden had, en hoe weinig het maar helpen kon den sluijer te behouden, door welks gazen nevel zijn oog nu duidelijk heenzag; anders had zij er misschien niet bijgevoegd: ‘Gij vergeeft het mij toch, dat het scheiden van ieder plekje, dat uwe liefde voor mij belangrijk heeft gemaakt, mij aandoet? voor 't laatst is zulk een hard woord.’
‘O angelique, ik bid u, heb medelijden! ik smeek u, voor 't laatst zulk een blik in uw ziel! ik kan het nog niet uitstaan; ik zal leeren, ik beloof het u; spaar mij tot dat ik meer kracht zal hebben.’
‘willem, Beminde, hoe kunt gij in mijn woorden

{==152==} {>>pagina-aanduiding<<}

zoeken.... wat er niet inlag,’ wilde zij zeggen: maar zij zag hem aan: hij weende: zwoegende bewoog zich zijn borst: toen vermogt de teedere vrouw niet langer haren weedom in haren boezem te smooren; overvloedig braken de tranen uit hare oogen, terwijl zij in zijn armen zonk.
Zij was de eerste, die zich weder herstelde; zij hief het hoofd van zijn schouder op en zeide met een glimlach: ‘Foei, willem! hoe kinderachtig waren wij!’ Hij echter was niet zoo ras tot bedaren te brengen. Smartelijke zuchten rezen onophoudelijk uit zijn hart op. De milde tranenvloed, die het vrouwelijk oog vergiet, verkwikt, verfrischt, en spoelt alle bitterheid weg; de enkele heeto droppel, aan het mannelijk oog ontvloeid, brandt, doet pijn, en groeft bijtend-scherp de wang, waar hij langs biggelt. Zoo laten weinige regendruppelen, die de wolken slechts met moeite schijnen te kunnen afstaan, de lucht even verschroeijend, terwijl de mild nederstroomende regenbui alles verkwikt, en de aêmechtige bloemen het hoofd veerkrachtig doet opheffen. De oogenblikken, welke voor het eene paar zoo treurig omgingen, waren vertroostend voor het andere, en balsemden vele wonden, door hen elkander in den laatsten tijd toegebragt. De zekerheid: morgen zal het te laat zijn! opent zelfs harten, die anders alles kunnen opkroppen. elisabeth's eigene aandoening spande zamen met den vurigen hartstogt van friedhof om haar berekend, stilzwijgen af te breken; een half uur met hem in vertrouwelijke eenzaamheid doorgebragt

{==153==} {>>pagina-aanduiding<<}

schonk hem haar geheel vertrouwen; zij bekende hem alles, hare liefde, haar wantrouwen, zelfs haren hoog moed, en niettegenstaande er veel in haar belijdenis was, hetwelk zijn ongunstig oordeel over hare sekse bevestigen moest, toch had hij tot zijne eigene verbazing haar na deze bekentenis te meer lief. Ach, niet dat is onze kracht, dat wij zonder gebreken zijn, maar dat wij die kennen, haten, met demoed weten te belijden, en door liefde te bedekken.
elisabeth zelve genoot in die oogenblikken een ongekenden vrede. Zij was thans (zoo als stilling ergens zegt) ‘teruggezonken in de vrouwelijke liefde: tot nu toe had zij mannelijk lief gehad, en dit gevoel laat bij de vrouw een bitteren nasmaak achter.’ Zichzelve op hare plaats teruggetrokken hebbende, gevoelde zij het tegennatuurlijke in hare positie weggenomen, en werd dubbel aantrekkelijk voor den geliefde, die, even als de vurige telganger, niet dan met moeite het bedwang van een zachte vrouwenhand gehoorzaamd had.
Hun laatste afspraak was, dat friedhof haar spoedig volgen zou, om, door de ouderlijke goedkeuring daartoe geregtigd, haar geheel de zijne te maken.
Maar de reiswagen wachtte: zij moesten scheiden. Het was een bang oogenblik voor friedhof, toen hij de drie vrouwen, welke zijn achting, bewondering en liefde bezaten, in het rijtuig geheven, stralenheim de hand gedrukt, en het portier gesloten had; het was gedaan! hol klonk het gedruisch der raderen bij het wegrollen door de verlaten straat, en toen zij de geliefden

{==154==} {>>pagina-aanduiding<<}

reeds uit zijn gezigt gevoerd hadden, stond hij nog als wezenloos aan dezelfde plek gekluisterd, van waar hij ze had zien vertrekken: en ofschoon hij zich eindelijk van daar losscheurde, het duurde dagen eer hij rich in staat bevond zijn kamer te verlaten en zijn gewone werkzaamheden te hervatten.



{==155==} {>>pagina-aanduiding<<}

Negentiende hoofdstuk.

De reis ging voorspoedig; de mannelijke bescherming verligtte de moeijelijkheden er van aanmerkelijk; de gebiedende stem des Ritmeesters maakte zonder uitzondering kastelein en dienstboden gedwee, en bezorgde angelique al de gemakken, welke de teederste liefde haar verschaffen kon.
Digt in haar warmen mantel gewikkeld, en door stralenheim uit het rijtuig gedragen, raakten hare voeten naauwelijks den grond, en was zij bijna onbereikbaar voor de fijne herfstlucht, welke haar zou hebben kunnen benadeelen. Zij scheen dan ook door de reis niet te lijden, zoodat Mevrouw van lindau niet alleen om de stemming, waarin zij was, maar ook om den staat harer gezondheid, bij ieder plekje, welks gezigt haar de afreis, naar de Badplaats herinnerde, den togt zegende, van welken zij zich eerst zoo weinig had voorgesteld.
Volgens hunne belofte vergaten zij niet hun nachtverblijf in het huis van hun ouden vriend te nemen,

{==156==} {>>pagina-aanduiding<<}

die met blijde verrukking den Neef van zijn Meester zaliger ontving, en met een hartelijkheid, welke, ondanks de belagchelijke uitdrukkingen door hem gebezigd, roerend was, maria, cecilia en alle zijn lievelings-Heiligen om zegen over zijne gasten aanriep, toen zij vertrokken.
Intusschen naderden de reizigers de plaats hunner bestemming, en kwamen bij het vallen van den avond op den Lindenburg aan. Herinneringen van onderscheiden aard deden allen zwijgen, toen zij de kastanjelaan opreden. Mevrouw van lindau was de eenige, die aan anderen, niet aan zich-zelve, dacht; de moeder sprak uit haar geheele wezen: zij breidde met innige liefde hare armen uit naar de lievelingen, welke zij had achtergelaten, zocht met vliegende blikken overal hare wilhelmine, en meende in ieder voorwerp, dat zich in de verte bewoog, gustaaf en eduard, haar twee lieve jongens, te herkennen.
Maar vruchteloos. De Baron van lindau had er zich een feest van gemaakt zijne vrouw met staatsie te ontvangen. Hij had ondanks de tranen, door de kinderen vergoten, zijn bevel om zich bij hem te houden, doorgedreven. Het was op de breede stoep, dat hij Mevrouw van lindau afwachtte, mei zijn kroost naar rang achter zich geschaard, terwijl de gezamenlijke bedienden in hun feestpak de achterhoede vormden. Aldus ontving hij zijn ademloos uit het rijtuig stortende gade met een stijven handkus en bestudeerden welkomstgroet, die nog niet half ten einde was, toen zijn vrouw, hem voorbijgesneld zijnde, reeds in de

{==157==} {>>pagina-aanduiding<<}

armen harer dochter lag, terwijl de knapen legen haar opklauterden, hare kleederen kusten, zoo lang zij haar mond niet konden bereiken, en eindelijk de teleurstelling des Barons voltooiden door uit te roepen: ‘Mama! wij hebben een versje moeten leeren om op te zeggen, maar wij hebben het vergeten; willen wij u liever maar kussen, Moedertje?’
De Baron stond verrast en terneêrgeslagen over het weinige decorum, door zijn hofstoet bewaard, en trad, de schouders ophalende, met een wrevelig: Enfin! naar den wagen. Hier begroette hij elisabeth met buitengewone hoffelijkheid. ‘Schooner dan ooit, zie ik, ma toute belle! Vergun mij,’ (haar de hand gevende om af te stijgen) ‘daar er geen bevalliger cavalier is om mij die eer te betwisten, dal ik u het soutien van mijn hand aanbiede.’ De vriendelijke wijze, waarop elisabeth lagchende dit aanbod aannam, bragt hem in een betere stemming, die echter wederom verloren ging, toen hij angelique op dezelfde wijze willende begroeten, daarin door stralenheim verhinderd werd, die haar zonder een woord te spreken uit het rijtuig ligtte en in zijn armen naar binnen droeg, zonder op de strijkaadjes van den ouden Heer te letten. ‘Zij schijnen alle met gekheid geslagen,’ bromde hij tusschen de tanden, ‘behalve de Freule van lichtveld, die alleen haar verstand behouden heeft.’
Hij zag rond: allen waren naar binnen gegaan. Hierop zijn bedienden toeroepende: ‘Wat staat gij daar nog langer? Ziet gij niet, dat alles is afgeloopen,’ trad zijn Edele het huis in.

{==158==} {>>pagina-aanduiding<<}

De bedienden gingen lagchend uiteen, en wenschten elkander geluk met het eindigen van des Barons gebied; want ofschoon het zelden gebeurd was, dat Mevrouw van lindau zoo kennelijk de hand had teruggetrokken, die den Baron in zijn waardigheid staande hield, daar zij hem gewoonlijk uiterlijk alle eer bewees; zijn echter dienstboden op dergelijke punten moeijelijk te misleiden, en was het sedert lang voor hen geen mystificatie, dat hun alle orders gegeven werden ‘uit naam des Barons;’ ook was het Mevrouw van lindau onmogelijk, zich dadelijk weder in hare gedwongen positie te plaatsen; niet dan tegenstrevende nam zij het juk weder op den hals, waaraan zij in de laatste dagen eenigzins ontwend was.
Om aan de overigen tijd tot verademing te laten, nam stralenheim den binnentredenden Baron dadelijk in beslag. ‘Wilt gij mij een oogenblik te woord staan, Heer Baron?’ vroeg hij, en leidde hem naar een der vensterbanken. In den beginne wist hij naauwelijks, wat hij zou zeggen; toen het hem inviel van deze gelegenheid gebruik te maken, om plegtiglijk de vernieuwde vaderlijke goedkeuring op zijne verbindtenis met angelique in te roepen. Verrukt over deze onderdanigheid, verzekerde de gevleide man bij herhaling: ‘Mijn toestemming? van ganscher harte, mijn vriend! ik heb u altijd lief gehad en, je vous en assure, had iemand er mij in gekend, men zou de sottise nooit begaan hebben, om u weder af te schepen. Maar die slimme vrouwen wisten te goed, dat ik het nooit

{==159==} {>>pagina-aanduiding<<}

gedoogd zou hebben, ha, ha, ha!’ Eindelijk liet hij zich evenwel niet langer aan dit hoekje kluisteren. ‘Kom, mijn vriend!’ riep hij, ‘er moet iets gebruikt worden; buitengewone gelegenheden moeten feestelijk worden gevierd. wilhelmine, gij zijt bekend met mijne schikkingen; toon nu de eere te verdienen van door mij met de bestiering van ons klein feest te zijn belast.’
Mevrouw van lindau zuchtte. En was het alzóó, dat haar echtgenoot de vreugde over hare wederkomst aan den dag legde?
‘alexander, weet gij, wat ik lijde?’ zeide zij in zich-zelve; want, zij kon het niet ontkennen, haar hart was sedert hare afwezigheid eenigzins veranderd. Zich een oogenblik vrij gevoelende van den dwang, die haar nêerboog, had haar geest zich opgeheven: alles, wat zij van stralenheim's bediende had gehoord, zoowel als de gesprekken met willem over zijn Oom, hadden het gevoel verlevendigd, dat zij reeds geheel onderdrukt waande; zij was meer als geliefde van alexander, dan als echtgenoot van van lindau teruggekeerd; van daar, dat de wanklank van haar verbindtenis met den laatsten voor haar merkbaarder en pijnlijker was, dan ooit; het was droevig, maar wie zal haar veroordeelen? wie den galeislaaf beschuldigen, die, als zijn ketens hem voor een oogenblik afglijden, ze niet dan zuchtende weêr opneemt?
Met geweld scheurde zij zich van het verledene los, dat voor haar dood moest blijven, en zich tot an-
{==160==} {>>pagina-aanduiding<<}
gelique wendende: ‘Liefste! het wordt tijd dat gij u ter rust begeeft. Willen wij gaan?’
‘Gaan?’ vroeg de Baron; neen, zij zal niet gaan; ik heb een souper gereed laten maken, dat een halfdoode in het leven terug zou roepen.’.
‘Gij hebt er niet aan gedacht, lieve lindau, dat gij geen herstelde, maar een halve zieke thuis kreegt; rust is thans voor haar dubbel noodig.’
De Baron was nog niet te vreden gesteld. Maar angelique trad zachtjes naar hem toe, en sloeg de armen om hem heen:
‘Vaderlief, wees niet onregtvaardig jegens Mama, omdat uwe angelique zulk een teêr en lastig kind is. Zoo gij het liever wilt, zal ik uw feest bijwonen.’
Hij zag haar aan: haar aanbod, met zoo veel zelfopoffering gedaan, bewoog hem. Hij kuste haar op het voorhoofd, en leidde haar stilzwijgend naar hare moeder, die hem met een dankbaar lachje de hand drukte.
Na angelique's vertrek naderde stralenheim elisabeth, welke zich bij die familie-tooneelen eerst tamelijk verlaten en vreemd had gevoeld, maar zich daarna bij wilhelmine gevoegd, wier onschuldige vrolijkheid zeker meer met haar karakter overeenkwam, dan de meer en meer toenemende ernst van angelique. Hij stoorde de beide meisjes in een luid gelach.
‘Vergeef mij, Dames, ik stoor u misschien?’ - ‘Eigenlijk ja!’ zeide elisabeth, ‘of gij moest lust hebben om met ons te lagchen, waarop uw somber

{==161==} {>>pagina-aanduiding<<}

gezigt ons weinig hoop geeft.’ stralenheim keerde zich eenigzins geraakt om. Hij vermoedde de reden van deze onheuschheid: zeker moest hij haar toeschrijven aan het weinige werk, dat zijn zorg voor angelique hem toegelaten had op de reis van elisabeth te maken.
‘Zelfzuchtig schepseltje!’ dacht hij, en had angelique te liever, toen hij zich de grootmoedige zelfverloochening herinnerde, die zij gewoon was bij iedere gelegenheid aan den dag te leggen. Deze overdenking eindigde, zoo als iedere beschouwing van hare deugden, met hem wanhopig te maken. ‘Was ik dan blind, dat ik dit niet zag?’ sprak hij bij zich zelv', en een siddering rilde hem door de aderen bij de gedachte, van hoe veel geluk hij zich-zelven bijna beroofd had - en ware het slechts bijna!
‘Hoe gaat het haar, lieve Moeder?’ vroeg hij Mevrouw van lindau, die binnentrad.
‘Goed, willem; zij laat u groeten en verzoekt u, eens rustig te slapen; zonder u over haar te bekommeren. Beloof mij, dat gij zoo doen zult.’
Hij antwoordde met een hoofdknik, terwijl een glimlach, die dankbaarheid voor de liefde van angelique en tevens een weemoedigen twijfel aan de kracht van haar bede uitdrukte, om zijn lippen speelde.
‘Alweder somber, willem?’
‘Lieve Mevrouw, mijn zon is immers ondergegaan; gij naamt het licht van mijn leven met u.’
‘Ten einde het u morgen helderder te gemoet te voeren; vat moed. Liefderijker dan wij beide voor

{==162==} {>>pagina-aanduiding<<}

haar is Hij, in wiens hand haar lot is. Zij is nog jong.’
‘Maar Moeder, hebt gij-zelve ons niet uit best wil, lang vóór de nacht kwam, gescheiden? Hoe kan het mij dan troosten, dat zij nog verre van den avond is? Leer mij bidden, niet hopen.’
‘Zoo gij uwe hoop wilt dooden, ontzie de mijne, stralenheim! gij weet niet welk een schipbreuk het verbreken van mijn laatste anker ten gevolge zou hebben. Zoo God het in Zijne mogendheid verbrijzelt, zal Hij-zelf mij ten anker strekken: dit is mijn vast geloof: maar indien een menschenhand, die niets vergoeden kan, het mij ontrukte, dan, ik voel het, zou ik bezwijken.’
Berouw hebbende over de onmeêdoogendheid, waarmede hij zijn smart op het weeke hart der moeder had afgewenteld, kuste de jonge man de hand van Mevrouw van lindau, en deed de stille gelofte, voortaan haar lot niet meer te zullen Verzwaren, hoe troostrijk het ook voor hem ware, een ander tot deelgenoot van zijn bekommering en vreeze te maken.
Mevrouw van lindau was bleeker en afgematter in de kamer teruggekomen; want zij had een bitter half uur doorgebragt, Het gansche gewigt van haar ongelukkig lot was in de eenzaamheid op haar hart gevallen, en was nog drukkender geworden door het gevoel van schuld wegens haar toegeven aan verzoekingen, waarboven zij, nog zoo kort geleden, gemeend had verheven te zijn. Zij zag dat slechts de verleiding, en niet de kwade neiging ontbroken had: zij bevond,

{==163==} {>>pagina-aanduiding<<}

dat, zoo het moeijelijk is den weg van pligtsbetrachting te houden, het nog ongelijk zwaarder valt hem terug te vinden, wanneer men onvoorzigtig genoeg geweest is, een enkele schrede ter regter- of ter linkerzijde af te wijken. Evenwel, zij wilde terugkeeren, en wel terstond: met tranen, over haar gevaar en zwakheid gestort, vernieuwde zij de belofte, in hare jeugd gedaan, en verbande ten tweedenmale een beeld uit haar borst, hetwelk andermaal voor haar rust gevaarlijk dreigde te worden. In die verbrijzelde gemoedsstemming beneden gekomen, trof haar des Ritmeesters aanval op haar moederhart te dieper, en gevoelende dat zij haar laatste krachten tot den jongsten strijd besteed had, kon zij niet zoo ras een tweeden schok wederstaan: van daar haar eenigzins hard antwoord aan stralenheim, dat anders zoo weinig met hare doorgaande liefderijkheid overeenkwam. O, het is smartelijk dat wij menschen onze deugd niet kunnen redden, zonder aan haar gedurig opofferingen van kleine pligten te doen. Men zou haar kunnen vergelijken met een schip in storm, hetwelk de loods niet in behouden haven kan brengen, zonder een gedeelte der lading over boord te werpen. Daarom heeft dan ook de deugd zoo dikwijls een onbeminnelijk voorkomen: aan de hoogste liefde al zijne vermogens toewijdende, houdt de vrome weinig over om aan anderen te geven. Hoe vele braven, die aan den steilen, naakten, zich eigenbatig opheffenden populier gelijken: hoe weinigen, die het beeld van den mastboom dragen, welke, met het hoofd ten

{==164==} {>>pagina-aanduiding<<}

Hemel gerigt, tevens zijn armen liefderijk en beschermend naar de aarde buigt!
De avond ging verder stil om; zelfs het deel dat de reizigers, om des Barons wil, aan het prachtig souper namen, dat te hunner eere was aangerigt, was te gedwongen, om hen vrolijk te maken: de kinderen alleen, de vrolijke, onbaatzuchtige, met geheel hun hart liefhebbende kinderen legden in hunne vreugde hun dankbaarheid voor de terugkomst van hun Moeder aan den dag, en vervrolijkten de overigen door hun onschuldige scherts.
En even als deze gingen vele andere avonden en dagen van den ingetreden winter voorbij.
stralenheim, die zich voortdurend onbepaald verlof had weten te verschaffen, vestigde zich op het dorp. In angelique's toestand kwam geen merkbare verandering; zij werd langzamerhand wel zwakker, maar ondersteund door zoo velen scheen zij dezelfde te blijven; niemand dacht er aan, dat zij gedurig meer behoefte kreeg aan de hulp, die men haar vroeger als een liefdedienst bewees. Men onderschraagde haar zoo gaarne; hoe zou men bemerkt hebben, dat zij steeds zwaarder en zwaarder op den haar stuttenden arm begon te drukken?
elisabeth was weder naar hare ouders vertrokken.



{==165==} {>>pagina-aanduiding<<}

Twintigste hoofdstuk.

De winter ging zonder groo te schokken van vreugde of smart voorbij.
Allen vereenigden zich als om een middelpunt rondom angelique: in haar leefden aller harten: uit haar vloeiden naar allen de stralen harer liefelijkheid verwarmend en bezielend uit. O, hoe gelukkig het gezin, waar zulk een beminnelijke wezen ten troon zit! Door de dorenkroon des lijdens, die haar vermagerde slapen drukte, tot Heerscheres verheven, voerde zij dit kortstondig gebied van liefde tot aller welzijn zij verzoende alle partijen: zij vernietigde alle veten: zij stichtte overal vrede en geluk. En ofschoon men het meermalen ziet gebeuren, dat de doodelijke krankte van een lid des gezins zulk een opschorting van alle andere bemoeijingen, dan die van liefdebetoon omtrent den veegen lijder, veroorzaakt, dit gevoel gaat meestal met bitterheid en benaauwdheid gepaard wegens den treurigen staat, waarin zich de zieke bevindt. Doch hier had niets dergelijks plaats. Langzaam en

{==166==} {>>pagina-aanduiding<<}

op villen zolen sloop de dood nader, zonder dat iemand het onheilspellend kraken zijner voetstappen hoorde. Het scheen als of alleen de beminnelijkheid van angelique de magt was, die allen aan haar onderwierp: zoo wist elk voor zich-zelv' de ware oorzaak zijner gedweeheid te verbergen. Zij-zelve echter gevoelde maar al te wel, waaraan zij de liefde der haren verpligt was, en maakte er daardoor een te schooner en waardiger gebruik van. Evenwel liet zij hen in hunne gelukkige gerustheid; en was er te grooter om! Slechts weinige ongelukkigen bezitten de kracht, om van het laatste offer, dat men hun brengen kan, het mededoogen, afstand te doen. Zich hiervan te spenen is het zegevierend bewijs, dat de laatste vijand ten onder gebragt en de mensch in den mensch gestorven is.
Zonderling was het op te merken, hoe gansch gerust stralenheim geworden was. Hij was zelfs te dezen aanzien in een uiterste gevallen, zoo als niet onnatuurlijk is in den staat van overspanning, waarin hij verkeerde. In zulk een toestand heeft men slechts één denkbeeld, één gevoel, waarin men als het ware leeft; binnen dien cirkel vestigt men zich, zonder zich door eenige magt daaruit te laten wegrukken; in alles vindt men voedsel om zich in deze stemming te versterken: met een soort van bijgeloof vindt men in ieder woord, in iedere daad eenige profetie: wat met het opgevatte gevoelen strijdt wordt met wonderbare spitsvindigheid daarnaar verwrongen en geplooid. Zoo bouwt men van enkele waarschijnlijkheden een geheel kaartenhuis.

{==167==} {>>pagina-aanduiding<<}

Wordt daar nu eindelijk aan gestooten, zoodat het invalt, dan schreit men als een kind, en wreekt zich eenigzins onregtvaardig op de schijnbare oorzaak van dit ongeluk, jammerend uitroepende: ‘Ik had er zoo veel moeite aan besteed! het was zoo mooi!’
Wat stralenheim tot grondslag zijner gerustheid legde, was een valsche redenering: ‘De hoogste Wijsheid kan haar ons niet ontnemen. Het ongeluk eener ongelukkige en de schuld van een schuldige beletten het. Haar moeder heeft haar noodig om staande te blijven: ik, om niet tot wanhoop te vervallen, en op den goeden weg te blijven voortgaan.’
Zoo spreekt de mensch dikwijls in hoogmoedige dwaling; zoo neemt hij verwaten zitting in den raad van Gods Deugden, en werpt zich ten regter op tusschen zijne Regtvaardigheid en Liefde. Zoo maakt hij met zijn dwaas hart, een verbond tegen zich-zelven, en wordt van onzinnigheid tot goddeloosheid vervoerd. Gelukkig hij, die bij het ontvangen van een hemelschen lastbrief het zegel erkent, kust en aanbidt!
‘Moederlief! angelique is van daag zoo dartel en onbedwingbaar stout, dat ik waarlijk geloof, dat ik spoedig geheel onder haar oppermagt zou moeten bukken, als het lief tirannetje niet soms door zwakheid gedwongen werd den schepter te laten zinken. Het is niet te zeggen, hoe zij mij dezen morgen geplaagd en gedwongen heeft aan hare koninklijke voetjes te knielen.’ Met deze woorden ontving stralenheim op een ongewoon-schoonen morgen in de anders gure

{==168==} {>>pagina-aanduiding<<}

maand Maart Mevrouw van lindau, die de kamer intrad, na haar toilet voor het middagmaal gemaakt te hebben.
‘Geloof hem niet, lieve Moeder! ik zal liever eens over hem klagen, en als gij dan hooren zult, welke dwaze plannen en onuitvoerbare voornemens onze vriend, die als de oudste van ons ook de wijste moest zijn, voor ons beide gevormd heeft, zal ik eens zien, of uwe verwondering niet even groot zal wezen, als zijne schaamte over zijn jeugdige dwaasheid.’
‘Niets liever dan dit, ange! welaan, ga voort, en vertel onze Moeder eens wat ik u voorsloeg,’ antwoordde de jonge man, haar spottend uitdagende; en haar omvattende zag hij haar in de lagchende oogen, die zij gedwongen was voor zijn vurige blikken neêr te slaan. ‘Welnu, ik hijg er naar van uwe lippen mijn laatste woorden te hooren herhalen;’ en werkelijk beefde zijn stem van ongeduldig verlangen.
Blozende maakte angelique zich los. ‘Neen, als gij het verlangt, zou ik mijn doel missen; het was alleen om u te beschamen en te bestraffen, dat ik uw onzinnigheid aan het licht had willen brengen; maar als gij nu zoo verhard zijt, dat gij voor niets vreest, zie ik wel dat ik noodeloos uwe dwaasheden, die ik vergeten wil, voor mijn geest zou terugroepen.’
‘Welnu, dan zal ik zelf mijne belijdenis afleggen en een genadig vonnis vragen. Belooft gij u als een gehoorzaam kind aan uwe Moeder te onderwerpen, zoo ik in het gelijk gesteld worde, liefste?’

{==169==} {>>pagina-aanduiding<<}

‘Loop heen, dat is onmogelijk; Moeder zal u uitlagchen, even als ik. Maar in elk geval, ik beloof niets, hoort gij? ik gevoel mij dezer dagen sterk genoeg, om eens regt genot van mijn regering te hebben. O, hoe zal mijn Heer en Gebieder opzien, als zijn zwak kind, dat hij zoo lang op de armen gedragen heeft, tegen hem zal opslaan! Nu ga ik mij gereed maken, om eens met u in de lieve zon te wandelen, en ik verwacht dat gij als een gehoorzaam Ridder gereed zult zijn, uwe Dame te ondersteunen, als ik terugkom.’ Huppelend ijlden haar voetjes naar de deur, en eer zij die toetrok, wierp zij, tusschen de reet door, stralenheim nog een schalkschen blik toe.
Naauwelijks was zij vertrokken of stralenheim lag reeds aan de voeten van Mevrouw van lindau gezonken.
Met verbazing zag deze hem aan, zoo hevig was zijn aandoening.
‘Lieve Moeder, niet waar, gij wilt geheel mijne moeder worden? Ik smeek u, schenk mij uwe angelique! Het is thans geen onmogelijkheid meer. Haar gezondheid laat haar toe met de noodige inachtneming dien stap te doen. In den naam van alles wat u heilig en dierbaar is, laat u vermurwen! ik verloor door eigen schuld reeds zulk een langen, schoonen tijd: ik beroep mij op uwe goedheid, om dien in rekening te brengen.’
‘Lieve willem! het kan niet zijn! het is onmogelijk! Het is waar, ons lief kind was in den laatsten

{==170==} {>>pagina-aanduiding<<}

tijd de oude in dartelheid, en levendiger dan ik haar sedert lang zag; maar laat ons voorzigtig wezen, en haar aan geen schokken blootstellen, die zij niet zou kunnen weêrstaan; neen, zie mij zoo donker niet aan! wees niet onregtvaardig.’
‘Welnu, ik zal u een andere bede doen, maar wee mij, zoo gij ook die weigert. Bepaal een tijd, zoo lang na dit oogenblik als gij zult goedvinden; maar noem een dag.’
Mevrouw van lindau schudde afkeurend het hoofd. ‘Dwaas kind! angelique gelijk; ik had u wijzer verwacht. Het is zoo als de Dichter zegt: ‘de mensch eischt, dat de vreugde op hem nederregene als een stroom; daarom versmaadt hij de druppels, die zachtkens op hem nederzijpelen. En de aardsche vreugde vloeit echter slechts dropsgewijze; van daar geniet hij niets, omdat hij alles genieten wil.’ Is het niet zóó met u? Stel uw geluk in hetgeen gij hebt, en vraag niets meer. Ik zal nu niet zeggen, dat uw tegenwoordige toestand al de zaden zoowel van uw aanstaand geluk als ongeluk bevat; en dat dus de verandering, waarop gij aandringt, meer schijnbaar dan wezenlijk zou zijn. Helaas! de mensch is dwaas genoeg, om gestadig onderscheid tusschen het tegenwoordige en een toekomst te maken, welke slechts in zijn denkbeeld bestaat. Wij zien het tegenwoordige, zoo als het op onzen ontevredenen geest werkt: bij het vooruitzien in de toekomst denken wij ons-zelven weg, en berekenen dus niet, hoe die toekomst op

{==171==} {>>pagina-aanduiding<<}

dezelfde stemming werken moet. Maar ik begrijp, dat uw hartstogt u geen vrijheid van geest genoeg overlaat; om in dien geest te gevoelen en te handelen. Hoor dus in plaats daarvan mijn moederlijk gebed. Geen overhaasting! indien ons tijd gelaten wordt, zullen wij dien tot uw welzijn gebruiken; maar... gij kunt soms zoo somber zijn, is nu in de verte alles helder?
‘Ja, Moeder, alles! de Voorzienigheid zal ons niet al te zwaar beproeven. Ik kan u mijn overtuiging niet doen deelen, maar ik gevoel, dat Zij het niet doen zal. Ik zie nog veel geluk vooruit. Bepaal een dag, Moeder! schud niet zoo droevig het hoofd; bepaal slechts. Het noodlot ontziet een vasten wil.’
‘het noodlot!.... de vader ontzegt dikwijls aan zijn kinderen hun eisch, alleen omdat zij dien te onstuimig vorderen.’ Haar oog was naar boven geslagen, en hare lippen bewogen zich, als wilde zij het oordeel, dat zijn drift over hem inriep, verbidden.
Zijn onrust klom, hij werd zenuwachtiger, hij bleef voortsmeeken, als hing er waarlijk iets van hare bepaling af, als kon het helpen, dat stof van stof zeide: ‘het zal leven.’
‘Welnu dan! hij verhoede, dat het woord, dat gij mij nu afdwingt, niet te eenigen dage uwe herinneringen verbittere; ik ben onschuldig aan deze vermetelheid. Denk aan young: ‘Steun niet op het aardsche! het is op zijn best genomen een gebroken rietstaf: indien maar niet een speer, wier scherpe punt

{==172==} {>>pagina-aanduiding<<}

de rust doet sterven.’ Maar gij wilt het! indien de zomer, dien wij ingaan, angelique's herstel bevestigt, zal het op den dag der verjaring van uw eerste aanzoek zijn. Zijt gij hiermede te vreden?’
stralenheim boog zich èène knie neder, en kuste met de uitdrukking van dankbare verrukking hare hand. Hij beproefde vruchteloos te spreken: ‘Dierbare Moeder... ik zal...’
‘Gij zult met mij gaan wandelen, niet waar, willem?’ riep de binnentredende angelique, en zag onderzoekende beurtelings hare Moeder en haren Vriend aan. Op eens begon zij hartelijk te lagchen, en nam het hoofd van den Ritmeester tusschen de kleine handen: ‘Ei, ei, braaf beknord, mijn deftige Heer? Gij zet een gezigt als een bestrafte schooljongen, en mijn lieve Moedertje ziet zoo ernstig als een schoolmeester, die moeite heeft zijn rol vol te houden. Ik geloof, dat ik zal moeten verzoeken, of gij in het speeluur wel met mij naar buiten moogt gaan;’ en naar haar Moeder gaande zeide zij met een vleijend stemmetje: ‘Mag hij gaan, Moe? hij zal het niet weêr doen!’ Hem daarop met zich trekkende riep zij onder het heengaan: ‘als wij terugkomen, moet die booze wolk van uw gelaat verdwenen zijn; anders verlaten wij den ganschen dag om u de heldere, wolkelooze lucht niet.’
Was het een donker voorgevoel, dat Mevrouw van lindau het lieve paar met een treurigen blik deed nazien? of was het enkel omdat zij het gevoel van wee-
{==173==} {>>pagina-aanduiding<<}
dom door het gehouden gesprek in haar opgewekt, nog niet meester geworden was?
Zij had haar geloof op angelique's herstel krachtig en ongeschokt behouden, zoo lang het door stralenheim bestreden werd, maar toen hij nu hare vroegere gerustheid overgenomen had, schenen zij van rollen verwisseld te hebben, en haar hart klopte te bezorgder wegens zijne onbezorgdheid.



{==174==} {>>pagina-aanduiding<<}

Eenentwintigste hoofdstuk.

Vrolijk en dartel, op den arm des Rilmeesters leunende, zweefde angelique de trappen van het bordes af. Het was heerlijk schoon weder; het was de eerste voorsmaak van de lente na de gure winterdagen; de gele en blaauwe krokus en de bonte primula veris, door angelique in de laatste dagen zoo dikwijls beklaagd als zij voor het neêrgelaten raam staande, haar lieve voorjaarskinderen door den onbarmhartigen wind had zien mishandelen, deze liefelijke Noachs-duiven, met de belofte eens groenenden aardrijks in den mond, koesterden zich nu in de zon, en openden de kelken voor haar stralen. Reeds hadden enkele perzikbloesems een zwerm van honigbijen tot zich gelokt, en ontvingen de eerste hulde van de gevederden des Hemels aan de bloeijenden der aarde; ook kwam hun, zoodra zij buiten traden, de kleine gustaaf tegenvliegen met het nieuws: ‘Ik heb een kapel gezien! in den moestuin is een kapel!’ verrukt van de premie verdiend te hebben, door angelique jaarlijks uitgeloofd aan den-
{==175==} {>>pagina-aanduiding<<}
genen, die haar het eerst berigt bragt, dat dit lieve insekt, hetwelk zij, reeds vóór een Fransch Dichter haar ‘vliegende geranium’ genoemd had, weder verschenen was.
‘Welk heerlijk weder, willem! Nooit liet mij een wandeling op een eersten lente-dag ongetroffen; het was mij altijd als schepte mijn borst dan levenslucht voor het geheele lange jaar, dat volgt; en dikwijls heb ik mij verbeeld, dat ik met zulk een gevoel uit de koude des doods tot den langen zomer ontwaken zal,’ en haar oog dwaalde langs de blaauwe ruimte, en volgde enkele kieviten, die met hun vlugt een streep van scheiding tusschen hemel en aarde maakten.
stralenheim's oog rustte vol liefde op haar. ‘Adem vrij met ruime en volle teugen! Schep zoo veel levenslucht als uw kleine borst kan huisvesten. Gij zult er nu dubbele behoefte aan hebben: want....’ en hoewel zij alleen waren fluisterde hij haar het eind van zijn gesprek met Mevrouw van lindau in het oor.
Zij bloosde niet, maar antwoordde met een eenigzins verstoord gezigt: ‘Waarlijk?’ haar ziel zweefde nog in hoogere gewesten, en vermeide zich in het heerlijk verschiet, dat de verbeelding voor haar geopend had. Zij ving Hemelsche toonen op: de aardsche konden voor haar in dit oogenblik slechts klanken wezen.
Hoe vreemd het ook luiden moge, stralenheim zag haar eenigzins ontevreden aan; doch neen! wie zal het vreemd vinden, dat hij, die somtijds uren lang met haar in ernstige en heilige overdenkingen doorbragt, haar evenwel niet altijd volgen kon, als haar Enge-
{==176==} {>>pagina-aanduiding<<}
lenziel zich op de ligte vleugelen van zalige verwachting naar boven verhief? En dat zulke oogenblikken hem beangstigden, was dit niet even natuurlijk? Het gaf hem een bitteren voorsmaak der gevreesde scheiding, daar hij aldus, ofschoon haar werkelijk nog aan zijn zijde hebbende, nogtans verlaten en eenzaam achterbleef. Dat hij, door dit gevoel benaauwd, enkele malen onvriendelijk genoeg was, hare ziel uit den Hemel, waarin zij omzweefde, terug te roepen, welke zwakke zou het hem niet vergeven, welke liefhebbende het hem hoog willen aanrekenen?
Ook nu zocht zijn oog in het rond om iets te vinden, waardoor hij haar aandacht weder naar beneden kon leiden, en het viel op eenige Maartsche vioolstruiken, wier fijne geur tot hem opsteeg. Zich bukkende, zocht hij tusschen de dikke bladeren de fraaiste bloempjes uit. Hij bood ze op de vlakke hand angelique aan, evenwel zonder iets te zeggen, afwachtende of de doordringende reuk in staat zou zijn den geest der mijmerende naar de aarde terug te roepen. Alleen de liefde kon op zulk een kiesche en teedere wijze de droomen storen, waarin zij naijverig was geen plaats te bekleeden.
Met een zucht van genoegen over het lang ontbeerd genot, door de prikkelbaarheid harer zintuigen nog verhoogd, liet angelique dadelijk, nadat de zoete lucht haar bereikt had, de oogen neêrdalen, en nu, even als waren hare oogleden een gordijn, dat zij tusschen hetgeen boven en beneden was had laten vallen, nu was zij weder enkel de beminnende

{==177==} {>>pagina-aanduiding<<}

vrouw en wijdde zich geheel aan stralenheim.
Dankbaar nam zij den aangeboden lenteschat uit de gewelfde hand, die hem haar aanbood, en verdeelde dien met kinderlijke vreugde. ‘Deze zijn voor mijne borst; met deze twee zal ik u versieren, willem! het is een eereteeken, dat gij door uw liefde voor de schoone natuur dubbel verdient;’ en hare vingers hadden onder dit zeggen het tuiltje reeds in het knoopsgat van zijn anglaise gehecht; ‘verder zijn deze voor mijn werkmandje, en de overigen eindelijk voor uw lessenaar; maar beloof mij, ze goed te zullen bewaren, en wel bepaaldelijk op de plaats die ik zeg, wilt ge? Daar wensche ik ze liefst geborgen te hebben: want zoo zult gij naderhand nooit aan iemand ter wereld woorden van vriendschap en teederheid kunnen schrijven, of de herinnering aan haar, die u liever had, dan eenig sterveling u hebben kan, zal met de verflaauwde reuk dezer lentekinderen tot u opstijgen; dan zult gij denken: zoo is ook mijne angelique verdord, maar het leven haars levens, de geur der bloem, is behouden; en het zal u toeschijnen, als of mijn geest u op de onzigtbare balsemvleugelen mijner lievelingen komt bezoeken.’
‘Lieve, hoe stemt u op dit oogenblik alles zoo weemoedig, terwijl ik zoo regt vrolijk zou kunnen zijn?’
‘Daar kan ik geen reden van geven, mijn eenige Vriend! het is de gewone uitwerking, welke de lente op mijn ziel maakt; ik zou in de ontwakende natuur evenmin dartel kunnen blijven, als bij het begroeten

{==178==} {>>pagina-aanduiding<<}

van een pasgeboren kind; bijna geloof ik, dat het afvallen der blâren mij minder weemoedig aandoet, dan het uitspruiten der eerste bloesems, waarvan de meeste, door de lentevorst getroffen, of door den voorjaarswind ontbladerd, slechts schijnen te bloeijen voor een vroeg graf; en toch beklaag ik ze niet: zij hebben menig oog door hunne schoonheid verrukt, menig hart door hunne verschijning verblijd; zij nemen de eerstelingen van der menschen bewondering en liefde met zich: en wie ze in hun wit kleed aan den voet des booms ziet liggen, werpt op hen een blik van bejammering, die een later verval niet zou hebben opgewekt. Vindt gij hun lot zoo ongelukkig, willem?’ en vragende zag zij naar hem op.
‘Ja, angelique, ja! het was hun bestemming vruchten voort te brengen. Het is dweeperij, lieve! de gewone orde der dingen te willen omkeeren, en een ongeluk te maken van hetgeen door het algemeen als een zegen wordt beschouwd. Maar mijn ange is ook niet onverstandig genoeg, om anders te denken; zij wilde alleen voor haren vriend een akelig schrikbeeld met een zachten en vriendelijken schijn omkleeden, niet waar? Ik ben u dankbaar voor uwe goede bedoeling, ofschoon ik u niet behoef te herhalen, hoe gij mij door zulke melancholieke invallen bedroeft.’
angelique sloeg de oogen neder, en wandelde zwijgende naast stralenheim voort. Zonder het elkander te zeggen, rigtten zich hunne voetstappen naar den denneboom; het was de eerste maal sedert de hernieuwing hunner verbindtenis, dat het weder haar

{==179==} {>>pagina-aanduiding<<}

vergunde een plaats te gaan bezoeken, waarvan noch storm, noch koude stralenheim een enkelen dag hadden kunnen weren.
Zij vond de plek juist zóó, als hij haar die gisteren beschreven had; fijne spruitjes kwamen reeds overal tusschen het dorre gras te voorschijn, en verspreidden een groen waas over het zodenperk; jeugdig mos bedekte den ouden boomstam, en verborg vriendelijk de sporen zijns vervals.
‘Laat mij hier even rusten, willem!’ zeide het meisje, zich op de zodenbank nedervlijende; ‘het is hier zoo schoon; geen gezigt heeft voor mij meer aantrekkelijks dan dit; hoe lief mij overal de zon zijn moge, nooit doet zij op mij aangenamer uitwerking, dan als ik hare stralen dwars door dit sparrengroen mag opvangen; nooit is zij voor mij meer het beeld van haar Maker. Ja, zoo is God bij en met ons! zie, vruchteloos tracht gij hier haar schijf te ontdekken, maar zij is er, gij ziet het aan de schaduw van de dennentakken op den grond, gij voelt het aan de zwoelte, die de anders eenigzins kelderachtige atmosfeer van een mastbosch verwarmt. Zoo wandelen wij ook op de wereld in de schaduw des Almagtigen! Ach, willem, dat wij Zijn nabijheid slechts meer en beter leerden gevoelen!’ Haar oog dwaalde op nieuw naar boven, en bleef op den effen blaauwen Hemel gevestigd. Zij verloor zich geheel in dat gezigt. Haar voorkomen verried, dat zij in een hoog opgewonden stemming verkeerde. stralenheim eerbiedigde hare mijmering. Eerst had hij haar oog naar bo-
{==180==} {>>pagina-aanduiding<<}
ven gevolgd, maar daar hij hare gedachten niet mede kon volgen, had hij zijn blik spoedig van dien eentoonigen aanblik afgewend om angelique te betrachten.

.... de eene zag naar al wat, schoon als zy, 
Te zien was.... 
Maar de ander zag naar haar, alleen naar haar.’ 


Eindelijk keerde angelique, vermoeid van de inspanning harer verbeelding, het oog weder naar de aarde, en sloeg het met liefde op stralenheim, die haar met verrukking zat aan te staren. Zij liet hem hare hand, die hij met hartstogt aan zijn boezem drukte; zij gevoelde zich zoo gelukkig, dat deze bewustheid haar borst zwellen en haar pols jagen deed.
Op eens - het was iets vreemds: het was sedert dien noodlottigen avond in Februarij nog niet gebeurd: - op eens openden zich hare lippen tot zingen. In den beginne naauwelijks hoorbaar, ruischten bevende noten uit de diepte haars boezems opwaarts, en verkregen allengs meer vastheid en uitdrukking: zij zong.... Robin Adair! het was wonderlijk: nooit had zij zoo zuiger, zoo helder gezongen; haar toon was vol en doordringend, als die van een harmonica, en dan toch weder lang aangehouden en wegstervende als het geluid van een windharp, op wier snaren het koeltje den adem uitblaast.
stralenheim verloor zich geheel in de betoovering harer klanken; zijn hoofd was op zijn borst gezonken: zijn oogen waren half gesloten van genot: hij dacht er niet aan, dat zij niet zingen mogt, misschien niet eens, dat zij zong; het was hem als ving hij too-
{==181==} {>>pagina-aanduiding<<}
nen uit een andere wereld op.... wat was dat! die toon klonk valsch - hij ontwaakte uit zijn bedwelming - zag op - het speeltuig was gesprongen - de zwaan had haar laatste lied gezongen - angelique worstelde met een bezwijming.
stralenheim stortte half bewusteloos aan haar voelen. Marmerbleek lag hij voor haar geknield, met den krachteloozen arm haar hangend ligchaam schijnbaar ondersteunende. Wezenloos staarde hij, niet naar haar, maar naar de bloedige teekenen, die voor zijn oog het doodvonnis schreven, hetwelk hij meende verbeden te hebben. angelique zag en voelde alles; zij was niet bewusteloos, alleen omsloop een akelig gevoel van weeheid haar hart; spoedig kwam zij weder geheel tot zich-zelve; met een langen zucht schepte zij verschen adem, en lei de streelende hand op het klamme voorhoofd van haren geknielden Vriend; zij dacht slechts aan hetgeen hij lijden moest.... zoo onverwacht.... zij had er zich lang op voorbereid.... maar hij!
Aan helpen dacht hij niet; het was hem, als ware nu alles verloren, als zou die plek haar zien sterven; de slag had zijn denkkracht vernietigd, zijn gevoel overstelpt.
Fluisterend bad zij: ‘Wees niet zoo heel droevig; wilt gij mij naar huis leiden?’
‘Naar huis?’ en hij zag met een wilden blik rond, als om te zien, waar zij waren.
‘Ik zal wel kunnen gaan,’ en langzaam hief zij zich op, om dit te beproeven; deze beweging deed

{==182==} {>>pagina-aanduiding<<}

hem uit zijn verdooving ontwaken; zijn kracht keerde terug; hij had de heerschappij over zich-zelv' herkregen. Met behoedzaamheid hief hij haar in zijn arm en leidde, of liever droeg, haar naar het woonhuis. angelique had geen woord meer gesproken, nadat hij zijn bewustzijn herwonnen had: maar als een kind zich aan hem overgevende, hield zij haar hoofd tegen zijn schouder gebogen, en hare oogen, die de sterke lucht pijnlijk aandeed, gesloten.
Zoo zag Mevrouw van lindau, die reeds ongerust naar hen stond uit te zien, hare kinderen naderen, en daarin de vervulling van het voorgevoel, dat een uur vroeger haar hart beklemd had.
Pijlsnel ijlde een koerier naar de stad, om den ouden Doctor te halen. Toen hij kwam, vond hij Mevrouw van lindau hem in de benedenkamer afwachtende, terwijl stralenheim het vertrek met onrustige stappen op en nederging.
‘Doctor! ik zie, dat gij gelijk hadt!’ zeide de arme Moeder weenende.
Wrevelig, zoo als een grijsaard ligt wordt, aan wiens ondervinding getwijfeld is, antwoordde de miskende ongeluks-Profeet barsch en kort: ‘Te laat, Mevrouw!’
stralenheim sprong onstuimig op hem toe. ‘te laat? Neem dat woord terug, oude man! weet gij niet, dat ik haar vermoord heb? gij moet haar behouden; het zou vreesselijk zijn, dat zij om mijn schuld sterven moest.... dat kan immers niet.... goede, oude vriend, bedenk het eens wel, het kan

{==183==} {>>pagina-aanduiding<<}

immers niet? te laat....!’ Zijn handen lieten die des Doctors los, en bedekten zijn gelaat... hij weende.
Met een geroerd gemoed zag de Doctor den jongen man aan; hij klopte hem goedhartig op den schouder en trachtte hem te doen bedaren. ‘Wij zijn feilbaar, jongeling! ik kan mij bedrogen hebben; zeker, dat kan ik - God is magtig!’ maar hij verspilde zijn pogingen. ‘te laat!’ zuchtte stralenheim telkens op nieuw, en bemerkte niet eens dat Mevrouw van lindau met den Doctor de kamer verlaten had, om naar de zieke te gaan zien.



{==184==} {>>pagina-aanduiding<<}

Tweeentwintigste hoofdstuk.

De aanval bedaarde, en de kranke verhief zich weder.
De dagen, die zij op haar ziekenkamer doorbragt, hadden stralenheim veel doen lijden. Hij had zichzelven eindelijk de hopeloosheid zijner verwachtingen en wenschen beleden. Nogtans had deze ontdekking zijn moed niet verlamd: integendeel, hij had uit de bezwaren van zijn toestand nieuwe kracht geput. Hij begreep, dat er nu voor hém niet anders overbleef, dan angelique's laatste dagen zoo veel mogelijk te veraangenamen. Maar daartoe had hij kalmte en zelfbeheersching noodig. Derhalve besloot hij alle pogingen in te spannen, om zich haar lot van de ligtste en hel derste zijde voor te stellen: en in plaats van door zwaarmoedige denkbeelden zijn lijden te verzwaren, zich liever door onderwerping het dragen er van zoo gemakkelijk te maken, als hem doenlijk was. En niemand denke gering over de verdienstelijkheid van zulk een voornemen. Het streelt den fijnen hoogmoed

{==185==} {>>pagina-aanduiding<<}

der menschen meerder te dragen dan geëischt wordt, en zich als een toonbeeld van jammer te beschouwen: als men door voorspoed niet boven anderen kan uitsteken, is het een troost, zich door lijden belangrijk te maken. Zelfs gaat men dikwijls zoo verre om alle verligting en vertroosting van zich te stooten, omdat men niet opgeheven wil worden uit een diepte, welke de voorwaarde der algemeene belangstelling is.
Voor deze dwaling wist de jonge man zich te hoeden; hij gevoelde zijn schuld, maar zonder vergrooting. Hij had voorzigtiger kunnen en behooren te zijn, maar daarom weigerde hij niet te hooren naar de verzekering, dat het er verre af was, dat hem alles te wijten ware: de kiem van angelique's vroegen dood mogt door zijn toedoen sneller ontwikkeld zijn, maar was daaruit niet geboren. De overtuiging hiervan verhief zijn geest, en stelde hem in staat tot de vervulling zijner moeijelijke pligten. '
Mevrouw van lindau vleide zich na de ontvangen waarschuwing niet meer: maar zij gevoelde dat de liefde eischte, dit voor de overigen te verbergen. Menige beproeving wordt door het gemeenschappelijk dragen er van verligt; maar er zijn ook gevallen, waarin men door onderlinge mededeeling het lijden slechts verzwaart. Hiertoe behoort de droefheid over den aanstaanden dood eener geliefde betrekking. De slag eens toegebragt zijnde, is het zalig zijn leed in den boezem eens anderen te kunnen uitstorten, en zijn tranen met die zijner lotgenooten te mengen: maar vóór dien tijd doet men beter zijne vreeze en rouw in het hart op

{==186==} {>>pagina-aanduiding<<}

te sluiten, omdat het even wreed is elkander met een valsche hoop te paaijen, als met het denkbeeld van hopeloosheid te verschrikken. Alleen de stervende heeft het regt, het noodlottige woord op de lippen te nemen, omdat die lippen alleen in staat zijn het zóó uit te spreken, dat de overigen er meê verzoend worden. En angelique maakte van dit regt een trouw en liefderijk gebruik. Men kon haar over de aanstaande scheiding hooren spreken, zonder dat andere, dan zoete, tranen daardoor werden uitgelokt.
Toen zij na hare herrijzing weder beneden gekomen was, had er schijnbaar geene verandering plaats; wat zou ook de hoogste liefde aan de vroegere zorgen en diensten hebben kunnen toevoegen; de dagen evenwel werden zoo lang mogelijk gerekt, en het zwakke meisje niet meer naar boven gevleid met de bede: ‘het zal uw herstel bevorderen.’ Toen stralenheim dit nog een enkele maal wilde beproeven, had het treurige lachje om angelique's mond, even als de weifelende toon, waarop hij-zelf die woorden uitsprak, hem getoond dat het wreed was het woord herstelling langer te gebruiken: een valsche troost wordt spoedig een bittere bespotting.
Zoo ging de lente en een gedeelte van den zomer voorbij. Juist op den dag, dat eugenius walden (dien de Lezer wel de goedheid hebben zal zich nog te herinneren) op den Lindenburg aankwam, was het met de zieke weêr minder gunstig, en had men haar moeten aderlaten. Van daar, dat er in den toon der familie een zekere spanning heerschte, die men uit be-
{==187==} {>>pagina-aanduiding<<}
leefdheid niet zoo geheel voor den nieuwaangekomene verbergen kon, of hij moest bemerken, dat er een deur ongeopend voorbijgegaan, en een smart voor hem verzwegen was.
Daar het huwelijk van Mevrouw van lindau, tegen den zin haars Broeders aangegaan, gevoegd bij den afstand, die hen scheidde, een verwijdering tusschen beide veroorzaakt had, was de tijding van het stille lijden in hare woning niet tot Birmingham doorgedrongen. Van daar dat eugenius, met het gebeurde onbekend gebleven, zich gedurig vragen had voor te leggen, welke wij nu den Lezer hebben beantwoord. Het laat zich dus gemakkelijk begrijpen, in welk een stemming van nieuwgierige belangstelling hij na de verdwijning van stralenheim en angelique zijn wandeling voortzette.
Hij was echter niet zoo geheel met dit geheimzinnig paar vervuld, of ook de overige leden van het gezin, in hetwelk hij was ingeleid, bekleedden hunne plaats in zijn mijmering. En hoezeer het ons leed doet, wij mogen niet ontkennen, dat het beeld der bloeijende elisabeth hier de kwijnende gestalte van angelique wel een weinig naar den achtergrond drong. Dit herinnert ons tevens onze partijdigheid, om zoo lang van deze schoone te zwijgen. Men wijte het aan een natuurlijke voorliefde, om eerst en meest van de ongelukkigen te spreken: en hoe gaarne gelooven wij, dat er onder onze Lezers zijn, die, deze voorliefde deelende, ons gaarne onze verontschuldiging geschonken hadden!

{==188==} {>>pagina-aanduiding<<}

Naar hare woonplaats teruggekeerd, werd elisabeth al spoedig in den kring der wintervermaken getrokken, en ontving als de schoonste der schoonen overvloedige hulde. In triomf van het eene feest naar het andere gevoerd, en op elke plaats, die zij bezocht, gevleid en gevierd, ontwaakte haar vroegere ijdelheid en schitterzucht, die door den invloed van hare liefde voor friedhof scheen ten ondergebragt, op nieuw. Menigmaal wierp haar door opvoeding en lektuur geslepen geest vonken om zich heen, en flonkerde als de brillant, die de parelsnoer om haar zwanenhals sloot. Indien zij slechts niet vergeten had, dat zij-zelve de stille pracht van hare parelen liever had dan de verblindende schittering van den diamant, zou zij hebben moeten gevoelen, welken indruk zij op den haar omringenden kring maakte.
Bitter was het voor haar, dat friedhof niets van zich liet hooren, en nu reeds een maand had laten verloopen, zonder zich tot hare ouders te wenden. Dit kwetste haar, en juist de pijn, die zij daarover gevoelde, deed haar beproeven, die in het gewoel der groote wereld te verdooven en, zoo mogelijk, daarvoor in de hulde van andere aanbidders verzachting en vergoeding te zoeken.
En toch, in de stilte des nachts, als haar opgewonden geest te vergeefs den slaap inriep, kwam het beeld van friedhof voor hare oogen, en deed haar bittere tranen storten. Dan gevoelde zij diep, dat bewondering geen vergoeding voor liefde zijn kan; en dat de vrouw geschapen is om bemind, en niet

{==189==} {>>pagina-aanduiding<<}

om toegejuicht te worden. In den eersten zwijmel van verstrooijing had zij zich wel eens afgevraagd, of zij friedhof wel waarlijk lief had, dan of zij zich misschien had laten bedwelmen door de atmosfeer van teederheid, die stralenheim en angelique omgaf; maar thans betwijfelde zij dit niet meer. Schijnbaar door hem verlaten, gevoelde zij dat alleen gerustheid op hare overwinning en een ongestoord genot van zijn bijzijn haar in zijn nabijheid zoo kalm had kunnen doen zijn: en zij ondervond dat hare tegenwoordige aandoeningen slechts andere phases waren van het gevoel, dat haar reeds toen voor hem vervuld had.
Allerduidelijkst werd haar dit, toen zij op zekeren morgen een brief, met een buitenlandsch postmerk gestempeld, op de ontbijttafel voor de gewone zitplaats haars vaders vond liggen. Met glinsterend oog en hoogkloppenden boezem nam zij het papier op, en herkende de hand van friedhof: berekenende woog zij het blad op de hand, om daaruit op te maken, of het ook nog eenige regelen aan haar gerigt bevatten zou. Hoe lang duurde het, eer haar vader beneden kwam! Hoe lang vielen haar de oogenblikken, volgens gewoonte door haar vader aan het nuttigen van zijn arrowroot besteed, alvorens hij er zich toe zette om de papieren na te zien. Ieder oogenblik brandde de vraag op haar tong: ‘Eilieve, vader, zie eens, wat die Duitsche brief inhoudt.’ Eindelijk nam hij den brief in handen. ‘Uit Duitschland, wat mag dat zijn?’ zeide hij, en brak het zegel los. Toen hij eenige regelen gelezen had, keerde hij zich met een

{==190==} {>>pagina-aanduiding<<}

donker gelaat naar elisabeth, en beval haar: ‘lize! ga eenige oogenblikken naar uw kamer. Ik wil met uw Moeder alleen zijn.’
Twee uren sleet zij in bange verwachting. Somtijds drong de zich verheffende basstem haars vaders door de zoldering tot haar door. De zaak werd dus in lange overweging genomen en met strengen ernst behandeld.
Eindelijk werd haar een brief gebragt, met het verzoek van na de lezing beneden te komen. Hij was van friedhof; een hevige ziekte had hem na haar vertrek aan zijn leger gebonden, en daar niemand eenig vermoeden had van de betrekking, die tusschen hen beide bestond, was zij zonder berigt gebleven. Zijn eerste krachten had hij echter aan haar gewijd, waarvan haar zijn plegtig aanzoek bij haren vader overtuigen zou.
Hoe gelukkig was zij door dit berigt! Zij vernieuwde in haar hart andermaal hare gelofte, en ging, daardoor eenigzins bemoedigd, met vasten tred den trap af, en de beslissing van haar lot tegen.
Haar vader begon: ‘Ga zitten, elisabeth!’ een slecht begin; anders noemde hij haar lize, betsy of met eenig ander verkleinwoord, waarvan zich de liefde zoo gaarne bedient. ‘wij...’ dit was ook vreemd. Moeder kwam gewoonlijk bij het nemen van besluiten niet in aanmerking; dit was dus blijkbaar om statigheid aan het vervolg bij te zetten; ‘wij moeten eens ernstig met u spreken, meisje! Deze brief beschuldigt u ten eerste,’ en de man raakte daarbij zijn linker-
{==191==} {>>pagina-aanduiding<<}
duim met den wijsvinger van zijn regterhand aan: ‘ten eerste van een heimelijken minnehandel, ten tweede’ (hier raakten de beide wijsvingers elkander) ‘van onttrekking aan het gezag uwer ouderen, en ten derde,’ (hier klom zijn stem, en viel dezelfde vinger met dubbele kracht op den middelvinger van de linkerhand) ‘en ten derde van tekortkoming aan den pligt der kinderliefde. Gij zult u op deze drie punten hebben te verantwoorden. Het is echter billijk, eerst uw verdediging te hooren. Hier’ en hij nam bij deze woorden den brief van friedhof en overhandigde dien met regterlijke waardigheid aan zijn dochter, ‘hier is het corpus delicti, het bewijs der misdaad. Erkent gij dezen voor echt?’ Na dit gezegd te hebben wierp hij zich achterover in zijn stoel, als om de beklaagde tijd te geven om het handschrift te onderzoeken, en keek met een peinzend oog naar den zolder.
‘Niet waar, lize? de brief is valsch; gij hebt er niet aan gedacht, uw Moeder te verlaten,’ vroeg deze op een toon zoo demoedig, als wilde zij de mogelijke erkenning verbidden.
De Baron hief zich uit zijn stoel op om de beklaagde aan te zien. Zij boog het hoofd, als schuld belijdende; de moed om een ander antwoord te geven ontbrak haar.
Zij was verstaan: dit bewezen de tranen, die stroomswijze langs het gezigt van haar Moeder vloeiden; naar haar Vader zag zij niet; zij merkte het dus niet, hoe deze, nadat die stille bekentenis haar schuldig had verklaard, in toorn opstoof, en hoorde

{==192==} {>>pagina-aanduiding<<}

naauwelijks hoe hij tegen haar uitvoer: ‘De Freule erkent dus de wettigheid van de aanklagt. Gij ziet het, Mevrouw,’ zich naar de weenende Moeder keerende, ‘er blijft geen twijfel aan hare compliciteit meer over; zij staat schuldig aan al de drie punten van beklag. Hier bestaat dus volkomen transgressie van de wet der kinderlijke gehoorzaamheid.’
‘En gij kondt er aan denken mij te verlaten, lizy?’ zuchtte de Moeder alweder.
‘Ja, Mevrouw, dat kon zij; de bewijzen zijn voorhanden,’ sprak haar echtgenoot, den brief weder opnemende en inziende.
‘Mij te verlaten,’ herhaalde de bedrukte Moeder, ‘mijn eenigst kind! en dat voor een romaneske genegenheid! Hadt gij in uw vaderland dan geen vrije keuze? Dingen hier geen goede partijen naar uw hand?’ de goede vrouw was uit dwang gehuwd, zonder ooit liefde gekend te hebben: van daar dat zij in hare denkbeelden omtrent het huwelijk de liefde buitensloot.
‘Waartoe deze redenering?’ viel de Baron haar in de rede. ‘Met zulke concessiën wordt de vaderlijke magt ondermijnd. Voor de wet bestaan geen transactiën: de wetgever beveelt: de onderdaan gehoorzaamt: ziedaar alles! In mijn tijd was het: ‘Dus heb ik voor u gekozen;’ verder werd niet gevraagd noch geantwoord. Zoo zijn wij ook gehuwd, en....’ hij zweeg; want, zoo hij in het vuur zijner rede aan de wijsheid zijns vaders niet had durven te kort doen, toen het hem inviel, dat hij twintig lange jaren in een

{==193==} {>>pagina-aanduiding<<}

liefdeloozen echt doorleefd had, voelde hij, dat mistasten toch mogelijk ware; en boos, omdat hij door zijn eigen argument dreigde overwonnen te worden, ging hij voort: ‘maar daar val ik zelf in uw gebrek, om mijn eisch te motiveren. Kort en goed, elisabeth! uw schuld is gebleken. Gij hebt niets tot uw voordeel in te brengen. Hoor dus uw vonnis, waarvan gij geen appèl te wachten hebt. wij wijzen het request van uwen zoogenoemden minnaar van de hand, verbieden u verder aan hem te denken of u met hem in te laten, en eischen van u voor het vervolg een onbepaalde onderwerping, alles op poene en verbeurte van de vaderlijke gunst.’
Dit gezegd hebbende sloeg de Baron, bij wijze van een hamer, met zijn vlakke hand op de tafel, en hief de zitting op door de kamer met een majestueuze houding te verlaten.
Een pijnlijk uur, in hetwelk onderscheidene aandoeningen het hart van elisabeth na bestormden, werd door haar in een harden strijd tusschen de teederheid van hare Moeder en hare liefde voor friedhof doorgebragt. Toen zij eindelijk scheidden, had het meisje beloofd den geliefden op te zullen geven, indien deze weigerde zijn vaderland te verlaten; wanneer hij zich echter hiertoe liet vinden, beloofde haar Moeder alles aan te wenden om den weêrzin haars vaders, die zich mede hoofdzakelijk op dit bezwaar grondde, te buigen. En elisabeth, gelukkig met deze halve toestemming, twijfelde geen oogenblik of friedhof zou hierin bewilligen. ‘En indien niet, dan....’

{==194==} {>>pagina-aanduiding<<}

Maar friedhof bewilligde niet. Gebiedende pligten verbonden hem aan Duitschland; ook was hij over dezen eisch gebelgd, en meende dat niets de wet kon omkeeren, welke de vrouw gebiedt den man te volgen. Hij gaf dus met berusting, schoon met innige smart, de hand van elisabeth op, die in zijn oog niet tot zulk een prijs mogt gekocht worden.
Maar zij, toen zij in haar hoop bedrogen en in haar hoogmoed gekwetst, zich aan haar: ‘indien niet, dan....’ wilde, vasthouden, zij ondervond, welk een zwak wapen wrevel tegen liefde is; want hoewel zij in de eerste verbittering hem veroordeelde en hem haar hart ontzegde, spoedig stond zijn beeld geregtvaardigd in haar ziel, en drukte zich daar te dieper in, juist door den mannelijken wederstand aan haren onvrouwelijken eisch geboden.
Zeker, de fierste vrouw zelfs gevoelt zich gelukkig te moeten erkennen, dat zij in haren geliefde den Man gevonden heeft, die haar trotschen geest aan zijn magtiger wil kan onderwerpen: de mannen, die meenen door bukken te behagen, hebben nooit het waar karakter der vrouw gekend, en met wezens te doen gehad, dien teederen naam onwaardig.
elisabeth behoorde niet tot dezulken. Zij achtte friedhof om zijn grootschen afstand, en bleef hem liefhebben; zuchten en klagen viel echter niet in haren geest. Eenmaal toegegeven hebbende, verminderde zij de waarde van hare kinderlijke onderwerping niet door zich op de rust en het genoegen harer ouderen te wreken. Voor hen bleef zij dezelfde: al-
{==195==} {>>pagina-aanduiding<<}
leen voor de wereld was zij veranderd: zij onttrok zich aan alle verkeer, en sloot zich binnen den kleinen kring van haar gezin op. Een zweem van zachtmoedigheid, die dikwijls, als een zoete vrucht op een bitteren wortel groeijende, uit beproeving geboren wordt, verhoogde hare beminnelijkheid. Zij begon nu ook meer sympathie dan vroeger voor angelique te gevoelen: ja, kreeg een onwederstaanbare behoefte naar haar bijzijn, om met haar over friedhof te kunnen spreken, en door haar in hare treurigheid te worden vertroost. Zij ontving dan ook, als een blijk der ouderlijke tevredenheid over hare onderwerping, gemakkelijk hunne toestemming, om een gedeelte van den zomer op den Lindenburg te mogen doorbrengen. Ook daar vond men haar aanmerkelijk tot haar voordeel veranderd, en had haar nu liever dan ooit. Zij ondervond er de gelukkige gevolgen van hare tegenwoordige stemming: en hoe minder haar neêrgebogen geest thans de schatting der algemeene bewondering eischte, des te vrijwilliger en ruimer werd haar die door allen aangeboden.



{==196==} {>>pagina-aanduiding<<}

Drieentwintigste hoofdstuk.

Wij vinden den jongen walden nog altijd de eenzame wandeling voortzettende, op welke hem stralenheim en angelique ontmoet waren. Door de mijmering, waarin hij verzonken was, had hij niet bemerkt, dat hij naar een afgelegen plek was afgedwaald, die slechts zelden door wandelaars werd bezocht. Eensklaps echter zag hij verwonderd op: want het omslaan van een hoek bragt hem onverwacht voor een helderstroomend water, welks aanblik zoo verkwikt als het warm en verschroeijend op het drooge is. Een gevoel van wellust greep hem aan bij de gedachte hoe verfrisschend een bad, in dit koele meirtje genomen, wezen zou, en hij benijdde de gele en witte waterleliën, die bij het vallen van den avond hare kelken reeds begonnen te sluiten, haar kille rustbed in het element, dat hem onwederstaanbaar aantrok; maar neen! zij genoten haar voorregt immers, zonder er bewustheid van te hebben? dan waren die zwanen nog benijdenswaardiger, die het eilandje in het midden van

{==197==} {>>pagina-aanduiding<<}

de kom rondzwommen; zij toonden, door tusschen-beide den rooden snavel in het verkwikkelijke nat te dompelen, om het daarna vrolijk spelende op het dons van haar vlerken te spatten, of straks, als sidderende van genot, de vleugels klapwiekend uit te slaan, dat zij haar geluk kenden en Epicurisch genoten.... indien hij ook eens het water zoo kon langs glijden.... wacht!... maar daar ginds ligt immers een bootje. Hij snelt er heen; en spoedig vervolgde hij met kracht van riemen de zwanen, die, verschrikt van dien om wachten inval in hun vochtig rijk, door hunne onrustige bewegingen en het aanheffen van dat gillende geluid, dat men zoo ongaarne uit dien heerlijken hals hoort voortkomen, hare ontevredenheid toonden. walden liet zich echter hierdoor niet storen, en roeide een tijd lang even zoo vlug met de ligte spanen, als zij zich met de kromme pooten voortrepten: eindelijk werd hij evenwel dit spel moede en liet de riemen rusten, zoodat het vaartuigje zachtjes van zelve voortdreef, terwijl hij daarin uitgestrekt met de eene hand het hoofd ondersteunde en de andere over den rand heen in het water liet hangen, en daarmeê tusschenbeide naar een bloem greep, zonder er nogtans - daartoe gaf hij zich te weinig moeite - een enkele magtig te kunnen worden. Plotseling deed een stoot hem de oogen, die hij wellustig gesloten had, openen; hij was gestrand op de hellende zoden, die de landingsplaats van het eilandje schenen te zijn. Een onwederstaanbare lust om dit eenzaam plekje een bezoek te geven, greep hem aan; zijn gemakkelijke houding

{==198==} {>>pagina-aanduiding<<}

verlatende, steeg hij langzaam het groene pad op naar het koepelvormig gebouw, welks rieten dak met de witgeverwde kolommen, die het ondersteunden, een grillig kontrast maakte. Terwijl hij wilde binnentreden, hoorde hij plotseling een schoone diepe stem, waarin letterlijk, zoo als de Franschen zeggen, tranen klonken, een vers lezen:

Mais pourquoi m'entrainer vers ces scènes passées? 
Laissons le vent gémir et le flot murmurer, 
Revenez, revenez, ô mes tristes pensées! 
Je veux rêver et non pleurer! 


Het was stralenheim; hij las lamartine's Premier regrèt; hij scheen er een zoete smart in te vinden, bij iederen trek, welke op angelique paste, stil te staan, en zich daarbij aan zijn melancholieke mijmeringen over te geven. En inderdaad, ieder ander dan zijn vooringenomen hart zou gelijkheid gevonden hebben in de beschrijving des Dichters:

Nul souci sur son front n'avait laissé son pli; 
Tout folatrait en elle........ 
....... sa voix argentine, 
Echo limpide et pur de son ame enfantine, 
Musique de cette ame ou tout semblait chanter, 
Egayait jusqu'a l'air qui l'entendait monter. 


Hij verzonk in een diep gepeins. Zeker herinnerde hij zich het tooneel op het ongelukkige bal. Met zigtbare moeite rukte hij zich van deze pijnlijke denkbeelden los, zuchtend herhalende:

Mais pourquoi m'entrainer vers ces scènes passées? 



{==199==} {>>pagina-aanduiding<<}

Hij begon op nieuw, en met helderder stem, waarin zich aangenamer gewaarwordingen uitdrukten, las hij de schoone regels:

Mon image en son coeur se grava la première, 
Comme dans l'oeil qui s'ouvre au matin la lumière, 
Elle ne regarda plus rien après ce jour; 
De l'heure qu'elle aima, l'univers fût amour! 
Elle me confondait avec sa propre vie. 


Maar spoedig zonk hij in zijn vorige neêrslagtigheid terug. Met klimmende aandoening vervolgde hij:

Remontez, remontez à ces heures passées! 
Vos tristes souvenirs m'aident a soupirer! 
Allez ou va mon ame, ô mes tristes pensées, 
Mon coeur est pléin, je veux pleurer! 


Hij snikte, en lei het hoofd voorover op de beide handen.
walden, door het onvoorziene van deze ontmoeting verrast, had in den beginne niet dadelijk gevoeld, dat het onbescheiden was, getuige van dit tooneel te blijven. Het ontwaren van stralenheim's diepe droefheid deed hem echter al het onvoegzame van zijn tegenwoordigheid inzien. Wat zou hij doen? zich ongemerkt verwijderen? - maar zoo stralenheim hem bemerkte, in welk licht moest hij den jongen man dan voorkomen? hij was verlegen: ‘Het schijnt, dat ik van daag in allerlei aanleidingen tot onbescheidenheid moet vallen; maar een volkomene schuldbelijdenis vergoedt een halve dwaling;’ met deze woorden trad hij den koepel moedig binnen. stralenheim zag bij de beweging, die hij maakte, verschrikt op; zijn donker

{==200==} {>>pagina-aanduiding<<}

oog schoot blikken van toorn op den onbescheidene. Er lag verontwaardiging in zijn toon. ‘Mijnheer...!’
Eenigzins onthutst trad eugenius naar hem toe en bood hem de hand, terwijl hij op onweêrstaanbaar ronden toon zeide: ‘Gij hebt gelijk! ik geef mij op genade aan u over. Straf mij zoo streng gij wilt, maar onthoud mij daarom uwe vriendschap en vertrouwen niet!’
stralenheim's onwil was geweken; hij vatte de hem toegesloken hand en drukte die hartelijk: ‘Vergeef mij mijn onvriendelijken uitval; maar dit plekje is mijn heiligdom, en wordt door ieder ontzien; 't is mijn eigen
‘groen eiland van rust,’
waarheen ik vlugt als het mij elders te bang wordt. Hoe zijt gij toch hier gekomen?
walden verhaalde, hoe het toeval hem nu reeds ten tweedemale buiten zijn toedoen in stralenheim's weg geworpen had. ‘En toch,’ vervolgde hij, ‘zou ik het kunnen zegenen, indien dit toevallige mij regt mogt geven u te bidden: ‘Schenk mij thans uit vrijen wil uw geheel vertrouwen; maar neen, ik gevoel.... ik heb geen regt.... ik kan u nog geen waarborg van mijn opregtheid geven....’
stralenheim scheen met zich-zelven in strijd te zijn. Eindelijk was het als viel hem een denkbeeld in, dat zijn besluit bepaalde. Hij haalde diep adem, en walden naar de sofa wijzende, riep hij:

Remontons, remontons à ces heures passées. 


‘Welaan, mijn Vriend! want dit zijt gij, zoodra ik

{==201==} {>>pagina-aanduiding<<}

u, door u het heiligdom mijns harten te openen, tot vertrouwde van mijn wanhoop en tot regter van mijn schuld make. En immers ik had u al dadelijk lief om uwer oogen wil, die een onloochenbaren trek van gelijkheid met de haren hebben? En daarenboven smacht ik niet naar een hart, waarin ik mijn droefheid kan uitstorten? Verneem dan mijn jammerge-schiedenis, en strijk een zacht oordeel!
stralenheim deelde den jongeling in de hoofdtrekken mede, wat den Lezer omstandig bekend is. Op de zwanen wijzende, die men door de geopende deur zag, eindigde hij:
Et semblable à l'oiseau, moins pur et moins beau qu'elle,

Qui le soir pour dormir met son cou sous son aile,

Elle s'endormira; mais hélas, loin du soir.
Een diepe stilte volgde. walden dankte alleen met een handdruk voor het geschonken vertrouwen. Ten laatste brak stralenheim het stilzwijgen af, en sprak walden op eenigzins plegtigen toon aan:
‘En nu vraagt ge, waarom ik, ondanks al wat het mij kostte, u mijn vertrouwen schonk? Het is, om het regt te hebben van op mijn beurt iets van u te eischen en een broeder voor haar zuster te wezen. Onder de leiding harer voortreffelijke Moeder is wilhelmine in kinderlijke onschuld opgegroeid. Zij is vrolijk en dartel, zoo als angelique ééns was, maar ook bij haar slaapt onder dit lagchend voorkomen de gevoelige ziel, welke Mevrouw van lindau aan hare dochters ten erfdeel schonk. Meer aangetrokken dan afgeschrikt door het lot harer zuster, dweept zij zich

{==202==} {>>pagina-aanduiding<<}

een roman van liefde en lijden, waarvan... ja, waartoe u iets te verbergen? waarvan gij de held zijt. Haar opgewonden verbeelding droomde zich van den verwachten Neef alles wat edel en beminnenswaardig is, en daar zij’ vervolgde stralenheim meer dan beleefd, terwijl een dier zeldzame lachjes, die zijn schoone trekken opluisterden, over zijn gelaat zweefde, ‘zich in deze verwachting niet bedrogen heeft gevonden, en gij daarenboven de eerste man zijt, dien zij zoo van nabij leert kennen, zoo.... ik beken het, zoo beeft mijn hart voor het lieve schepsel, en ik zegen het toeval, dat mij vrijheid geeft u te vragen: ‘Zijt gij vrij?’
‘Ik ben het,’ zeide walden ernstig.
‘Welnu, zoo beloof mij haar gade te zullen slaan, en, zoo gij meent haar met te kunnen beminnen, het meisje te ontvlugten, eer haar rust gevaar loopt. Gij weet, de gevallene mag zich-zelven tot een steen van waarschuwing stellen, zonder te vreezen van voor een steen des aanstoots gehouden te worden.’
‘Ik weet het, en ben er verre af u dit regt te betwisten. Integendeel, ik neem uw broederlijken raad aan, en bid u mij verder met uwe, helaas! zoo duurgekochte ondervinding voor te lichten.’
Een handdruk bezegelde het verbond der beide mannen.
Een verwijderd klokgelui liet zich hooren.
stralenheim sprong op. ‘Wij worden naar huis ontboden. Ik zal u thans aan angelique voorstellen; zij beloofde mij, indien de rust na de wandeling haar

{==203==} {>>pagina-aanduiding<<}

verkwikt had, in het salon te verschijnen. Het is vreemd, hoe helder zij na iedere aderlating is; het is als of elke physieke verzwakking hare intellectuele krachten versterkt en verlevendigt, en de geest zich te vrijer beweegt naarmate het ligchaam afneemt.... maar stil, mijn bloedend hart! gij hebt uwe ure gehad. Thans moet ik de verloren kalmte weder trachten te herwinnen, opdat ik voor haar met een helder gelaat moge verschijnen.’
Arm in arm traden zij de hermitage uit en slapten in het bootje, waarvan stralenheim de riemen in handen nam. ‘Eens,’ zeide hij, ‘was dit eilandje angelique's Dorado: nu is het mijn Sint Helena.’
Aan wal gestapt, kwam stralenheim allengskens in een vrolijker stemming, door aan walden te vertellen, tot hoe veel scherts zijn komst in de familie aanleiding gegeven had, en hoe zelfs angelique slechts op zijn verzoek opgehouden had haar zuster te plagen; ‘want ik acht naauwelijks iets nadeeliger, dan een jong hart door zulke dwaasheden in den waan te brengen, that it must fall in love; menig onervaren schepseltje is daardoor het slagtoffer harer opgewonden verbeelding geworden; en, als het misleid door haar hoofdje eindigt met haar hart weg te schenken, dan zijn veelal zij, die de onnoozele er heen gestooten hebben, het meest verwonderd, als zij haar op deze klip schipbreuk zien lijden, en zeggen: ‘Ik had het nooit gedacht; bij mij was alles louter scherts.’
Zij hadden het huis bereikt en traden de kamer binnen, waar walden's eerste blik op angelique viel

{==204==} {>>pagina-aanduiding<<}

en aan haar geboeid bleef. De schuinsche stralen der rijzende maan vielen door het raam op hare wangen, en schenen, zoo als shakespeare zoo schoon zegt, te slapen op de sneeuw van dat vermagerd gelaat. Heerlijk was de uitwerking van dit licht, dat nog den roodachtigen tint, dien het bij zijn opkomst heeft, niet verloren had, op haar geheele voorkomen. Het verhoogde den gouden gloed van haar welig hair, en spiegelde zich in den blaauwen hemel van haar opgeslagen oog; de schaduw, die het verder gedeelte van haar gestalte omhulde en verborg, maakte dat haar verlicht hoofd schilderachtig uitkwam en zich als een van rafael's Cherubijnenkopjes tusschen wolken vertoonde.
Mevrouw van lindau zag de beide binnentredende Heeren met welgevallen aan. Het was haar aangenaam stralenheim's vriendschappelijke toenadering tot haren Neef te bemerken; zij hechtte veel aan zijn oordeel, en dat dit voor haar jongen bloedverwant gunstig was, streelde haar als - Tante, maar misschien nog meer als Moeder; want zij was daarin de overige Moeders gelijk dat zij, door het schertsen der meisjes ontwaakt, den knappen Engelschman niet had kunnen zien, zonder den stillen wensch te voeden: ‘Mogt deze mijn wilhelmine gelukkig maken!’
‘Waarlijk, lieve Neef! ik verheug mij u weêr te zien; ik begon mij ongerust te maken, dat ge verdwaald waart; ja ik heb den Baron bestraft, omdat hij u alleen het labyrint onzer bosschen had ingezonden, en zelfs is hij reeds op mijn verzoek op veldontdekking uitgegaan; maar ziedaar u terug! vergun

{==205==} {>>pagina-aanduiding<<}

mij thans, dat ik u aan mijne dochter, die er naar verlangt kennis met u te maken, voorstel.
Deze fluisterde met stralenheim, en plaagde hem, dat hij verzuimd had, haar op het afgesproken uur te komen halen, om haar in het salon te leiden. ‘Gij weet, willem, ik ben een bedorven, veeleischend schepsel; ik kan het geen oogenblik zonder u stellen; maar gij brengt immers uwe verontschuldiging met u,’ vervolgde zij, zich vriendelijk, voor eugenius buigende, en hem toelispelende: ‘Gij zult mij vergunnen u op mijn onhoffelijke manier zittende te ontvangen, niet waar, lieve Neef? Ik schijn zoo veel meerder als ik door mijn fauteuil ondersteund word, dat ik het niet van mij verkrijgen kan, op te staan en u te toonen, welk een nietig wezentje u thans voorgesteld wordt; en daarom wilde ik ook onze ontmoeting liever tot het schemeruur uilstellen, ten einde geen enkel voordeel te verliezen.’
Het is waar, dat dit haar verlangen geweest was, evenwel om een andere oorzaak dan zij opgaf: zij vreesde, dat haar vervallen uiterlijk, waaraan hare betrekkingen gewoon waren geworden, eugenius blijkbaar ontroeren mogt; maar nu zou de indruk van het eerste oogenblik voor de haren onopgemerkt voorbijgaan, en hun daardoor een bittere aandoening worden bespaard.
Haar berekenende liefde had juist geoordeeld: er viel een traan op de tengere hand, toen eugenius die aan de lippen bragt.
‘Houd op, stoute plaaggeest,’ hoorde hij wilhel-
{==206==} {>>pagina-aanduiding<<}
mina in den anderen hoek van de kamer op ongeveinsd knorrigen toon tot elisabeth zeggen, ‘ik zal stralenheim tot mijn hulp moeten roepen, en....’
‘Dat zult gij niet, hartje! ik ben er verzekerd van, maar nu gij spreekt van iemand te roepen, heb ik grooten lust onzen Engelschman de zaak eens voor te stellen, en hem te vragen of stralenheim niet wat heel streng in zijn vonnis geweest is. Mijnheer walden! Sir eugenius!’ riep zij den jongeling toe, die zich nog weêrhouden liet door wilhelmine's angstig: ‘Ondeugende elisabeth! lieve betsy! gij zult toch niet....?’
Er was niets aan te doen, hij moest komen.
‘Welk een schoone avond, Miss lichtveld! Hebben de Dames er geen gebruik van gemaakt?’ op deze onhandige wijze zocht walden het stoute meisje van haar onderwerp af te brengen. wilhelmine's oog dankte hem voor de dienst, welke zijn kieschheid haar bewees. Hoe zou het geweest zijn, indien zij geweten had, dat zijn handelwijze voorbedacht en hij van alles onderrigt was?
‘Neen, Mijnheer walden! ik heb er veel lust toe gevoeld: maar wilhelmine meende dat dit het voorkomen zou hebben, als kwamen wij de Heeren zoeken,’ schertste elisabeth, haren lust tot plagen nog niet kunnende onderdrukken.
Beide bloosden: walden niet minder dan het lieve kind, dat hem in verlegenheid een kopje thee schonk, schoon hij koffij gevraagd had. Trouwens, zelf in verwarring gebragt, had hij dit even goed als

{==207==} {>>pagina-aanduiding<<}

wilhelmine vergeten. Intusschen voelde hij, dat hij door niets te antwoorden een onnoozel figuur maakte. ‘Misschien heeft mijn schoone Nicht hierin getoond, het mannelijk hart eenigzins te kennen; want indedaad, wie weet tot welke denkbeelden de gedachte van haar eenige belangstelling in te boezemen mijne ijdelheid zou kunnen vervoeren?’ mompelde hij eindelijk.
Het pijnlijk zwijgen, dat hierop volgde, werd gelukkiglijk afgebroken door het binnentreden des Barons, die hijgende van vermoeidheid op een stoel nederviel. ‘Ha, ha, vous voila, mon cher! ik heb tegen mijn gewoonte, op aandrang van uw Tante, de halve plaats rondgeloopen, om u te zoeken. Waarschijnlijk zou ik nog niet terug zijn, indien de bosch-wachter mij niet berigt had, u met stralenheim gezien te hebben, hetwelk mij gerust stelde, dat gij niet verdwaald waart. Eilieve, zeg mij, hoe heeft u het goed bevallen?’ eindigde hij, terwijl hij eugenius gemeenzaam op den schouder sloeg.
Deze weidde er in onbekrompen lofspraak over uit, en won hierdoor het hart van den Baron, die zoo zeer met hem ingenomen was, dat hij hem ten slotte uitnoodigde tot aan het einde van den jagttijd op den Lindenburg te blijven. Ongelukkig bemerkte hij op eens, dat het in de kamer duister werd, en ontevreden vroeg hij zijn vrouw, waarom zij verzuimd had licht te laten brengen, daar zij wist, dat hij een vijand was van in het donker te zitten.
‘Ik dacht, dat de maan de kamer genoeg verlichtte, om nog eenige oogenblikken het schoone uitzigt te

{==208==} {>>pagina-aanduiding<<}

genieten, maar indien gij het begeert, zal ik licht laten komen,’ antwoordde zij zachtmoedig.
Op haar bevel bragt een knecht de lampen en ontstak de waslichten. Allen verzamelden zich rondom de tafel, uitgezonderd wilhelmine, die voortging in een hoek der zaal de honneurs der theetafel waar te nemen, waarbij walden haar hoffelijk behulpzaam was, terwijl hij de oogenblikken, waarin hij haar niet helpen kon, besteedde om den geheelen kring in oogenschouw te nemen.
Met een gewigtig gelaat zat de Baron voor zijn geopende secretaire in een stapel papieren te schommelen. Groot was het vertoon van bezigheid, dat hij daarbij maakte, hoewel hij letterlijk niets deed, dan de stukken te verplaatsen: Van tijd tot tijd zag hij enkele er van in, en scheen daarbij zeer ingespannen. Wilden nu zijn huisgenooten dit niet begrijpen, en werd er luid gesproken of gelagchen, dadelijk bragt een ongeduldig: ‘Eilieve, zwijgt een oogenblik! straks ben ik met dit stuk gereed, en dan kunt gij onverhinderd voortgaan,’ hun te binnen, dat een man tot gewigtige betrekkingen geroepen in hun midden - werkte.
Tegenover hem zat elisabeth, die, zoodra het licht opgestoken was, den roman, waarmeê zij bezig was, had opgevat, en met gespannen aandacht las.
Naast deze rustte angelique in haar leunstoel, met het gelaat naar stralenheim toegekeerd, die een streng floszijde op de handen hield, welke zij op klossen wond, om daarvan voor haren vriend een Grieksch muisje te

{==209==} {>>pagina-aanduiding<<}

borduren, zoo eenvoudig, dat hare zwakke oogen haar niet verhinderden er aan te werken. De sierlijke vorm van des Ritmeesters gevulde handen deden de magerheid van haar doorschijnende vingers akelig uitkomen, en niet minder deed hun klamme koû een rilling over zijn armen loopen, zoo dikwijls het warren der draden veroorzaakte, dat zijn handen de hare aanraakten. Meermalen hield hij dan hare vingers met teederheid in de zijne gevangen, en beide, door dit verliefd spel afgetrokken, schenen te vergeten, dat zij iets anders te doen hadden.
Mevrouw van lindau, naast stralenheim gezeten, vervaardigde negligé-mutsen voor haar oudste lieveling, die, helaas! geen andere meer behoefde; een wolk van zachte treurigheid benevelde haar trekken, die evenwel rustig waren, en zich zelfs soms ophelderden als zij steelswijze naar wilhelmine en eugenius opzag, of voor haar beide lieve jongens, die aan het benedeneinde der tafel speelden, hun kaartenhuis aaneenhechtte.
‘Welk een bekoorlijk gezigt levert de aanblik van dezen huisselijken kring op,’ zei walden tot wilhelmine, de kamer rondziende, ‘en hoe gelukkig hij, die er een lid van uitmaakt!’ Hij bloosde, toen hij bedacht wat er in zijn woorden lag, en zag schuw naar het meisje op, om te ontwaren welken indruk zij op haar maakten. Het onschuldige kind dacht er niets bij, en antwoordde regt naïf: ‘Wij zullen trachten, lieve Neef! er u zoo lang mogelijk in te houden.’ walden's blik gleed van de vriendelijke blaauwe oogen naar den

{==210==} {>>pagina-aanduiding<<}

frisschen blos harer wangen, waarin haar glimlach een verrukkelijk kuiltje groefde, en dacht, dat zij meer gelijk kon hebben, dan zij-zelve vermoedde.... Zij stoorde hem met de vraag: ‘Is het waar Neef eugenius, dat de Engelsche vrouwen zoo schoon zijn?’ Hare ontwakende jaloezij verried hare ontwaakte liefde.
eugenius wilde antwoorden, doch eer hij nog een woord gesproken had, sprong wilhelmine plotseling verschrikt van haar stoel op, en vatte krampachtig zijn hand, als om zich onder zijn bescherming te stellen.
‘wilhelmine,’ riep hij verwonderd uit, ‘om 's Hemels wil, wat deert u?’
‘Daar - daar -’ stamelde zij, naar de deur wijzende.
En indedaad, het was om van te ontstellen, zulk een afzigtelijke gedaante vertoonde zich in de opening van de deur.
Het was een lange gestalte in een havelooze plunje gekleed; de bol van den gescheurden hoed was met witte draden aan de zijden gehecht; van onder den rand, die er half aanhing, vertoonde zich sluik zwart hair, dat zich met de wenkbraauwen vermengde; het akelig geelbleek der ontvleeschte wangen kwam te meer uit bij de koolzwarte oogen, die zich daarboven bewogen, en den slordigen baard, die haar omschaduwde.
wilhelmine's kreet had allen doen opzien, en deed den Baron, hoewel ook eenigzins ontzet, op barschen toon vragen: ‘Wie daar?’

{==211==} {>>pagina-aanduiding<<}

‘kees welborn, om u te dienen, Heerschap!’ zei de man met een door ziekte en ellende gebroken stem, een stap voorwaarts doende.
‘Zoo, zijt gij die?’ antwoordde de Baron norsch, ‘en wat hebt ge hier te maken? Hoe durft gij u hier vertoonen? Weet gij niet, dat mijn boschwachter bevel heeft op u en uws gelijken te passen?’
‘Ja, Heerschap, dat weet ik,’ antwoordde de ongelukkige, van beklemdheid hijgende: ‘maar ik wilde U spreken, en, hoe dikwijls teruggestooten, heb ik zoo lang rondom het huis gedwaald, tot het mij gelukt is er binnen te sluipen, en nu vraagt kees welborn, hoe veel hij uwe Edelheid tot lossing van zijn ellendige koeijen betalen moet?’ ging hij voort, moedig nader tredende.
‘Vijf gulden, kees! en tevens zeg ik u, dat dit de laatste maal is, dat ze u teruggegeven worden; vind ik ze weder aan het verwoesten van mijn weilanden, gij zult, zoo waar ik een Edelman ben, ze niet terugbekomen; ik zal ze verbeurd doen verklaren, verstaat ge? Met zulk een onbeschaamd en ongezeggelijk wezen als gij zijt, zal men geen verschooning gebruiken, wees daarvan verzekerd.’
‘O, Heer Baron, gij zoudt anders spreken, indien gij een oogenblik in mijn plaats kondet denken;’ en de verglaasde oogen zagen het vertrek rond, welks overvloedige verlichting en rijk verguldsel den armen man de betooverde paleizen voor den geest riep, waarvan zijn moeder hem als kind verteld had.
‘Ja, mijn goede man! ik dank God, dat ik dit

{==212==} {>>pagina-aanduiding<<}

niet kan; het zou ook weinig helpen; het regt moet zijn gang gaan; en daarom nog eens, laat een ander dan het kleine schaap, dat het niet besturen kan, uw vee weiden. Waarom laat gij er uw groote, luije meid niet mede loopen?’
De man nam den hoed eerbiedig af, en hield dien in de magere handen voor zich, terwijl een enkele traan langs zijn holle kaken biggelde toen hij antwoordde: ‘Omdat de lieve God haar een maand geleden tot zich genomen heeft. Nu blijf ik, bloed! nog alleen, zoo lang het onzen lieven Heer behagen zal; doch ik bidde, dat hij mij spoedig bij haar halen moge!’ en de korte, drooge kuch, die zijn stem smoorde, scheen de vervulling van die bede te belooven. ‘Maar,’ vervolgde hij, onderworpen naar, de tafel tredende en zich weder dekkende, terwijl hij met bevende vingers eenig geld uit een graauw zakje nam, ‘maar dit doet niets ter zake. Vijf gulden, zegt uwe Genade; hier zijn ze, en nu - goên avond zamen!’
Hij keerde zich om, ‘Dood,’ bromde de Baron voor zich heen, ‘en men had mij gezegd, dat zij te lui was.... Hoor eens, vriend! neem uw geld voor ditmaal weder op, en zorg dat het niet meer gebeurt, anders waarschuw ik u....’
De man schudde het hoofd. ‘Dat geld neem ik niet weêr, Heerschap! ook kan ik niets aan mijn handelwijze veranderen: ik moet en zal dus op den ouden voet voortgaan, en gij moogt doen wat gij verantwoorden kunt.’ Hij sprak deze fiere woorden demoedig uit.

{==213==} {>>pagina-aanduiding<<}

‘O, Neem het geld terug,’ bad angelique.
‘Neen, dat nimmer, Juffertje! God zegen u, ik dacht niet dat de rijken ooit zoo bleek zagen: gij hebt veel van den witten Berggeest waar mijn moeder mij van vertelde, en die zoo goed was, o zoo goed.’
Hij trad naar de deur, en drukte bij iederen wankelenden tred den dorenstok, dien hij in de hand had, in het Smirnasche tapijt.
elisabeth zag hem geroerd na. Bij zijn binnenkomen had zij er slechts aan gedacht, met hoeveel waarheid haar geliefde Autheurs het beeld der armoede hadden weten te treffen. Spoedig echter vergat zij de gedroomde om de wezenlijke ellende.
wilhelmine had bij zijn eerste woorden haren angst vergeten, en was naast hem getreden als om hem tegen haren vader zelven te beschermen; haar oog had hem zoo dringend gebeden het geld te nemen, maar de arme had dien blik niet eens verstaan. Weg ging hij, en liet haar een oogenblik roerloos achter; plotseling echter nam zij het bezoedelde zilver tusschen de witte vingers en vloog hem na, terwijl zij de deur achter zich toesloeg.
‘Goede God!’ zuchtte Mevrouw van lindau, het hoofd schuddende; ‘hoe bekrompen is toch de omvang der menschelijke weldadigheid. Zulk een ellende in mijn nabuurschap, en ik wist het niet. Hoe kondt gij zoo hard zijn, adolf?’
‘Verkeerde berigten, marie. Men had mij gezegd dat de man een onbeschofte bedelaar was, en de dochter een lui en losbandig schepsel. een man, die

{==214==} {>>pagina-aanduiding<<}

zoo veel in het hoofd heeft als ik, kan alles niet onderzoeken. Ik zal er morgen meer van weten.’
Luide stemmen klonken in de vestibule en deden stralenheim opspringen. ‘Ik zal eens gaan zien welke dwaasheid het onvoorzigtige meisje uitvoert.’
‘Helaas!’ zuchtte angelique, ‘waarom moet het lijden der armoede gewoonlijk nog door verdenking verzwaard worden?’
stralenheim trad weder binnen. ‘Het lieve kind,’ berigtte hij, ‘stond daar als een vriendelijke Engel, met de beide handen van den ongelukkige in de haren, hem te bidden zijn geld en bovendien haar spaarbeursje aan te nemen; en hoewel hij aan het eerste verzoek voldaan had, was hij niet te bewegen haar geschenk te aanvaarden eer ik mijn bede bij de hare voegde, en nu is hij, haar zegenende, het terras afgestrompeld.’
Hoe lang duurden eugenius de minuten, die er verliepen, eer het meisje weder binnenkwam, en hoe verheugde hij zich dat, toen zij eindelijk terugkeerde, hare oogen dadelijk de zijne zochten, omdat dit hem in staat stelde het eerst zijne hulde aan haar schoone ziel te brengen. Hij was niet alleen de eerste, maar ook de eenige. Zoo iets was in dien kring te gewoon en natuurlijk om het op te merken. Alleen omvatte een der kleine jongens de lieve zuster met de vraag: ‘mientje, waart gij niet bang bij dien leelijken man? ik had hem ook wel iets willen geven, maar ik had het hem niet durven brengen.’
Het gezelschap herstelde zich dien avond niet we-
{==215==} {>>pagina-aanduiding<<}
der van de stoornis, welke dit voorval in aller stemming had te weeg gebragt. Het gezigt van ellende te midden van weelde en levensgemak treft diep. In de hutten der armoede tredende, weet men wat men ontmoeten zal; men buigt zich om die binnen te gaan; men kwetst den arme niet door het vertoon der heerlijkheden, waarvan het genot hem ontzegd is; men vergeet voor deszelfs gebrek zijn eigen overvloed: maar alles is anders, wanneer de ellendige de woning van den rijke binnentreedt; de hooge deuren doen zijn gebukte houding, de prachtige tapijten de naaktheid zijner voeten, de schitterende bekleedsels der meubelen zijn lompen, de aangerigte tafel zijn uitgehongerd gezigt dubbel sterk uitkomen: en al wat, vóór zijn verschijning, weelde was, wordt een heimelijke aanklagt tegen den gelukkige, welke zich alleen door het bewijzen eener ruime liefdadigheid eenigzins laat onderdrukken. Ook wilhelmine's vrolijkheid was niet zoo spoedig hersteld; de piano bleef gesloten: en zij werd eerst weder het oude dartele kind toen de kleine jongens, die het stilzitten verveelde, haar overgehaald hadden naar gewoonte een poosje met hen te spelen. Het was een aanlokkelijk gezigt! zoet was het, op te merken, met welk een innigheid van liefde de kinderen haar aanhingen; bekoorlijk, haar gade te slaan, terwijl zij met hen stoeide, zoo veel gazellen-vlugheid was er in haar bewegingen, zoo veel bevalligheid in de teekenachtige houdingen die zij aannam, zoo veel naïviteit en kinderlijkheid in haar geheelen omgang met de kleinen; maar allertreffendst was het te hooren, hoe

{==216==} {>>pagina-aanduiding<<}

zij een oogenblik later haar beide lievelingen aan haar schoot nam en een gesprek met hen begon, waarin zich al de rijkdom van haar schoon hart, al de Engelenvroomheid van haar reine ziel openbaarde. Eindelijk herinnerde Mevrouw van lindau de knaapjes dat het hun rusttijd was. Terstond nam wilhelmine de twee krulkopjes bij de hand en voerde ze den kring rond om aller nachtkus en den zegen der moeder te ontvangen.
eugenius kon zich van dit gezigt niet verzadigen; geheel zijn ziel lag in zijn oogen, terwijl hij met gretige ingenomenheid al hare bewegingen volgde. En een verraderlijke blos vloog hem over de wangen, toen elisabeth, na het vertrek van wilhelmine met de kleinen, zijne afgetrokkenheid opmerkende, hem spottend toeriep: ‘Mag men vragen, waaraan onze Engelschman zoo diepzinnig denkt? Wij hopen voor u, Master walden, dat het een Hollandsche schoone is, die uwe gedachten zoo geheel inneemt, anders zouden wij ons wegens uwe galanterie te beklagen hebben.’
Nadat wilhelmine was teruggekomen werd er een eenvoudig collation genuttigd, dat naauwelijks was afgeloopen of men scheidde, zoo als men gewoon was, om angelique, die niet te laat ter rust mogt gaan, de bitterheid te besparen van als een zieke het gezelschap te moeten verlaten.
De huisklok sloeg eerst elf uren, toen walden zich reeds alleen op zijn kamer bevond. Hij voelde echter nog geen lust tot slapen. In zijn blaauw damasten kamerjapon gewikkeld, stapte hij onophoudelijk de dubbele rij van familieportretten langs, die de wan-
{==217==} {>>pagina-aanduiding<<}
den van het vertrek bedekten. Hij was er echter zoo ver af van een kunstbeschouwing te houden, dat hij na een uur heen en weder wandelens niet in staat zou geweest zijn een enkele dier schilderijen te beschrijven. En even partijdig bleef hij, nadat hij zich eindelijk had ter rust begeven, in zijn droomen. Immers, hoewel zijn slaap door allerlei droombeelden werd verlevendigd, had echter de vrouwelijke gestalte, die daarvan telkens de hoofdpersoon uitmaakte, onveranderlijk hetzelfde voorkomen van treffende gelijkenis met - wilhelmine.
En deze eenzijdigheid, in plaats van te verminderen, verergerde met elken volgenden dag, dien hij op den Lindenburg doorbragt.
Hoe lief waren hem de morgenuren, welke hij met het meisje doorbragt in de bezorging van hare en haar zusters bloemen en duiven; hoe bekoorde hem hare kinderlijke dartelheid, waardoor zij nu eens in de oranjerie zijn gebrek aan botanische kennis aan de kaak stelde en bespotte, dan weder de bloeijende heesters plunderde, om hem met een regen van bloesems te overdekken, terwijl hij, met de hem opgelegde taak bezig, hare bloemen hielp opbinden en begieten. Als hij dan, geheel met zijn werk vervuld, haar niet had hooren naderen en, door haar onverwachten aanval verrast, den ligten schrik niet geheel verbergen kon, dien zij hem veroorzaakt had, dan lachte het stoute wicht zoo tergend, dat hij zich haast niet weêrhouden kon haar met een kus voor hare ondeugendheid te straffen. En zoo hij op zulke oogenblikken in haar het argelooze

{==218==} {>>pagina-aanduiding<<}

kind lief had, daarentegen leerde hij de gevoeligheid van haar hart kennen, wanneer hij haar op hare wandelingen vergezelde, en haar volgde in de hutten der armoede, op haren weg gelegen. Reeds dadelijk na den dag zijner aankomst, toen zij hem uitnoodigde om met haar naar den toestand van kees welborn te gaan onderzoeken, had hij geleerd de kieschheid te schatten, waarmede zij de waarde harer gift verdubbelde, terwijl zij er de waarde van zocht te verminderen. Toen had hij zich reeds overtuigd, dat stralenheim hem niets te veel had gezegd, maar dat er waarlijk onder hare uiterlijke dartelheid een diep gevoel schuilde. Maar vooral droegen de avonden, de schoone avonden, in het genot van stille, huisselijke genoegens gesleten, er toe bij, haar aan hem dierbaar te maken. Vroeg van de zijnen verwijderd, had hij nimmer de genietingen gekend, welke men in den kring eens geizins smaakt, waarvan een moeder het middelpunt, de ziel en het leven is; hier echter leerde hij die weelde in al hare volheid kennen. Verrukkelijk was het voor hem Mevrouw van lindau in het midden van al de haren te zien, terwijl hare armen als een veêrkrachtige band beurtelings ieder afzonderlijk en allen te gelijk omvatteden; terwijl hare liefde in geen enkelen pligt te kort schoot, en evenzeer tranen voor angelique als (hetgeen meer was) lachjes voor hare wilhelmine over had; terwijl hare zielskracht allen beheerschte, en evenzeer de leidsvrouw van den mannelijken stralenheim als de steun van den zwakken Baron was. Was het wonder, dat onder zulke aangename

{==219==} {>>pagina-aanduiding<<}

en verhoffende gewaarwordingen het hart des jongelings zich meer en meer voor het gevoel eener hartelijke liefde opende. Het is toch niet te ontkennen dat dit gevoel dikwijls een kind der omstandigheden is. Zoo er enkele gevallen zijn, waarin een snel opkomende sympathie, uit bewondering, vooringenomenheid of andere oorzaken ontstaan, de keuze des harten beslist, meestal ligt in uiterlijke oorzaken en gelegenheden de eerste aanleiding tot het opvatten eener jeugdige genegenheid. Hoe menige hartstogt werd onder den invloed der muzijk, of onder de beloovering van een opwindenden dans geboren! hoe menige stille liefde groeide in den laauwen atmosfeer van een beminnelijk en liefhebbend gezin op! Zoo werd dan ook hier het hart van eugenius, als door zoo vele liefdedranken, door de hem omringende voorwerpen en gebeurtenissen tot wilhelmine getrokken. En het kwam spoedig zoo ver, dat hij zich-zelven de vraag niet meer wist te beantwoorden, of hij de overigen meer liefhad om wilhelmine, dan of hij in haar het middel beminde, dat hem voor altijd met de overigen zou vereenigen.
Helaas! waarom moest lijden en smart de banden, die hem aan deze dierbaren hechtten, nog versterken....?!



{==220==} {>>pagina-aanduiding<<}

Vierentwintigste hoofdstuk.


Angelique van Lindau aan Hugo von Friedhof.

Lindenburg, 3 Augustus.

Een dubbele verpligting dringt mij aan u te schrijven, mijn Vriend! en ik doe het te eerder, omdat ik gevoele dat ik mij haasten moet, zoo ik het immer doen zal.
Gij vraagt in uwen brief aan stralenheim naar berigten aangaande uwe arme lijderes; dit was ik voormaals; thans niet meer, zeker niet. Toen ik met een geschokt ligchaam en gebroken hart tot u kwam, toen was ik zoo: thans ben ik de rijke, zalige angelique, niettegenstaande het gedurig dieper en dieper nederzinken van den geknakten stengel, dien uw zorg zoo vriendelijk heeft trachten omhoog te heffen: en zelfs toen dit scheen te gelukken, toen wist immers uw leliebloem, gelijk ge mij zoo gaarne noemdet, even goed als haar trouwe verpleger, dat de zwakke steel den van tranen topzwaren kelk niet lang op kon hou-
{==221==} {>>pagina-aanduiding<<}
den boven de aarde, waar zij heen neigde: noch ook wenschte zij dit toen, en... geloof mij, mijn Vriend! ook thans niet meer - hoewel de strijd hard was.
Hoe menigwerf roept de roekelooze jeugd den dood uitdagend in, terwijl krachtige levenssappen haar ligchaam stevigen, en een heldere, onbevangen geest haar moed geeft hem onder de oogen te zien: maar dan komt hij niet; eerst later, als het uitgeput gestel, het verduisterd oog, het ontroerde hart beeft voor zijn komst, treedt hij toe, en eischt op die hem riepen: en vindt ze soms... meestal... onwillig om aan die oproeping te gehoorzamen. Helaas! ik heb ondankbaar met het leven gehandeld, door het meermalen als een last te willen afwerpen: ik mag er mij niet over beklagen, dat het mij nu verlaat, terwijl het nieuwe aantrekkelijkheid voor mij gekregen heeft. Maar van het leven te scheiden is niet wat mij het meest benaauwt; nog harder valt mij het denkbeeld, dat ik thans een oorzaak van smart ben voor allen die mij omringen. Hoe lijde ik onder den weedom van hen, aan wie ik mijn aardsche zaligheid verschuldigd ben, en wie ik daarvoor niets schenken of achterlaten kan dan tranen... mijn oog is beneveld... ik zal eenige oogenblikken afbreken.

Ja, ik wilde u schrijven, vooreerst om u de vervulling eener belofte af te smeeken, dat gij komen zult als - ik bedoel na een maand. Zult gij dan

{==222==} {>>pagina-aanduiding<<}

komen en hem troosten? Gij alleen kunt dit; want gij weet dat al wat hij zich zoo eindeloos blijft verwijten slechts een wijde schrede op mijn kort pad was. Zeg hem vooral, dat gij voorzien hadt, dat ik niet ver gaan zou: herinner hem, dat het boven 's menschen magt is aan het leven van zijn medeschepsel een stroo breed te kort te doen, zoo de ure niet gekomen zij, welke geen Engel achterwaarts kan zetten, zult ge?
Mijn handen zwellen langzaam; dit is een teeken van mij voor te bereiden, niet waar? Ik vermoedde dit uit de houding van onzen goeden Geneesheer, die het grijze hoofd schudde, toen ik het hem zacht mededeelde, opdat Moeder noch hij het hooren zou: voor hen is dit laatste verschijnsel nog niet merkbaar: ook heb ik de handen thans meestal bedekt; ze zijn soms zoo koud, mijne vingers! andere menschen klagen over de brandende hitte - denkt gij, vermoedt gij, dat mijn laatste tijd zwaar zal zijn, friedhof? gij kent immers mijne ziekte, en ook het zwakke werktuig dat zij sloopte? ik beken u, ik vrees voor zware benauwdheid; meent gij, dat ik ze te verwachten heb? dan, ik zou het liever weten en mij versterken tegen de ure der beproeving; ik voorzie, dat ik dan al mijn troost voor anderen behoeven zal: daarom zou ik liefst mij-zelv' zoo voorbereiden, dat mij niets overvallen kon.
Ik ben soms zoo slaperig, dat ik geheel werkeloos zijn moet, en nu en dan flaauw. Kunt gij mij geen middel aan de hand geven, dat mijn levensgeesten tot het einde toe helder en wakker houden kan? de Doc-
{==223==} {>>pagina-aanduiding<<}
tor weigert het mij. ‘Gij kunt geen hevige middelen verdragen,’ zegt de goede oude. Vindt gij, dat het schuldig is eenige meerdere voor eenige betere oogenblikken op te offeren, friedhof? Hoe denkt daar de faculteit over: met mijn geweten ben ik het ééns; maar laat mij niet te lang wachten, zoo gij mijn bede toestaat.
Somtijds wandel ik nog, door stralenheim ondersteund: maar ik vrees, dat ik beter doen zou mij uit de lucht te houden: ik gevoel, dat ze te zwaar wordt voor de zwakke longen, die haar verteren moeten: welnu, ik zal het dan ook maar opgeven. Zoo gaat het! langzamerhand beperkt zich de plaats, welke de veege lijderes voor zich behoeft, tot dat zij eindelijk tot het laatste kleine, kleine plekje van verblijf is ingekrompen; zoo worden ook alle behoeften en geneugten minder en minder; mijn bloemen behooren onder de laatsten, die ik heb opgegeven; het allerlaatste, de liefde voor hem en hen, friedhof, die is nog niet afgestaan, ten minste niet geheel. Ik beef tegen dat oogenblik; maar ik heb wel eens gehoord, dat voor den stervende alle tijdrekening verloren gaat, dat in zijn oog de scheiding slechts een oogenblik duurt.... doch ik ben zeer ongesteld.... ik moet mijn pen nederleggen... tot straks, want ik heb u nog zoo veel...

Twee uren later.

Ik neem de pen weder op; ik heb slechts zelden zulk een gevoel van weeheid ondervonden: het was als

{==224==} {>>pagina-aanduiding<<}

of een schok het geheele werktuig op eens tegenhield: men wijt het aan mijn schrijven: ik laat ze in die dwaling. Indien gij stralenheim zaagt zoo als mijn oog na zulk een bezwijming het eerst zijn over mij gebogen gelaat aanschouwt, indien gij hem zaagt, zoo bleek, zoo ingevallen - ik denk soms dat mijn spoedig einde voor allen te wenschen ware. Meen niet, dat ik mijne Moeder vergeet omdat ik weinig van haar spreek; maar zeker is zij minder beklagenswaardig dan bij; een vast geloof ondersteunt de zwakke, onderwerping verligt den last van de vermoeide: maar hij, de ongelukkige, verzet zich nog tegen den dreigenden slag.... nogmaals moet ik albreken; mijn bevende vingers weigeren mij hun dienst.

Den volgenden dag.

Ik ben verkwikt ontwaakt; deze dag begint als of hij voor mij een heldere zijn zal; ik zal het niet lang meer zoo gemakkelijk als thans kunnen hebben, vrees ik; ik zal dus niet langer verzuimen met het gewigtig onderwerp te beginnen, waarom ik dezen eigenlijk schrijve: hoewel ik, vrij egoïstisch, terstond op het onderwerp van mijn eigen toestand gevallen ben. Zoo krampachtig klemt men tot het laatste oogenblik toe zich vast aan het geliefde eigen ik, dat men niet kan nalaten zich-zelven voorop te plaatsen, en om het korte pad voor zich te effenen vergeet wat men doen kan om den (God geve!) langen weg der achterblijvenden gelijk te maken en te veraangenamen. Ver-
{==225==} {>>pagina-aanduiding<<}
geef mij, mijne elisabeth, mijn ziekelijke eigenbaat.
Ja, mijn Vriend! het is over haar, dat ik u wensch te onderhouden. Ik weet dat de stap, dien ik ga doen, zich in gewone gevallen naauwelijks zou laten verontschuldigen: maar zonder te weten, of ik dit voor een deugd of een ondeugd moet houden, mijn toestand verheft mij boven sommige denkbeelden van kieschheid en preutschheid, en geeft mij moed openlijk te breken met zulke naauwgezetheden, als mij, uit mijn standpunt gezien, overdreven of schadelijk toeschijnen. Behoef ik u te bidden, uit het ongewone niet tot het ongepaste van mijne handelwijze te besluiten?
elisabeth, ik aarzel niet het u te zeggen, lijdt onder den afstand, waartoe gij haar gedwongen hebt. Ik smeek u, heb medelijden met haar. Zijn het redenen van materiëel belang, die u bewogen hebben haar op te geven, laat mij u zeggen, dat ze onwaardig zijn u van zulk een schat te berooven. Liggen de oorzaken dieper, vergun mij ze te onderzoeken. Gij weet, dat mijn mond welhaast bescheiden zal moeten zijn: laat ik liever zeggen, gij weet dat mijn mond u niet lang meer eenige bede zal kunnen doen. Antwoord mij dan, antwoord uwe stervende vriendin: is het de zoogenaamde standvastigheid van een mannelijken wil, die u van haar doet afzien? zoo ja, ik bezweer u, zie toe, mijn vriend! en offer vrijwillig geen oogenblikken op, die gij naderhand voor geen goud, geen boete terug kunt koopen. Zoo ge stralenheim zien kondet.... en hij beschuldigt zich

{==226==} {>>pagina-aanduiding<<}

ten onregte! maar gij zoudt het met reden moeten doen; gij zijt gewaarschuwd.
Ik ga voort, verzekerd zijnde dat ik er niets meer heb bij te voegen, indien het dit was, dat u beide scheidde.
Mogelijk zijt gij bevreesd, dat gij met een vrouw van zoo hooghartigen geest als mijn vriendin niet gelukkig zijn zoudt. Laat dit u toch niet weêrhouden. Ik zou u kunnen zeggen: zij is dezelfde niet meer als vroeger; zij is veranderd, gebogen, gedwee gemaakt; maar ik zeg u liever: zij bemint u met haar geheele ziel. Welk man kan een beteren waarborg voor de onderwerping van eene vrouw eischen? Breng haar, indien gij kunt, het gevraagde offer, en zie hoe zij, door uwe edelmoedigheid ten onder gebragt, als bezwijken zal onder de verpligting, die gij haar zult opleggen, en uit liefde voor u worden, wat uw tegenstand vruchteloos van haar zocht te maken. Wat dunkt u? zou de toestand van een stervende, die hem boven alle vooroordeelen verheft, hem niet eenigermate clairvoyant maken, zoodat hij met eenigen grond de toekomst voorspellen mag? Welnu, zoo meen ik te voorzien, dat gij beide met elkander gelukkig zult zijn. O, vergun mij met deze hope van de aarde te scheiden! ik bid u, mijn vriend! begraaf allen tegenstand in mijn graf!
Misschien lacht gij nu om de zoete preekster, die verwaand genoeg is om van haar ziekbed als van een leerstoel hare oudere en wijzere vrienden te onderrigten; maar gij vergunt mij immers alles te zeggen? Ster-
{==227==} {>>pagina-aanduiding<<}
venden zijn niet jong meer; de dood doet als op eenmaal de blonde lokken van het jeugdig hoofd vergrijzen; de proefondervindelijke ervaring van de broosheid en nietigheid des levens is de hoogste ondervinding! ik beleef thans in uren maanden.... worden mijn letters niet wonderlijk groot? ik meen zoo te zien; ik ben niet vrij van benaauwdheid; mijn slecht schrijven zou mij verraden, al wilde ik het u verbergen; ook schemeren de letters voor mijn gezigt.... tot straks dus.

Den volgenden dag.

Gister was het mij onmogelijk te vervolgen. Thans hoop ik kracht te hebben om dezen te eindigen. Ik ben regt dankbaar voor den slaap van dezen nacht! ik dacht, dat deze vriend voor altijd met mij gebroken en de zorg voor het luiken mijner oogen reeds aan zijn ouderen broeder had overgedragen: en ziedaar heeft hij mij onverwacht weder bezocht en aan zijn zachte borst genomen. Zoo gaat alles beter dan ik gedacht had, en ondervind ik van alle zijden meer liefde en hulp dan ik verdiene. Zelfs hoopt mijn goede Doctor, dat hij mij nu niet weder verlaten zal, eer ik mijn oogen voor altijd gesloten heb. Laat het zoo zijn, lieve, goede, verkwikkende slaap!
Nog één vraag, mijn Vriend! Lach niet over mijn gissingen: ik tast immers blindelings rond, en zou zoo gaarne het regte pad naar uw hart vinden. Gij plagt afkeerig te zijn van den band, dien de man aan eene

{==228==} {>>pagina-aanduiding<<}

enkele verbindt; zijt gij dit nog? In dat geval heb ik niets gezegd. Integendeel, dan bidde ik u alles te laten gelijk het is. Neem dan geen proeven met haar: waag haar aan geen misschien, dat voor haar lot geen misschien zijn kan. Zij heeft nu het gelukkig gevoel van u onberispelijk te vinden: ontneem haar dit niet! nog eens, denkt ge nog zoo als ik weet, dat gij eens deedt, laat uw vleugels niet door haar binden, gij mogt in verzoeking komen de zijden draad te verbreken....
Was ik daar hard? o zeg het mij, was ik het? Zoo gij elisabeth bemint zult gij het mij vergeven, dewijl het om harentwil is: en indien niet, hoe noodig is dan welligt dit ernstige woord?
En nu eindig ik, terwijl ik dit nog heldergestemd doen kan. Vaarwel en wees gelukkig; ik weet, een edelmoedig hart kan dit niet zijn, ten zij het anderen zoo maakt. Wees nogmaals en altoos hartelijk gedankt voor uw vriendelijke verpleging, en blijf nog lang, zeer lang voor anderen wat gij eens waart voor

Uwe Vriendin
angelique.




{==229==} {>>pagina-aanduiding<<}

Vijfentwintigste hoofdstuk.


Freule Elisabeth van Lightveld aan hare moeder.

Lindenburg, 21 Augustus.

Niet minder volgens uwe begeerte, dan om aan de behoefte van mijn eigen hart te voldoen, ga ik voort met u het dagverhaal van de ziekte van onze lieve lijderes te geven.
Gisteren morgen had zij verzocht eenige uren alleen gelaten te worden. Zij deed dit, zoo als ik u in mijn laatsten schreef, meermalen, hoewel het telkens moeijelijker van de arme stralenheim te verkrijgen was; hij houdt zich zoo gestadig in hare nabijheid, ja klemt veelal zonder tusschenpoozen haar hand zoo krampachtig in de zijne, als kon hij daarmede hare ziel, die zich meer en meer voor de groote reis begint gereed te maken, beletten te ontsnappen; en hoewel ik geloof, dat dit vasthouden van haar hand haar benaauwt, zoo als iedere dwang noodwendig elken zieke doet, zij verraadt dit nogtans niet: zij onttrekt hem die evenmin

{==230==} {>>pagina-aanduiding<<}

als haar oog: slechts bij zich-zelve heeft zij mededoogen met zijn zwakheid.
Tegen twee ure kwam zij, door haar kamenier ondersteund, beneden, en vond mij in het salon alleen; haar moeder had zich naar haar kamer begeven: stralenheim was naar zijn eiland gevlugt, en wilhelmine was met eugenius gaan wandelen. Ik zat te lezen. Misschien zult ge verwonderd zijn als ik u zeg, dat het young's Nachtgedachten waren, die mij bezig hielden; maar de Dichter heeft gelijk: ‘Met iederen vriend, die wij verliezen, wordt een veder uit de wieken der menschelijke ijdelheid getrokken.’ Met tranen las ik zijn schoon gezegde: ‘Zieltogende vrienden zijn Engelen, met liefderijke boodschappen aan ons afgevaardigd: voor ons kwijnen, voor ons sterven zij; zullen zij te vergeefs kwijnen, te vergeefs sterven? zullen wij ondankbaar hunne schimmen, die rondom ons zweven, bedroeven, daar zij een gelukkige omwenteling in ons verwachten? Zullen wij, even gevoelloos als de kudden, die op hunne geheiligde graven weiden, hun doodsangsten, hun laatste zuchten met voeten treden?’ O, Lieve Moeder! ik leide in mijn geest aan de lieve, die ook voor mij verwelkte en stierf, de belofte af, haar lijden voor mij niet verloren te laten gaan, toen zij-zelve binnentrad in haar hagelwit kleed, met glinsterend gelaat, het heerlijk blaauwe oog naar boven geslagen, als om geheel het liefelijk beeld van young te verzinnelijken. Ik leî het boek neêr en nam haren arm uit dien van lize, om hem zachtkens in den mijnen te leggen, en haar zoo

{==231==} {>>pagina-aanduiding<<}

naar haar leunstoel te brengen. ‘Hoe gaat het, mijn ange?’ begon ik; haar oog zocht stralenheim, maar zij vroeg niet. ‘Ik ben zoo moede en afgemat, lieve, van.... ik weet niet wat.... van denken, meen ik haast.... doch meest ben ik mij-zelve moede; zoo bitter onleerzaam te blijven, als de leerlijd zoo kort is;’ en zij leî de tengere hand op de oogen, ‘hoe onvolledig is mijn voorbereiding geweest, dat zij mij nog niet heeft kunnen verheffen boven.... aardsche wenschen, ik ben een zwak schepsel, lieve elisabeth! een ongelukkige bedrogene, die zich bij de proef boven niets verheven vindt, en bij beurten geslingerd wordt tusschen den wensch om nog hier te blijven en het nog zondiger ongeduld naar een spoedig einde.’ Zij zuchtte; haar oog viel op mijn opgeslagen boek. ‘Gij leest in young, liefste! hoe dikwijls zeg ik hem na: ‘Het is genoeg in den storm geleefd te hebben: laat ons ten minste in de haven sterven;’ maar ik vrees, ik vrees, dat dit brooze vaartuig eer zal worden aan stukken gestooten, dan op zijn plaats en tot rust te komen; nogtans er zullen mij nog eenige dagen geschonken worden, hoop ik, of het mij nog gelukken mogt!’
stralenheim kwam binnen. Zij drukte haar lippen op zijn oogen, en voelde dat die nat waren. ‘Foei, uw ondeugend kind! bestraf haar, dat ze u door hare zwaarmoedige gesprekken van dezen morgen ontrust heeft. Denk er niet meer aan, willem! gij weet immers, alle zieken zijn in den ochtend gedrukt door de bezwaardheid van den nacht: de dag frischt

{==232==} {>>pagina-aanduiding<<}

hen op, en 's avonds komen zij eerst regt weêr op hun verhaal, en worden helder en welgemoed, zoo als een kranke als ik altijd behoorde te wezen, die door zoo veel liefde ondersteund en vertroost word.’
Hij poogde een vrolijker gelaat te vertoonen, hoewel haar voorkomen dien morgen ongunstiger was dan ooit, en de zonnestralen, waarin zij, zachtkens over koude klagende, zich had neêrgezet, treurig braken op de tengere gestalte, die zij als 't ware schenen te kunnen dóórlichten. Hoe hoog moet zijn lijden klimmen, als hij het eene blad na het andere aan de steeds losser, steeds meer verbleekende bloem ziet ontvallen, en niet toonen mag, dat daarmede de innigste vezelen zijns gevoels verscheurd worden. Ik word geroepen; morgen meer.

Den volgenden dag.

Lieve Moeder! Hij is hier - en om te blijven! Goede Hemel! Is het mogelijk. En hoe kan ik mij zoo gelukkig gevoelen, terwijl zij.... Is het van vreugde en niet van treuriger aandoeningen, dat mijn pen beeft in mijn vingers? ‘Ondankbaar schepsel,’ roep ik gedurig tot mij-zelve, doch al voor niet! hij is hier! maar gij weet het immers; gij hebt zelf het offer, door hem aan zijne liefde gebragt, aangenomen, en hem uw zegen gegeven! en zij, het lieve schepsel, heeft dat offer voor mij afgebeden, dien zegen voor mij verworven! haar brief heeft zijn besluit bepaald! Hoe kan ik eigenbatig genoeg zijn, mij-zelve niet te vergeten voor haar, die haar lijden vergat om mijn geluk te

{==233==} {>>pagina-aanduiding<<}

bevorderen. Gij, lieve angelique, gij vergeeft mij mijne vreugde, gij wenscht die te zien, zegt gij; maar hoe zal ik ze mij-zelve kunnen vergeven?
Dezen nacht had zij tamelijk rustig geslapen. Mevrouw van lindau en wilhelmine hadden bij haar gewaakt. Gij weet, mijn beurt om te waken valt gelijk met die van stralenheim. Met moeite en alleen op bevel van Mevrouw was hij te bewegen geweest om heen te gaan: doch geslapen heeft hij niet: zijn bed lag onaangeroerd; ik was al vroeg op de ziekenkamer; even daarna tikte hij aan de deur, ik deed hem die open. Een dankbare blik ontmoette mij. ‘Reeds hier? dit zal haar den nacht verkort hebben; hoe gaat het haar? kan ik haar zien?’ - ‘Mij dunkt, nog niet. Laat haar gelooven, dat gij nog rust. Zij is een weinig beter.’ Hij greep mijn hand: ‘Zegen over u, vriendelijke Engel, zij zal nog beter en beter worden! Die Heeren Doctoren leggen het er maar op toe de naastbestaanden te beangstigen, om hun krediet te vermeerderen. Wat denkt gij er van,’ ging hij in goeden ernst voort, ‘indien ik eens de hulp van andere Geneeskundigen inriep? Gelooft gij, dat de oude Doctor hare ziekte begrijpt?’
De arme man! getuigde deze rede niet van verbijstering? Haar toestand is voor niemand dan voor hem een raadsel. ‘Ik denk ja!’ zeide ik, aarzelende om zoo wreed te zijn.
‘Gij kunt gemakkelijke zoo denken,’ zeide hij, driftig het portaal op en neêr stpapende, ‘wat er ook gebeurt, gij verliest haar niet door uw eigen schuld.’ Met deze woorden stoof hij weg.

{==234==} {>>pagina-aanduiding<<}

Zulk een tooneel herhaalt zich telkens; wat moet er van hem worden?
‘Was daar iemand?’ vroeg zij uit haar bed; haar gehoor wordt scherper, naarmate haar gezigt afneemt.
‘Neen, lieve!’ antwoordde ik. Zij had hem anders zeker willen zien, en dit ware thans verkeerd geweest.
‘Ik meende zijn stem te hooren; maar ik kan wel mis hebben; immers klinkt die altijd in mijn oor. Gaat ge nu slapen, lieve Moeder? om mij genoegen te doen,’ vervolgde zij biddende, toen Mevrouw van lindau een weigerend antwoord gaf.
‘Vraag gij het nog eens,’ fluisterde zij mij in. Als ik er op aandring zegt zij ten slotte altijd: “Welnu, op uw verlangen zal ik het doen,” maar op een toon, zoo smartelijk, als wilde zij zeggen: “Gij zult mij niet lang meer iets vragen;” en dien toon kan ik niet aanhooren.’
Ik voldeed aan haar verzoek, en Mevrouw liet zich overhalen en van wilhelmine wegleiden.
Met een oog vol teederheid zag zij beide na.
‘Engelachtige Moeder! - lief, lief kind!’ zeide zij in zich-zelve; ‘wat kost het mij u zelfs voor een oogenblik te zien weggaan! maar ik heb u te lief, om mij zelve niet voor u te verloochenen.’
‘Mij dunkt,’ zeide zij een weinig later, het gesprek op wilhelmine brengende, ‘mij dunkt, dat walden haar bemint. Er zijn menschen, wier lagchend gelaat de voorspelling van hun toekomstig lot uitdrukt; mogt wilhelmine daartoe behooren. Ik durf het hopen. Als haar geliefde de eerste tranen, die ik haar kosten zal, afwischt, zullen zij ten minste het lief gezigtje niet

{==235==} {>>pagina-aanduiding<<}

groeven. Over haar lot ben ik bijna gerust, indien ik het nu ook maar over het uwe ware!’
Ik drukte de lieve hand, die, hoe zwak ook, mij nog zocht op te beuren.
Zij was den geheelen dag helder en vrolijk gestemd, ja zachter en liefelijker dan ooit. Zoo wordt de geur der bloemen sterker, naar mate de nacht valt.
Zij was boven gebleven; het afklimmen der trap had haar gister te veel vermoeid. ‘De plaats, die ik behoef, krimpt in, lieve elisabeth!’ sprak de Engel; ‘ik laat meer en meer ruimte aan anderen over, gelijk ik hun welhaast de geheele aarde zal overlaten, en niets voor mij vergen, dan een klein plaatsje onder hunne voeten. Ween zoo niet, dierbare! help mij liever de kalmte verkrijgen, die ik behoeven zal.... binnen zoo weinige dagen; mijn gezigt kan de voorwerpen niet te goed meer onderscheiden - maar dit zal misschien nog wel beter worden. - Ik denk niet, dat dit nog sterven is, Mijnheer!’ zich tot den binnentredenden Doctor wendende, ‘want ik gevoel geen afneming; mijn ademhaling is ruimer dan gister en daarbij mijn hoofd helder. Ik zal eerst nog zware benaauwd-heden krijgen, vermoed ik; het leven zal, vrees ik, zoo gemakkelijk niet van mij scheiden; ik heb er om gebeden, maar meent gij niet, dat ik op geen verhooring hopen moet, lieve Doctor?’
Het is bijna niet uit te houden; de oude man schreide even als alle hare betrekkingen; de herinnering daaraan overstelpt mij nog: tot straks.

{==236==} {>>pagina-aanduiding<<}

Later.

Tegen den avond werd eerst Mevrouw van lindau en ik daarna naar beneden geroepen. friedhof was gekomen. Van het tooneel, dat toen volgde, schrijf ik niets; mijn pen weigert anders dan van angelique te spreken.
Eindelijk verlangde friedhof haar te zien; ook zij had dit begeerd; ik bragt hem bij haar. O, Moeder! hoe zal ik u zijne aandoeningen schilderen, toen de opengaande deur haar aan zijn blik vertoonde.
Zij zat in haar leunstoel; haar hoofd rustte op haar Moeders schouder, omdat zij eenigzins slaperig was: de eene wang, die zij naar de zon gekeerd hield, met een ligt blosje gekleurd - de andere marmerbleek - een der nederhangende sneeuwwitte handen in die van haar Moeder gevat, de andere in de hand van stralenheim, die voor haar geknield lag. Zóó zag friedhof haar. Was het wonder, dat hij met een ontzet: ‘Goede God!’ terugsprong, en eerst eenige oogenblikken noodig had om zoo veel kalmte te herkrijgen, dat hij binnen durfde treden.
Zij lag nog in dezelfde houding, toen wij weder binnenkwamen: doch het ligt geraas, dat wij maakten, deed haar opspringen. ‘Heb ik geslapen?’ vroeg zij: ‘ik ben er niet van verfrischt; die nare vadzigheid! welke kostelijke uren ontsteelt ze mij? Heb ik friedhof niet gezien?.... mijn gedachten zijn zoo verward....’

{==237==} {>>pagina-aanduiding<<}

‘Gij hebt juist geraden, lief meisje!’ uw vriend is hier; wilt ge hem zien?’
‘Ja, lieve Moeder! en hoe eerder hij komt, hoe beter ik hem zal kunnen onderscheiden, dunkt mij.’
Voor zij nog geëindigd had, lag mijn vriend reeds nevens haar geknield. ‘Vriendin! Engel! moet ik u zoo weêrvinden?’
‘Beter dan ik ooit had durven hopen, Gode zij dank!’ en zij sloeg het matte oog naar den Hemel: ‘inwendig vrede, rondom mij enkel liefde en teederheid, en thans mijn jongst verlangen door u vervuld - God zegene u allen!’ en hare handen breidden zich over ons allen uit. Wij waren vernietigd.

23 Augustus.

Den geheelen dag is zij stil, dof en ingezonken geweest: terugwerking van de opgewondenheid van gister, zegt de Doctor.

24 Augustus, 's morgens.

Zij was dezen morgen weêr helderder; hoewel een lastige trilling harer leden haar zeer kwelt; zij is niet meer opgestaan, hetgeen het lijden van haar vriend vermeerdert. Hij heeft getracht, door haar aan zijn borst te nemen, dit vermoeijende beven te beletten, maar het helpt niet; het komt haar van binnen aan.
Straks vroeg zij mij zacht: ‘Het is heden de 24ste Augustus, niet waar? welnu, mijn bruidskleêren zijn

{==238==} {>>pagina-aanduiding<<}

gereed: misschien zal ik er heden nog wel meê bekleed worden; het zal eene stille bruiloft zijn, lieve! maar mijne bruidstranen zijn de laatste, die ik storten zal.... verheug u voor mij.’

Een uur na den middag.

Welk een tooneel! Wij stonden allen voor haar bed. Zij lag door zoo veel kussens ondersteund, dat zij bijna zat, en heeft in die houding van ons allen afscheid genomen. Roerend dankte zij haar Moeder, die haar met verheven kalmte ondersteunde, voor al hare liefde. ‘Vergeef mij mijne tekortkomingen in den pligt der kinderliefde!’ sprak zij tot haren luid weenenden Vader. ‘Nimmer, nimmer kwaamt gij daarin te kort,’ snikte de man, dien ik in deze dagen om de openbaring van zijn teêr vaderlijk gevoel heb lief gekregen.
‘Ja, ja, ik had schuld. Vergeef mij die, zoo ik gerust sterven zal.’
Ik begreep, dat haar betrekkelijk mindere liefde voor hem haar in deze ure op het hart woog: een gehoorzaam kind was zij altijd.
‘Welnu, ik vergeef u wat er te vergeven moge zijn, en thans,’ haar bedaauwd voorhoofd kussende, ‘en thans mijn vaderlijke dank voor de vreugde, die ik aan u beleefd heb. Gij waart mij het dierbaarste kind!’ Snikkende week hij van haar bed.
Hoe zal ik haar afscheid van stralenheim schilderen? het was hartbrekend; beurtelings bedankte, be-
{==239==} {>>pagina-aanduiding<<}
moedigde en berispte zij hem, die zijn radeloosheid geen meester kon worden; haar matte hand hief met moeite zijn gelaat, dat hij hardnekkig op de dunne witte sprei, die haar bedekte, gedrukt bleef houden, op. ‘Onvriendelijk voor de eerste reize!’ lispelde zij; ‘ei, laat mij uw gezigt zien, zoo lang ik nog kan. Zie mij aan! Lart mijn oog u danken voor de zaligheid van dit heerlijke laatste jaar! voor het zalig vertrouwen bovenal, dat ik met mij in het graf neme, van u niet voor altijd te verliezen. Ach! wat zou het geweest zijn, al had uw liefde mijn leven gelukkig gemaakt, indien de vrees eener eeuwige scheiding mijn dood verzwaard had! maar neen! gij hebt niet minder de vreugde mijns levens volmaakt dan mijn sterven getroost doen zijn, mijn Welbeminde! Wees dan ook gelaten; de tijd is zoo kort, die ons scheidt.... o, hoe onvriendelijk, liefste.... niet te willen dulden.... dat uwe angelique zoo vroeg gelukkig wordt.... ik wacht u.... om dáár ons waar leven te gaan aanvangen....’
Maar ik kan niet meer schrijven.

's Avonds zeven uur.

Zij is ons ontnomen. Zonder eenige benaauwdheid ontsliep zij - stil en zacht.
Ik kan hier niets meer bijvoegen dan het verzoek om voor de haren God om troost en onderwerping te bidden, en niet minder voor

Uw bedroefd kind
elisabeth van lichtveld.

{==240==} {>>pagina-aanduiding<<}

Vier jaren zijn sedert verloopen, en elken 30sten van Maart is stralenheim, die wegens de verergering zijner borstkwaal ontslag uit den dienst genomen heeft, en thans op den Lindenburg woont, de hooge stoep afgetreden, om violen te plukken. Dan vernieuwt hij het tuiltje in zijn lessenaar, na vooraf met zorg de verdroogde bloempjes des vorigen jaars bijeengezameld en in de brieventasch, die hij op zijn borst draagt, bij de overigen gevoegd te hebben. Vervolgens haalt hij een mandje van Oostindisch riet met half afgedaan vrouwelijk handwerk gevuld te voorschijn, en ververscht ook daarin de violen en verzamelt ook daaruit de verdroogde bloemen.
Eens, dat Mevrouw van lindau met een weemoedigen blik dezen arbeid gade sloeg, hief hij de oogen, onvermoeid in het beschouwen van ieder voorwerp, door hare aanraking geheiligd, plotseling door een invallende gedachte verlevendigd, tot Mevrouw van lindau op.
‘Lieve Moeder! hoe lang zal ik dit nog doen? want eens toch’ (en zijn stem werd vrolijk) ‘want eens toch zullen deze bloempjes voor mij te laat bloeijen!’
‘Mijn Zoon!’ zei de Moeder, en reikte hem de vermagerde hand: ‘Laat ons verbeiden. Die gelooven haasten niet!’




