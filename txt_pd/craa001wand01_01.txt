



    Wandelingen door Nederland met pen en potlood. Deel 1
    Jacobus Craandijk


GEBRUIKT EXEMPLAAR
    exemplaar universiteitsbibliotheek Leiden, signatuur: 1108 B 5

ALGEMENE OPMERKINGEN
    Dit bestand biedt, behoudens een aantal hierna te noemen ingrepen, een diplomatische weergave
        van het eerste deel van de reeks Wandelingen door Nederland met pen en potlood van Jacobus Craandijk uit 1875. 

REDACTIONELE INGREPEN
Bij de omzetting van de gebruikte bron naar deze publicatie in de dbnl is een aantal delen van de tekst niet overgenomen. Hieronder volgen de tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina's (p. II, IV en X (voorwerk)) zijn niet opgenomen in de lopende tekst.
    
    
        [pagina I]
    
    WANDELINGEN DOOR NEDERLAND.
    
    
    
        [pagina III]
    
    WANDELINGEN
    door
    NEDERLAND
    met pen en potlood.
    
    door 
    J. Craandijk
    Pred. bij de Doopsgezinde Gem. te Rotterdam.
    en
    P.A. Schipperus
    Kunstschilder aldaar.
    
    Haarlem
    Kruseman & Tjeenk Willink.
    1875.
    
    [pagina V]
    INHOUD.
    Inleiding.	
	
Beverwijk. - Assumburg. - Marquette.	Blz. 1.
	
Eigenaardig schoon onzer landschappen. - 't Belangrijke van Kennemerland. - Een winderige herfstdag. - Akerendam en Scheibeek. - Geschiedenis van Beverwijk. - Het zomerhuisje van Wolff en Deken. - Landschap bij Beverwijk. - Verdwenen buitenplaatsen. - Beijerlust en Assumburgsche bosschen. - Reeuwijk, Poelenburg, Oud-Haarlem. - Assumburg van buiten. - Geschiedenis en afbeeldingen. - Heer Gerrit en Jonkheer Nicolaas van Assendelft. - Eigenaars van Assumburg. - Assumburg van binnen. - Halsregt en gevangenis. - Assumertolhek. - Geschiedenis van het huis te Heemskerk. - Het oude huis te Heemskerk. - Eigenaars van het huis te Heemskerk. - Marquette van buiten. - Ligging van Marquette. - Eene heerlijkheid die voorbijgaat. - Marquette van binnen. - Familieportretten en familiepapieren. - De Scepelenberg. - Middelen van bestaan te Heemskerk. - Maarten van Heemskerk. - Oude gebruiken te Heemskerk. - Aanteekeningen.	
	
Het dorp Voorst en omstreken	Blz. 33.
	
Straatwegen van Zutfen naar Deventer. - Oude loop van den IJsel. - Volksoverlevering. - Spooken en spoorwegen. - Het landgoed De Beele. - De Gietelsche brouwerij en Busslo. - De Zutfensche Boer en De Lathmer. - De Nieuwe en De Oude Poll. - Een oud wildforstersgoed. - De linde te Voorst. - De heilige linde. - Kerk en toren te Voorst. - De abdij van Prüm. - Het schoutambt Voorst. - Het rondgaand landgerigt der Veluwe. - Hoe het gerigt werd gehouden. Markezaken. - Hoorigen en keurmedigen. - De hof te Voorst en het Keizershof. - Oude geschiedenis van Nijenbeek. - Heekerens en Bronkhorsten. - Jeugd van Reinoud III. - De strijd ontbrandt. - De strijd wordt gevoerd. - De strijd wordt beslist. - Beschrijving van Nijenbeek. - Reinoud's gevangenis. - Doorluchtige gasten. - De ridderzaal op Nijenbeek. - Het verdwaalde monument. - Het voormalig kasteel Sinderen. - Aanteekeningen.	

    
    [pagina VI]
    Woerden. - Montfoort. - IJselstein.	Blz. 65.
	
Betrekkelijke armoede van ons vaderland. - Betrekkelijke rijkdom van deze landstreken. - De plattelandsteden en de diligence. - De diligence en de spoortrein. - Het slot te Woerden. - Gevangenissen uit den goeden ouden tijd. - Verbeterd gevangenisstelsel. - Nut van beschamende herinneringen. - Oudheden, die verdwenen en die gebleven zijn. - De kerk en het stadhuis. - Oude geschiedenis van Woerden. - Woerden onder zijn eigen Heeren. - Worsteling om de souvereiniteit. - Woerden en de Hoeksche en Kabeljaauwsche twisten. - Door de Spanjaarden belegerd, door de Franschen bezet. - Rampen van Woerden. - Portret van Johannes Pistorius. - Geschiedenis van Johannes Pistorius. - Woerden in pandschap. - Woerden Luthersch. - Kerkelijke en staatkundige geschillen. - Staatsgevangenen op 't kasteel. - Weg naar Linschoten. - Polanen en Wulverhorst. - Geschiedenis van Linschoten. - Het huis te Linschoten. - Tusschen Linschoten en Montfoort. - Den steen dragen. - Tegenwoordige bestemming van 't kasteel. - Jeugdige vrouwelijke veroordeelden. - Geschiedenis der burggraven. - Geschiedenis van Montfoort. - De commandery der Malthezer ridders. - Verwaarloosde kinderen. - Tusschen Montfoort en IJselstein. - Oude geschiedenis van IJselstein. - Het kasteel van IJselstein. - Binnenplein en statietoren. - De Heeren van IJselstein. - Veete en strijd. - IJselstein belegerd. - IJselstein verwoest. - IJselstein in vrede. - Bezienswaardigheden. - Graftombe der Heeren van IJselstein. - Graftombe van Aelit van Culemborg. - Preekstoel in de R.C. kerk. - Ryppickerweerd en 's Heerendijk. - Aanteekeningen.	
	
Van Heerenveen naar Olterterp	Blz. 115.
	
Een verrassing voor velen. - De herscheppende menschenhand. - Gebrekkige reisgelegenheden. - Voorheen en thans. - Welvaart en weelde. - Herinneringen. - De polder in den hooitijd. - Eijerzoekers. - Lange- en Kortezwaag. - De Spanjaarden in Opsterland. - Opsterlandsche dorpen. - Het Koningsdiep. - Maden en Prikkenweg. - Beets en Beetsterzwaag. - Heerenhuizen. - Friezen en Friezinnen. - Vrouwencostuum. - Klokkenluijen. - Olterterp. - Kerkje en bosch. - De gouden poort. - Aanteekeningen.	
	
Dragten en omstreken	Blz. 137.
	
Smallingerland vóór eeuwen. - Noorder- en Zuider-Dragten. - Verveening. - Snelle opkomst en afgewend gevaar. - Rustige ontwikkeling. - Tusschen Olterterp en Dragten. - De berg. - Scholen en kerken. - Autonomie. - 't Gestrande schip. - De Noorder-dwaarsvaart. - Vermaken voor ouden en jongen. - Visschen en vischpartij. - Aan boord. - Onder het visschen. - Aan den feestdisch. - Het klooster Smallee. - Resultaten der vischpartij. - De boer en zijn land. - De boerenstand. - De boerderij van buiten. - Huis en schuur. - Brand. - De arbeidersstand. - Beern Lap. - Rust en arbeid. - Aanteekeningen.	
	
Heilo. - de Egmonden. - Bergen.	Blz. 165.
	
Tijd of geld. - Natuur en menschenleven. - Belvedère. - Weiland en geestgrond. - De zon breekt door. - Het bosch van Foreest. - Overal Hildebrand. -	

    
    [pagina VII]
    Tegenwoordige en voormalige heerenhuizen. - Legende van den Willebrordsput. - De apostel der Friezen. - Strooptogten der West-Friezen. - Nederlaag en overwinning. Kerk en bosch. - Heilige putten. - Witte boerenhuizen. - Het voormalig Vennewater. - Wat van de abdij van Egmond overbleef. - Oude bewoners van Kennemerland. - Graven in Kinhem. - De abdij gesticht en begiftigd. - Giften en gaven. - De abdij kweekplaats van geleerdheid. - Kwijning en bloei. - Een graaf als hervormer. - De val der abdij. - De ruïne der abdij gesloopt. - Een koopman en een reiziger uit de 17de eeuw. - Een reizigster der 19de eeuw. - Het dorp Egmond-binnen. - Verdwenen grootheid. - Radbouts en St. Adalbertskerkhof. - Een druk bezochte weg. - Boerenrijtuigen en renteniers. - Nog eens de West-Friezen. - Rinnegom. - Een monument, dat in de pen bleef. - Geschiedenis van Egmond-op-Zee. - Droevige herinneringen. - Oud en nieuw armhuis. - Veroveringen van de zee. - Stilte en storm. - Vuurpijl en reddingboot. - Schipbreuk van de Wassenaar. - De vuren van Egmond. - De van Speijkstoren. - Opgewondenheid en miskenning. - Oude lieden en een oud geslacht. - Lamoraal van Egmond en Louis Gallait. - Een verzoenende dood. - Het slot van Egmond verbrand. - Het Egmonder Meer drooggemaakt. - Latere bezitters der heerlijkheid. - Het slot in zijn' welstand. - Klimmende luister. - Verdwenen buitenplaatsen. - Geschiedenis der kerk. - Bekende en onbekende grootheid. - Het Rijndal aan de Noordzee. - Het hooge duintje. - Ramper- en Bergerbosch. Heeren van Bergen. - De veldtogt van 1799. - Slag van Bergen. - Van het hof naar het dorp. - Ruïne der kerk. - Deelbroodsdag. - Uitstapje naar Schoorl. - Het woeste Schoorlerduin. - Boschplein en duinpanorama. - Door de Bergermeer terug. - Aanteekeningen.	
	
Een bezoek te Gouda	Blz. 241.
	
Het landschap rondom Gouda. - Gunstige ligging. - Het Woud zonder genade. - Oude Heeren van Gouda. - De graven van Blois. - Belangrijke rekeningen. - Het kasteel. - De bestemming van het slot. - Arkel en Beijeren. - Wapen en bijnaam. - Wakkere burgers. - De geuzen in Gouda. - Onlusten. - Magistrale misbruiken. - Wederom onlusten. - Een voorbarig jubelfeest. - Teekenen van bloei. - Op marktdag. - Boter en kaas. - Rondom de kerk. - Aanvankelijke teleurstelling. - Het glas van Egmond. - Nieuwe giften. - Een Antwerpsch schilder. - Een mislukt en een koninklijk geschenk. - Filippe el prudente. - De graaf van Aremberg. - De hertog van Brunswijk. - Een verdacht geloovige. - Prins Willems glas. - Merkwaardigheden der kerk. - Welken indruk de glazen maken. - De cartons. - Geldzaken. - De kunst verborgen - ook verloren? - Naar de fabrieken. - Kunst en industrie. - In en om het plantsoen. - Liefdadige gestichten. - Het voormalig tuchthuis. - Vreemde kooplui en Gondsche bedelaars. - Een gezegende inrigting. - Een overwonnen vijand. - De pijpenindustrie. - De Hollander en de pijp. - De pijpenfabriek. - Hoe de pijp wordt gemaakt. - De pottebakkerij. - Riviergezigt. - Teleurgestelde verwachtingen. - Een krachtig verdedigingsmiddel. - De stearine-kaarsenfabriek. - Glycerine en stearine. - De herschepping. - De wet op den kinderarbeid. - De machinale garenspinnerij. - De bewerking van de garens. - Van de spinnerij naar de Librye. - Stadsgezigten. - De Librye. - Tweeërlei verzameling. - Het museum te	

    
    [pagina VIII]
    Gouda. - De Goudsche beker. - Schilderijen. - Teekeningen en kaarten. - Huiselijk leven. - Vooruitgang en achteruitgang. - Merkwaardigheden. - Het raadhuis. - De waag en het Herthuis. - De walvisch. - De baleinfabriek. - Afscheid van Gouda. - Aanteekeningen.	
	
In den omtrek van Amersfoort	Blz. 317.
	
Een schoone maar afgelegen landstreek. - Aanvankelijke verbeteringen. - Wat bij Amersfoort is te vinden. - Een schoone toekomst. - Verschillende wegen. - De Amersfoortsche berg. - ‘Maria met het kindeken.’ - Zandbergen. - Nimmerdor. - Oud-Leusden. - Verborgen oudheden. - De gesloopte kerk. - De beukenen de sparrenlaan. - Een begrafenis ten platten lande. - Jagtregten. - Het bosch van Lockhorst. - De herberg bij het bosch. - Lockhorsten en Lichtenbergen. - Het geslacht Lockhorst. - De voormalige ridderhofstad. - Een Stichtsch boerenhuis. - Het klooster Hohorst. - De Heilige Berg. - Tweeërlei terugweg. Langs den wal. - Door de stad. - Nog eens de Lieve Vrouwe toren. - Aanteekeningen.	
	
Diepenheim	Blz. 345.
	
Tusschen Zutfen en Markelo. - De Markelerberg. - Een vergeten plaatsje. - Een oase in de woestijn. - Voetpad naar Diepenheim. - Kerk en kasteel. - Het huis te Diepenheim. - Diepenheims oudste Heeren. - De graven van Dalen. - Diepenheim gekocht en verloren. - Het huis gebouwd en vernieuwd. - De kasteelbelt. - Latere bezitters van Diepenheim. - Een teleurgestelde verwachting. - De havezathe Warmelo. - Een vernederd riddergoed. - Het eigenaardige van Diepenheim. - Zilveren bekers. - Kerkelijke zaken. - De havezathe Peckedam. - De havezathe Nijenhuis. - De laatste raadpensionaris. - Bosch van Nijenhuis. - Herinneringen aan de Ripperda's. - De havezathe Weldam. - De havezathe Westerflier. - Terugblik. - Aanteekeningen.	
	
Verbeteringen en bijvoegsels	Blz. 376.

    
    
        [pagina IX]
    
    PLAATSING DER PLATEN.
    Olterterp. (Zie bladzijde 135)	Tegenover den titel.
Beverwijk. Gesloopt kloosterpoortje. - Zomertruintje van Wolff en Deken	Blz. 7
Assumburg. Gevangenis op Assumburg. - Binnenplaats op Assumburg. - Marquette. - Binnenplaats op Marquette. - Gerechtzaal op Assumburg	Blz. 13
Zutphen. - Kerk te Voorst. - Njenbeek	Blz. 49
Stadhuis te Woerden	Blz. 75
Het Huis te Linschoten. - Kasteel te Montfoort. - Commanderij te Montfoort. - Graftombe van Aelit van Culemborg te IJselstein. - Binnenplaats van het kasteel van IJselstein	Blz. 111
Dragten	Blz. 139
Aan de Noorder Dwarsvaart te Dragten	Blz. 149
Kasteel van Egmond. - Abdij van Egmond. - Van Speijk's toren te Egmond aan Zee. - Het hooge duintje te Bergen. Monument van N. Witsen. - Zerk van J. le Maire. - St. Pieterssteen	Blz. 185
Onder de beuken bij Bergen	Blz. 225
Kerk te Bergen. - Alkmaar van de duinen te Bergen gezien. Overblijfsel van het kasteel van Egmond. - Willebrordus put te Heilo	Blz. 231
Gouda. Het bezoek der koningin van Scheba aan Salomo. (Glasschildering.)	Blz. 269
Gouda. Vischmarkt. - Stadhuis. - Achter de kerk. - Manhuispoortje. - Raam	Blz. 301
Gezigt op Amersfoort. - Bij Oud-Leusden. - Toren van Oud-Leusden. - Bosch van Lockhorst	Blz. 317
Amersfoort. Gevangenis. - De toren. - De Koppelpoort	Blz. 343
Het Huis te Diepenheim	Blz. 351
Weldam bij Diepenheim. - Havezathe Warmelo	Blz. 361




2008 dbnl


craa001wand01_01

ebook
    Jacobus Craandijk, Wandelingen door Nederland met pen en potlood. Deel 1. Kruseman & Tjeenk Willink, Haarlem 1875




DBNL-TEI 1

       
           
               Wandelingen door Nederland met pen en potlood. Deel 1
               Jacobus Craandijk
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               Wandelingen door Nederland met pen en potlood. Deel 1
               Jacobus Craandijk
               
               
               
                   
                   
                   
               
           
           
           
           
               
           
           
               
               
           
           
           
           
       



2008-02-20

IH

colofon toegevoegd



    
Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Jacobus Craandijk, Wandelingen door Nederland met pen en potlood. Deel 1. Kruseman & Tjeenk Willink, Haarlem 1875
 
Zie: https://www.dbnl.org/tekst/craa001wand01_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 

        


{==t.o. III==} {>>pagina-aanduiding<<}


{== afbeelding 
	
P.A. Schipperus del, lith..

Olterterp.

Lith Emrik & Binger
==} {>>afbeelding<<}
    



{==I==} {>>pagina-aanduiding<<}

Inleiding.

‘Pa, wat is een snuiter?’ De ‘snuiter’, die dit vroeg, bedoelde daarmede niet zich zelven of zijn kameraden, en 't was hem niet te doen om een wetenschappelijke definitie van de jongenssoort, die met dien eernaam pleegt vereerd te worden. Gelukkig, want ik had er anders ‘den Navorscher’ op moeten naslaan, en ik ben niet zeker, dat ik er het antwoord in had kunnen vinden. Hij bedoelde eenvoudig het welbekend, vernuftig werktuig, dat voor onze vaderen zoo onmisbaar was 't Gesprek kwam op een' snuiter. ‘Pa, wat is een snuiter?’ ‘Een snuiter, jongen, is een soort van schaar, die men vroeger gebruikte, om de lange pit van een vetkaars af te knippen. Men gebruikte toen namelijk alleen bij feestelijke gelegenheden waskaarsen, wier pit van zelf mede verbrandt, maar doorgaans kaarsen van talk, met een' dikken draad katoen, die als een walmende kolom er boven uit bleef steken. Hoe langer die werd, des te slechter werd het licht. Van tijd tot tijd moest de kaars gesnoten worden. Dat deed men met den snuiter, maar om nu te beletten, dat het snuitsel overal neerviel, was op het eene been der schaar een vierkant kastje aangebragt, dat van voren open was, en op het andere been een vierkant plaatje, dat juist in het kastje paste; zoo werd het afgesneden gedeelte van de pit opgevangen. Voorts was aan den snuiter een punt, om de pit te splijten, ook al om het licht wat te vermeerderen, en de gansche toestel rustte op drie pootjes, dan kon men de vingers gemakkelijker in de oogen van de schaar krijgen.’
Wat omslachtige beschrijving van een meubelstuk, waarvan de ouderen van dagen waarlijk geen beschrijving noodig hadden! Zij zou zijn dienstbaar te maken aan nuttige mededeelingen omtrent de wetten van verbranding der ligchamen; zij zou zijn opteluisteren door anecdoten van kaarsen, in gewigtige oogenblikken, bij ongeluk of met moedwil, uitgesnoten in de kerk of op school: zij zou aanleiding kunnen geven tot eene verhandeling over volksbijgeloof, over de voorbeduiding van een' dief aan de kaars, of van het afloopen van het vet aan den kant,

{==II==} {>>pagina-aanduiding<<}
die naar een' van 't gezelschap gerigt was. Zij kan ons tot iets anders dienen. - Onze jongens, bij gas- en petroleumlicht geboren en grootgebragt, hebben misschien nooit een' snuiter gezien. Wij hebben hem niet meer noodig en hij verhuist langzamerhand naar een verzameling van antiquiteiten. De naam van zijn' medgezel, ‘den domper’ vindt alleen in overdragtelijken zin nog zijn plaats in het woordenboek der hedendaagsche zamenleving, en wie weet, of men ‘een profijtertje’ niet eerstdaags zal gaan aanzien voor een marteltuig, uit de kerkers der inquisitie opgedolven.
De tijden veranderen en wij met hen. En wij leven snel in dezen tijd! De laatste vijftig, vijfentwintig jaren bragten in het maatschappelijk leven meer verandering, dan vroeger een drietal eeuwen. Onze zestigers weten er nog met opgewondenheid van te spreken, wat het was, toen de eerste straatwegen kwamen en met hen de diligences. Onze veertigers beleefden de opening der eerste spoorwegen, en voor hen waren de moderateurlampen zeer gewaardeerde nieuwigheden. Onze dertigjarigen zagen de uitgebreide toepassing der telegrafie, de kindsheid en den voorspoedigen wasdom der fotografie. Onze kinderen spreken van allerlei dingen, als van zeer bekende en alledaagsche zaken, waarvan hun ouders in hun jeugd nog niet droomen konden. Verhalen van het leven in het begin dezer eeuw klinken ons soms als vertellingen uit de middeleeuwen. - Wij leven snel in dezen tijd! De verrassende uitvindingen volgen elkander op, en onze gansche levenswijs ondervindt dag aan dag den alles herscheppenden invloed er van. De vervoermiddelen vermenigvuldigen zich, de mazen van het spoorwegnet worden al digter en digter. De gelegenheid, om zich te verplaatsen wordt gemakkelijker, de aanleiding er toe menigvuldiger, de noodzakelijkheid meer algemeen, de verzoeking grooter. Reizen is nu even gewoon, als 't vroeger zeldzaam was. De afgelegen provinciën en hunne ‘achterhoeken’ komen in aanraking met de buitenwereld. Zij worden bezocht en hunne inwoners bezoeken steden en gewesten, vroeger voor hen aan 't einde der aarde gelegen. Landbouw en nijverheid ontwikkelen zich, bij den goedkoopen en geregelden afvoer der producten en aanvoer der grondstoffen. 't Onvermijdelijk gevolg is, dat het karakter van landschap en volk allengs verandert. Het eigenaardige gaat verloren, 't eenvormige komt. De karakteristieke punten worden gladgeslepen, nu 't vervuld wordt, wat onze Hildebrand voor een veertig jaren profeteerde: de gansche natie door elkander geschoten als een 
partij weversspoelen. De gedaante van het land verandert.Nu

{==III==} {>>pagina-aanduiding<<}
het reizen zoo spoedig en gemakkelijk gaat, brengen onze aanzienlijken den zomer niet meer op hunne landgoederen door. Hun hechte kasteelen, hun statige hofsteden vallen onder den moker des sloopers, maar op de gezochte punten in Gelderland en Utrecht verrijzen villa's en optrekjes. Wat is Soestdijk niet geworden, waar vóór een honderd jaar, met inbegrip van 't vorstelijk jagtslot en het huis des rentmeesters, nog maar negen huizen stonden! Hoe weinig gelijkt Oosterbeek nog op het boerendorp, dat vóór een vijftig jaar de aandacht begon te trekken door zijn bekoorlijke ligging! De oude bosschen worden verdeeld en in parken of tuinen herschapen, zoo ze al niet als bouwen weiland productief
worden gemaakt. In de steden worden de monumenten onzer bouwkunst vervangen door lichte, vrolijke woningen, met meer doelmatigheid dan smaak. Van nationale bouwkunst geen spraak meer. Wie over vijftig jaar ééne stad heeft gezien, heeft ze allen gezien. - Het reizen gaat zoo gemakkelijk. In weinig uren brengt de spoortrein ons naar den Rijn en den Hartz, naar Dresden en Weenen, naar Brussel of Parijs, naar Berlijn of Zwitserland. Wie tijd heeft en geld, maakt zich op, om zich daar te verpoozen, en honderden zijn in den vreemde meer te huis, dan in hun eigen vaderland. Daar zijn meer Nederlanders in Zwitserland geweest dan in Drenthe, en menigeen, die in Parijs perfect den weg weet, is een vreemdeling in Limburg of in Zeeland. Wij kunnen dat zeer goed begrijpen; wij zullen 't geenszins veroordeelen; wij zullen allerminst miskennen, wat groote voorregten wij in menig opzigt hebben boven onze voorgeslachten. Maar daar is in ons eigen land veel, wat wel gekend mag worden, veel, waarvan het jammer zou zijn, - niet zoozeer, dat het verdwijnt, als wel, dat het verdwijnen zou, zonder dat de herinnering er van voor het nageslacht werd bewaard. Nog is er veel ouds en eigenaardigs hier en daar over.
Dit werk zal er toe moeten medewerken, dat het niet verdwijne, zonder sporen natelaten. Nog is het tijd. In onze oude steden, in onze meer afgelegen provinciën is nog veel te vinden, dat welligt over eenige jaren tot het verledene zal behooren. De ouden van dagen kennen nog bij ervaring toestanden en gebruiken, die voor ons vreemd zijn geworden. Zulke oude gebouwen, zulke wegstervende zeden en gewoonten willen wij trachten door afbeelding en beschrijving voor vergetelheid te bewaren.
Wie heeft wel niet geklaagd, dat er zooveel reeds verdwenen is, zonder dat er in tijds werd gezorgd, dat de latere geslachten er zich

{==IV==} {>>pagina-aanduiding<<}
een voorstelling van konden vormen! Nu is 't onherroepelijk verloren. Niet alles behoeft verloren te gaan. De stof is zelfs overrijk, als men ziet, wat in verschillende werken bewaard is. Onze gewestelijke jaarboekjes, - met name de voortreffelijke Overijselsche almanak - en de werken onzer geschied- en oudheidkundige genootschappen geven kostbare bijdragen in menigte. In de rijke schatkamer van den Navorscher vindt men bouwstoffen in overvloed. De Oude Tijd is ook in dit opzigt een zeer gewaardeerd archief. Werken als de Aardbol, Ons Vaderland en zijn bewoners, Oud Nederland in zijn burgten en kasteelen en dergelijken bevatten menige bijzonderheid. Ook een aantal schetsen en novellen, in tijdschriften of afzonderlijk uitgegeven, verplaatsen den lezer in een of ander deel van ons vaderland en schilderen zeden en gewoonten op meer of min gelukkige wijs.
Maar dit alles is uit den aard der zaak verstrooid. Bouwstoffen zijn het, geen gebouw. Wij willen daaruit het bruikbare bijeen trachten te brengen, met hetgeen eigen aanschouwing en ondervinding ons leerde, met hetgeen de belangstelling, vooral van hen die locale kennis hebben, ons zal willen mededeelen. De vorm van losse schetsen is gekozen. Dat is minder vermoeijend, dan de behandeling van de provinciën of van de verschillende rubrieken achtereenvolgens. Dat laat ook de gelegenheid open, om zooveel noodig aantevullen en te verbeteren, wat over het hoofd gezien of onjust verhaald mogt zijn. De teekenpen zal haar onmisbare hulp er bij verleenen, en zoo kome een werk tot stand, dat een monument kan worden van het verdwijnend Nederland.
En vindt deze onderneming genoegzamen steun; ontvang ik aanwijzing van plaatsen, die een bezoek verdienen en van bijzonderheden, die der vermelding waard zijn; vind ik toegang tot huizen en buitenverblijven, die anders voor het publiek gesloten zijn; wijst, wie iets beter weet, mij met welwillendheid teregt, waar ik dwaalde, dan kan dit werk op den duur eenige waarde verkrijgen. Leerden velen ons goede land beter kennen, meer liefhebben om wat belangrijk is en goed en schoon, 't zou mij van harte aangenaam zijn.
En nu, vriendelijke lezer, vaarwel, tot weêrziens; ik hoop dat wij te zamen in den geest menig' aangenamen wandeltogt zullen doen.
    
Rotterdam, 1874. 

J. CRAANDIJK.





    
    
    
    


{==1==} {>>pagina-aanduiding<<}

Beverwijk. - Assumburg. - Marquette.

Wie Kennemerland niet kent, die kent een der schoonste en een der belangrijkste streken van ons Vaderland niet. Maar dan is dat waarlijk niet de schuld van onzen Hofdijk, ‘den Kennemer minstrel’, die zoo vaak, zoo gaarne en zoo goed zijne lezers rondleidt in die oorden, waar natuur en geschiedenis zich vereenigen om ze aantrekkelijk te maken boven velen, - die zulk een open oog en hart heeft voor al de poëzy, die er schuilt in de duinen en bosschen, in de beekjes en meertjes van het liefelijk Kennemerland! - Wij willen niet twisten over de vraag: wat is schoon? Wij willen allerminst ons genot laten bederven door hen, die niet met ons kunnen neerzitten op den blanken duintop en den blik niet over de golvende heuvelen laten weiden, zonder de onweerlegbare opmerking: ‘'t is Zwitserland toch niet.’ Wij willen ronddolen onder de eiken en bosschen en het watersprankje zien glinsteren door het mos, zonder te vragen, of Amerika ook kloeker wouden en de Amazone ook breeder wateren heeft. Wij wenschen als togtgenooten die vervelenden onder de bereisden niet, die altijd vergelijkingen maken en niet beter weten te toonen, hoe bereisd zij zijn, dan door minachtend neertezien op ons Hollandsch landschap. Hulde aan vriend v. G., die zooveel heeft gezien, maar evenzeer met genot de stralen

{==2==} {>>pagina-aanduiding<<}
der avondzon ziet gloeijen over de bruine heide van Wolfheze, als over de golf van Napels en even hartelijk geniet op de duinen van Bloemendaal, als in de Schotsche Hooglanden. Waarom vergelijkingen te maken, alsof er maar één vorm van schoonheid ware! Waarom niet onverdeeld ontvangen, wat oog en hart wordt gegeven, wat overal gegeven wordt aan wie oogen hebben om te zien en een hart om te verstaan!
Hollands duinen, zij zijn gansch anders dan de Zwitsersche Alpen, de rotsen van Noorwegen, gansch anders ook weer dan de liefelijke bergen van Thüringen en den Harz; niettemin, zij hebben onzen D.J. van Lennep, onzen Beets, onzen de Génestet bezield, en wie kan er ronddwalen, zonder diep getroffen, magtig aangegrepen te worden! Wat zijn ze schoon, dan vooral, als de herfst er dat waas van weemoed over uitspreidt, dat onze boschrijke streken zoo wonderbaar aantrekkelijk maakt! Wat poëzy is er in die mengeling van geel en bruin en donkergroen, waarmeê de scheidende zomer ze bekleedt en waar de ernstige najaarszon haar' gloed over uitgiet! Ga naar Gooiland in het midden van den zomer, als de boekweit bloeit; ga naar Overveen in het late voorjaar, als gij de schitterende tulpen een bont tapijt wilt zien vormen van reusachtige grootte; ga naar Kennemerland bij voorkeur in den herfst. Wat vriendelijke herinneringen heeft schrijver dezes niet uit vroeger dagen, als met een aantal vrienden de wandelstaf werd opgenomen en de vrolijke togt werd gemaakt, de duinen over, de boschpaden door en wij ons legerden in het koele lommer, aan het murmelend beekje, waar de vogels zongen en de bijen gonsden en wij, als de dichter, ons brood aten

In 't zweet van verre wandelingen, 
Met tranen, - ja, van dankbaarheid. 


Wat onvergetelijke plekjes vond hij er, als hij, met een enkel vriend alleen, er dwaalde gedragen door het snelvoetige ros, en wij onzen paarden den vrijen teugel lieten, om ons te brengen waar zij wilden, en eens te zien waar wij zouden uitkomen!

{==3==} {>>pagina-aanduiding<<}

Vriendelijke lezer, schrijver dezes is Hofdijk niet. Hij heeft op zijn palet niet de schitterende - soms wel eens wat vermoeijende - kleuren, om de heerlijkheid van zijn geliefd Kennemer landschap te schilderen. Hij is Beets niet en heeft niet de gave, om te tooveren met de taal en te laten zien, wat de dichter wil, dat gij zien zult. Vergenoeg u heden met een' eenvoudigen gids, die in elk geval in zijn eigen belang zich wel wachten zal, den schijn aantenemen, alsof hij met de meesters in de kunst wilde mededingen. Wij maken geen vergelijkingen tusschen Zwitserland en Kennemerland; wij nemen een land, gelijk het is. Wil gij geen vergelijkingen maken tusschen uw' tegenwoordigen leidsman en uw dichters en schilders. Hij is niet gesteld op die gevaarlijke eer; hem zal 't genoeg zijn, u in allen eenvoud door een klein gedeelte van Kennemerland te vergezellen, en aangenaam zal 't hem wezen, als hij u daarbij eenigszins van dienst kan zijn.
't Is ons ditmaal ook niet vooral om de natuur te doen. Ware dat het geval, ik zou niet bij voorkeur dit deel van Kennemerland gekozen hebben, al heeft het ook zijn eigenaardige bekoorlijkheid. Wij gaan een paar merkwaardige kasteelen bezoeken. ‘Grond en geschiedenis - zegt prof. van Lennep - staan bij ons in naauwe betrekking. Er is schier geen plek in Holland, wier beschouwing ons niet in vroegere tijden terugvoert.’ Zoo is 't in Kennemerland wel met name. Daaraan verbinden zich tal van herinneringen uit onze historie; daar lagen de stamburgten van een groot deel onzer adellijke geslachten, wier namen met eere genoemd werden op menig slagveld en tornier. Daar schijnt het Hollandsch gravenhuis het eerst zijn gebied te hebben bezeten; daar werden zij ter ruste gelegd, met menig edel ridder en hooggeboren jonkvrouw, in de vorstelijke abdij van Egmond, door hen gesticht en rijkelijk begiftigd. Daar ook bij uitnemendheid het tooneel van de onophoudelijke werkzaamheid van den mensch, die woeste gronden ontgint en bosschen in bouwland herschept en meeren droogmaakt tot vruchtbare weiden; die een land zich vormt tot bewoning en

{==4==} {>>pagina-aanduiding<<}
dien duurgewonnen grond liefheeft met al de liefde zijner ziel, verdedigt, als het noodig is, met zijn' laatsten droppel bloed. Hier vinden wij nog menig spoor van wat ons Vaderland is geweest, hier zien wij menig blijk van wat het is geworden. Hier staan wel grond en geschiedenis in naauwe betrekking.

't Was een herfstdag, toen wij aan 't station Beverwijk den trein verlieten. Geen herfstdag, zooals Hofdijk zingt:

Wanneer het najaar 't woud penseelt, 
De blaadren bruint en roodt en geelt; 
Geen zangen door de twijgen klinken, 
Dan 't klaaggeluid van mees en vinken; 
De mistdrop aan de takken kleeft, 
En langs de geele grashalm beeft, 
Als tranen van de scheidingsmarte, 
Gevloeid uit de oogen der natuur: -  
O! - dan dat stil en zwijgend uur, 
Als alles, tot de verste verte, 
In kalme ruste nederknielt, 
Alsof de Schepping Sabbath hield! 


Als 't een Sabbath was, dan mogt het wel een heksensabbath wezen! Daarom was het niet minder in overeenstemming met het doel van den togt. Des morgens had het geregend, een sombere nevel had alles bedekt, later was de wind opgestoken en allengs tot een' flinken bries aangewakkerd. De wind verstrooide de nevelen en hield het droog; maar wat gierde het door de bosschen, wat kraakten de dorre takken, wat bogen zich de trotsche kruinen, als de storm ze beetpakte en schudde! Wat vlogen de digte wolkgevaarten door het luchtruim en hun donkere schaduwen over den grond, wat tintelde het licht op de stammen, waar zij voorbij waren gejaagd, terwijl anderen plotseling kleur en gloed verloren. Hoe trilden de grashalmen en hoe golfde het riet als een groene zee. Hoezee voor den lustigen wind! 't Is een genot, er mee te worstelen en met volle teugen

{==5==} {>>pagina-aanduiding<<}
de levenslucht en de levenskracht intedrinken op de opene vlakte, waar hij voor 't oogenblik heer en meester is. Een vrolijke meester! Niet de geniepige noordenwind, die u knijpt en knorrig maakt, - de bolle, gulle zuidwester, die meer buldert dan kwaad doet. Daar is poëzij in dien gierenden stormwind. Dan zagen onze voorvaderen de stormgeesten rijden op hun reuzenpaarden. Dan hoorden zij 't gejuich van den wilden jagtstoet, die over de velden en door de wouden voer in dollen galop. Wij, hun meer wetenschappelijk ontwikkelde en meer prozaïsche kinderen, zien en hooren het leven der natuur niet meer, ons is zij niet meer de bezielde, als zelfbewuste schepping. Maar op zulk een' dag, ja, dan begrijpen wij 't eenigszins, hoe de kinderlijke verbeelding der oude volkeren, die zooveel meer in en met de natuur leefden, de gansche natuur in alles met leven vervuld zag.

In één woord, het woei hard en gelukkig hield de wind het droog, zoodat de paraplui alleen als wandelstok dienst behoefde te doen.

Onmiddelijk tegenover het stationsgebouw en palende aan de eerste huizen van Beverwijk ligt de buitenplaats Akerendam, die nog het oude huis en de beide koepels aan den weg behield, maar er niet bij verloor, dat zij den hoogen muur en de stevige poort voor een luchtiger ijzeren hek heeft verwisseld, en daarnevens, naar den kant van Haarlem, het vriendelijk Scheibeek met zijn schoone waterpartij. Onze togt gaat heden niet in die rigting, maar zóóveel haast maken wij niet, of wij kunnen wel even een' blik werpen op de plaats, waar, naar de overlevering, Vondel zijn' Palamedes heeft gedicht, terwijl hij de gastvrijheid genoot van zijn' vriend Laurens Baeck, wien Scheibeek toen behoorde. Naast het buitengoed loopt een zandweg, die ons naar het kanaal door Holland op zijn Smalst zou voeren en daartoe

{==6==} {>>pagina-aanduiding<<}
misschien te eeniger tijd ons te stade kan komen. Ditmaal vergenoegen wij ons met de enkele aanwijzing, met een' enkelen blik op het drooggemalen Wijkermeer en treden Beverwijk binnen. Wat is Beverwijk? Een stad? Daartoe is het wel wat klein, al zijn er nog kleiner steden. Een dorp? Daartoe is het wel wat groot, al zijn er nog grooter dorpen. Voor dergelijke halfslachtige plaatsjes heeft men den naam vlek bedacht. De tegenwoordige wet kent geen steden of dorpen of vlekken, maar alleen gemeenten. In vroeger tijd behoefde men niet te vragen, of eenige plaats een stad of dorp was. De stad of ‘poorte’ was een versterkte plaats, met zeer bepaalde en hoog gewaardeerde regten. Stadsregten heeft Beverwijk bezeten, een stede wordt het in middeleeuwsche oorkonden genoemd. Het zegel der stad vertoonde in 1332 drie naast elkander geplaatste leliën, waaronder een langwerpig vierkant blokje. Het was in 1347 belangrijk genoeg om aan Amsterdam zijn hulp te beloven tegen die van Deventer. Later kon Amsterdam zich wel alleen redden, en tegenwoordig is gelukkig van een' oorlog tusschen de hoofdstad en Deventer geen sprake meer. Ten jare 1468 werd het gerekend als de tiende stad in Holland, die onmiddelijk op Alkmaar volgde en nog elf andere Hollandsche steden voorging. Of Beverwijk ooit een ‘poorte’ is geweest, dat is, een met wallen en poorten versterkte stad, schijnt intusschen onzeker. Beverwijk behoorde onder de talrijke plaatsen, waar Wolfert van Borselen zich regten en inkomsten wist te doen geven door graaf Jan I, die zijn' geduchten gunsteling en beschermer weinig durfde weigeren. Misschien had het vroeger aan de Zaendens behoord, die in den moord van Floris V waren betrokken en daarom hunne bezittingen hadden verloren. De beroemde Jan van Beaumont, de ridderlijke broeder van graaf Willem III, bezat later de heerlijkheid, die door zijne dochter Johanna gebragt werd aan haar' echtgenoot, 
Louis de Châtillon, graaf van Blois en Avesnes. Sints droeg de uitgestrekte heerlijkheid, waarvan Beverwijk de hoofdplaats was, den naam van het baljuwschap van Blois, ook toen zij omstreeks 1400 bij de grafelijkheid van Holland werd ingelijfd. Door de

{==t.o. 7==} {>>pagina-aanduiding<<}


{== afbeelding 
	
Gesloopt Kloosterpoortje.

Beverwijk

Zomerhuisje van Wolffen Deken.
==} {>>afbeelding<<}
    


{==7==} {>>pagina-aanduiding<<}
krachtige vertoogen der regering van Beverwijk ging de in 1724 voorgenomen verkoop der stad als ambachtsheerlijkheid aanvankelijk wel niet door, maar Mr. François van Harencarspel, oudschepen van Amsterdam, die de lustplaats de Schans bewoonde, kocht haar niettemin in 1730. Onze oude patriciërs voerden zeer gaarne den luid klinkenden titel eener heerlijkheid! - De prachtige zwart marmeren tombe dier familie versiert de Hervormde Kerk. In 1834 zijn de laatste heerlijke regten door het gemeentebestuur afgekocht, hoewel de titel, Heer van Beverwijk, nog schijnt gevoerd te worden.
Het vlek Beverwijk bestaat hoofdzakelijk uit een lange, breede, regte straat, in 't midden met twee rijen iepen boomen beplant, ter wederzijde met flinke, deels zelfs schoone huizen bebouwd, die aan de plaats een welvarend voorkomen geven, maar ook menig oud, schilderachtig geveltje wacht nog op het penseel van Weissenbruch. Nagenoeg evenwijdig met deze straat loopt ter regterzijde een haven, vroeger met de Wijkermeer verbonden, terwijl ter linkerzijde eene zijstraat voert naar de nieuwe Roomsche kerk, in 1840 gebouwd op het terrein van de buitenplaats Lommerlust, waar de vriendinnen Wolf en Deken jaren lang hebben gewoond en haar beroemde (ook nog bekende?) romans Sara Burgerhart en Willem Leevend schreven. Het woonhuis is tegenwoordig de pastorie der R.C. gemeente, en in den grooten tuin, maar niet meer op dezelfde plaats als vroeger, staat het zomerhuisje, dat de geestige schrijfsters tot haar studeervertrek hadden ingerigt. 't Is een klein, eenvoudig koepeltje, wèl een ‘rieten kluisje’, zooals van Ollefen het noemde, waartoe de grijze geestelijke ons welwillend toegang gaf en waarin niets te zien is, dan eene rondloopende bank en de portretten der vriendinnen, die een onbekende hand den Heer pastoor heeft toegezonden. Een oud poortje, overblijfsel van een der voormalige kloosters, vonden wij juist met ‘portland’ overgestreken. - Er is in Beverwijk een Doopsgezinde, eene Christelijk Gereformeerde en een Luthersche kerk, alsmede een Synagoge, en er zou ook een Hervormde kerk zijn, als deze niet geheel aan het einde

{==8==} {>>pagina-aanduiding<<}
der plaats stond. De hooge toren dient tot een baken in zee. De kerk is goed onderhouden. Tal van wapenborden, met schitterende kleuren, versieren de pilaren en muren. In eene derkapellen is de tombe der Harencarspels, een schoone sarcofaag van zwarten toetssteen, die, met de reusachtige wapenborden en andere ornamenten, uit een daartoe bestemd legaat wordt onderhouden in een' staat, die haast wel iets minder onberispelijk kon zijn. Eenige schoon bewerkte zerken versieren het bezienswaardige gebouw.

Even buiten Beverwijk verlaten wij den straatweg op Alkmaar en volgen den weg, die langs het Assumerhek en dwars door Assendelft naar Westzaan leidt. Zonderling is op dien weg de plotselinge verandering van landschap. Tot het Assumerhek draagt het het karakter eener duinstreek. Is men de bosschen van Assumburg voorbij, dan is men op eens in een onbegrensde graswoestijn, een onmetelijk, vlak, laaggelegen land, waardoor de slingerende dijk zich kronkelt en waarboven hier en daar een leelijk Noordhollandsch boerenhuis zijn hoog en steil onschilderachtig dak verheft. Zulk een scherpe scheiding tusschen bosch en weiland is trouwens een der eigenaardigheden van onzen vaderlandschen bodem, waarvan zulk een groot gedeelte uit drooggemaakte en ingepolderde plassen bestaat. Het houtgewas wil daar wel welig groeijen, maar wei- en bouwland is veel voordeeliger. Wij blijven heden binnen de grenzen van het hout, maar zullen ook straks weer, onmiddelijk achter het plantsoen van het huis Marquette, de ruime grasvlakte zich zien uitbreiden, gelijk ook langs den weg, aan onze regterzijde, zulk een verschiet zich opent, waar de bijl des sloopers een oude buitenplaats heeft geveld. Ook hier is van meer dan één adellijk of patricisch verblijf alleen de naam nog overgebleven. Niet alleen het landschap, - ook de welvaart van Beverwijk heeft er veel door geleden. Verdwenen is de Schans, ten onregte Oud Meerestein genoemd door hen, die meenden dat daar het slot der

{==9==} {>>pagina-aanduiding<<}
Heeren van Meerestein uit het geslacht van Egmond heeft gestaan, maar als de Schans de herinnering bewarend aan een oude versterking, door Albert van Saxen opgeworpen tegen het Kaas- en Broodvolk, wier sterke bezetting wèl de oproerige boeren in toom hield, maar tevens het omliggende land tot voor de poorten van Haarlem plunderde en brandschatte. Daar lag ook in 1573 een Spaansch garnizoen, dat den weg naar het belegerde Alkmaar moest openhouden. Van daar verspreidde twee jaar later Gillis van Barlaimont met zesduizend Spaansche voetknechten en zevenhonderd ruiters schrik en verwoesting in het jammerlijk geteisterde Noorderkwartier. Van de plaats is niets meer over, maar de herinnering is nog niet uitgewischt aan den laatsten heer, die altijd zooveel op zijn plaats liet werken, als elders niets te doen was, en iederen dag het loon betaalde. - Verdwenen zijn de gebouwen en plantsoenen van Adrichem, de overoude plaats, door Heda genoemd als door Karel Martel bij testament aan de Kerk van Utrecht geschonken, later een slot, dat zijn' naam gaf aan een onzer edelste geslachten, uit Brederode gesproten, later nog de deftige hofstad van Amsterdamsche patriciërs als Witsen en Ruysch - die onder de ‘oudsten van de drie kruisen’ geteld werd - en toen gerekend onder de heerlijkste lusthoven, die 't aan prachtige buitenverblijven zoo rijke Kennemerland had aantewijzen. - Verdwenen het slot Oosterwijk, door Coen Cuser gesticht en genaamd naar het stamslot zijner moeder - Oosterwijk in Zuid-Holland - in overeenstemming met de ligging van het huis ten Oosten van Beverwijk, terwijl het later de burgt van het nog bloeijend geslacht der Foreesten werd. Een groote boerenhofstede bewaart er den naam van, en daarachter ligt het puin onder het houtgewas in een nagenoeg gedempte gracht. - Verdwenen de schoone hofstede Meerestein, eens een sterk kasteel, op welks grondslagen de Heer Jacob Boreel een nieuw 
en heerlijk gebouw had gesticht. Aan onzen smaak zouden die streng regelmatig aangelegde
buitenplaatsen niet meer voldoen. Wij zien liever de afwisseling van het Engelsch plantsoen, waar de natuur beheerscht

{==10==} {>>pagina-aanduiding<<}

wordt om haar te idealiseren, niet om haar geweld aan te doen. Wij achten die geschoren hagen, die regte paden, die in allerlei figuren geknipte grasperken en tot allerlei gestalten versnoeide boomen, wij achten die zes- en achtkante waterkommen, die stijve berceaux - al die onnatuur - in volkomen overeenstemming met de menschen uit den pruikentijd, maar een aaneenschakeling van zulke plaatsen moet toch een' indruk van welvaart en pracht hebben gegeven met de bonte kleeding der heeren en dames, eigenaars en gasten en lakeijen, rijk getuigde paarden en schitterend geschilderde en vergulde koetsen, en niet gansch onbevredigd kan het oog er op hebben gerust, zoolang de bloemen bloeijen en de boomen groen zijn en daarboven de blaauwe hemel zich welft. Tegenover de plaats, waar eens Meerestein stond, ligt nog een overblijfsel uit denzelfden pruikentijd, een kleine, verwaarloosde schans te midden van begroeide grachten, die eens behoorde tot de versterkingen, tegen de Engelschen en Russen opgeworpen. ‘Transeat cum ceteris.’ Waar de buitenverblijven verdwijnen, laat daar vrijelijk ook de schansen van den aardbodem vergaan!
    Wij laten ter linkerzijde de buitenplaats Beijerlust liggen, eenmaal een jagthuis van Jacoba van Beijeren, dat nu zijn' ouden, historischen naam weer draagt, nadat het een tijd lang door zijne eigenaars, twee broeders, Beijen (d.i. beider) lust was genoemd. Het scheefgewaaid geboomte toont wel, uit welken hoek hier meest de wind komt! De grindweg, die hier den grooten weg verlaat, zou ons leiden naar Heemskerk, welks ranke, steenen torenspits zich vriendelijk boven de velden en boschjes verheft. Wij houden aan de regterzijde de welige weilanden, met de schoone runderen, wier genot stellig niet verhoogd wordt door de boeijen aan de voorpooten, en weldra hebben wij nevens ons de prachtige bosschen van Assumburg. Geen nijdig rasterwerk belemmert het oog en den voet. 't Is vrije toegang in de breede lanen, onder het koele lommer der trotsche eiken en kloeke beuken, - helaas, aan den zoom van het bosch door den barren zeewind ten deele in den top reeds

{==11==} {>>pagina-aanduiding<<}
gestorven. Heden is 't een welkome vrijplaats tegen den wind, die wel de hooge kruinen doet buigen en 't nog digte bladerdak doet golven, terwijl hij er bulderend doorheen vaart, maar magteloos is bij den grond, waar de stammen als krachtige pilaren staan in rei en gelid en het lagere hout welig opwast. Hier herinneren wij ons, wat ook in deze streek reeds verdween, en met een' weemoedigen blik op de heerlijke boomen, zouden wij een schietgebedje prevelen:
‘Bewaar ze voor de sloopers, Heer!’
Wie den straatweg langs de bosschen volgt, bereikt straks een breede laan, die het gezicht op het slot vergunt. Hier willen wij een oogenblik rondzien, want ook hier is het een der klassieke plekjes van Kennemerland. Daar, waar nu de hertenkamp zich uitbreidt, tegenover het kasteel aan de overzijde van den rijweg, lag eens het slot Reeuwijk of Rietwijk. In den heuvel te midden der ruigbegroeide gracht, die een torenvormig gebouwtje draagt, liggen de overblijfselen van het oude huis, dat in 't begin der 18de eeuw werd gesloopt, toen het door den toenmaligen Heer van Assumburg was aangekocht. Wat verder dan Rietwijk, digt onder Heemskerk, lag weleer nog een ander, nu geheel verdwenen kasteel, Poelenburg, de zetel van een geslacht, dat zijn' oorsprong uit Brederode rekende, of, volgens anderen, uit het weinig minder beroemde geslacht van Naaldwijk, maar door woonplaats en wapen wel als afkomstig uit Heemskerk wordt aangewezen - Heemskerk voerde een' zilveren leeuw op azuur, Poelenburg een' leeuw van azuur op zilver. - En volgden wij de laan, die langs Assumburg loopt, wij zouden uitkomen op een weiland, waar eens het overoude kasteel Haarlem lag, een der vele adellijke sloten van Kennemerland, een der weinigen, waaraan zich een vriendelijke overlevering hecht. - Hier leefde eens een geweldig ridder, een beul voor allen, ook voor vrouw Baerte, zijn echtgenoot. In 't eind waren de edelen uit den omtrek en vrouw Baertes magen en vrienden de geweldenarijen van den Heer van Haarlem moede, en belegerden

{==12==} {>>pagina-aanduiding<<}
hem op zijn kasteel. Toen het slot niet meer te houden was, vroeg en verkreeg de burgtvrouw vrijen uittogt met wat zij dragen kon. Zij verliet het slot, gebogen onder den last van een groote kist en bragt haar' schat in veiligheid, maar de booze ridder werd vruchteloos in het slot gezocht. ‘De euvele heeft hem gehaald’, zei de een. Anderen wisten beter en begrepen, dat de trouw en liefde van vrouw Baerte hem had gered. - De vroegere luister van Rietwijk en Poelenburg en Oud-Haarlem is voorbij, maar statig en rustig, gelijk het der adellijke huizinge past, vertoont zich nog het deftige slot Assumburg, waardig, de woonplaats eener oude, aristocratische familie te zijn. Het breede voorplein met de stalgebouwen en de oranjerie aan wederzij, het hoog geboomte en de groote grasperken, het kloeke hoofdgebouw met zijn' zwaren vierkanten en een' lageren achtkanten toren in het front, alles geeft den indruk van die deftige pracht en die soliede weelde, die de verblijven der geboren aristocraten doorgaans van de eigendommen der parvenu's zoo gunstig onderscheidt. Dit is een huis voor de vorstelijke kooplieden, die de statige paleizen op de Heeren- en Keizersgracht hebben gesticht. Jammer, dat het huis ledig staat. Bij deze omgeving passen de bloemperken, niet te overdadig maar met keur van gewassen versierd; hier de bakken met de aristocratische oranjeboomen, langs den oprid geschaard, hier de koetsiers in stille, smaakvolle livrei, de gitzwarte Friesche koetspaarden, de kostbare maar niet opzigtige rijtuigen, die bij de Amsterdamsche patriciërs in eere zijn, gelijk zij minder bij de sierlijke villa's of de rijke moderne buitenplaatsen, maar zoo uitnemend bij zulke ouderwetsche, deftige huizingen vereischt worden. Zulke dagen heeft Assumburg ook gekend, maar het schijnt, dat zij vooreerst voorbij zijn.

Het tegenwoordig huis dagteekent van de eerste helft der 16de eeuw, maar de vergelijking der onderscheidene afbeeldingen toont, dat het sints dien tijd aanmerkelijke veranderingen heeft ondergaan.

{==t.o. 13==} {>>pagina-aanduiding<<}


{== afbeelding 
	
P.A. Schipperus del. lith.
==} {>>afbeelding<<}
    


{==13==} {>>pagina-aanduiding<<}

Iets over de geschiedenis van het slot, vóórdat wij 't uiten inwendig bezigtigen. - Of er vroeger een slot heeft gestaan, is onzeker. Het stamhuis der Assendelfts, wien het behoorde, lag nabij het dorp van dien naam, maar schijnt reeds sedert 1425 verlaten te zijn. De grondslagen moeten nog te zien zijn. - De heerlijkheid Assumburg was in 1379 een leen van Polanen en behoorde onder de rijke goederen van dat magtig geslacht, dat in de 14de en 15de eeuw een zoo groote rol heeft gespeeld. Heer Gerrit van Assendelft - wien zij waarschijnlijk was aangekomen door zijne moeder, Aleid van Kyfhoek, de erfdochter van dien tak der Polanens, die den naam van de Lecke droeg - Heer Gerrit van Assendelft, eerste raad in den hove van Holland, stadhouder der leenen, enz. enz., bouwde het tegenwoordig huis Assumburg, dat binnen zijn grachten de hooge heerlijkheid verkreeg. Men zegt, dat het hem later speet, dat hij 't niet had gesticht op de grondslagen van het verwoeste kasteel Oud-Haarlem, waarvan de eigendom en de hooge heerlijkheid hem mede behoorde. Steenen van dat oude slot moeten in menigte tot den opbouw van Assumburg zijn gebruikt.
De plaatjes bij Rademaker, van 1611 en 1630, zullen het gebouw wel in zijn' oorspronkelijken toestand voorstellen, even als de plaat van Vinkebooms en die van Smids, welke evenwel geen jaartal vertoonen. Smids zag het in 1705 als ‘een deftigh saamengestel van oud en nieuw.’ Dat past op het slot, gelijk het in 1718 door H. de Leth is afgebeeld en sedert in hoofdzaak gebleven is. De ingang was voorheen in een laag gebouwtje, over een valbrug, die met kettingen werd opgetrokken; ter linkerzijde, in het Oosten, stond, in plaats van den tegenwoordigen vierkanten, een achtkante toren. De tegenwoordige achtkante N. toren wordt nog gemist. De Z.O. gevel, met den zwaren vierkanten toren in het Zuiden, is gebleven, maar het zoogenaamde ‘schavot’ was er nog niet. De achtergevel was hooger opgetrokken, gelijk aan de sporen van 't vroegere dak nog op den muur van den Z. toren is te zien. Een dergelijke toren, met een achtkant traptorentje versierd, stond ten Westen, maar is

{==14==} {>>pagina-aanduiding<<}
nu geheel verdwenen, terwijl aan den voorgevel, regts van den ingang, een zwaar, vierkant gebouw verrees, met kanteelen en een schuin dak tusschen twee trapgevels. Op het binnenplein toont een steen met het jaartal 1610, dat het inwendige toen eenige verandering kan hebben ondergaan. De afbeelding van 1611 heeft eene poort op den singel ter linkerzijde en een waterpoort achter het huis. Het oud en zwaar geboomte werd omstreeks 1630 ‘meest verhouwen’. - Heer Gerrit van Assendelft, de edele stichter, overleed in 1558 op zeventigjarigen leeftijd, uit zijn huwelijk met Catharina de Chasseur een' zoon nalatend, Nicolaas, aan wiens naam een duistere familiegeschiedenis schijnt verbonden. Hij was Heer Gerrits eenige zoon, maar zou de erfgenaam van zijns vaders rijke goederen niet zijn. Dat de Assendelfts te dier tijde trouwe zonen der R.C. Kerk waren en meer dan één uit hun hoogadellijk geslacht de kloostergelofte aflegde, is niet vreemd, maar 't zal toch wel niet alleen liefde voor de Kerk zijn geweest, waardoor Heer Gerrit zijn' eenigen zoon en stamhouder dwong, den geestelijken stand te omhelzen. Hoe het zij, Nicolaas ontving de wijding en werd pastoor in de St. Laurens kerk te Rotterdam, terwijl Jhr. Jan van Assendelft tot erfgenaam werd benoemd en werkelijk, volgens het register der leenen van Holland, met het slot werd beleend, ‘bij makinge van Gerrit voorz.’
Het kan Jhr. Nicolaas wel niet aangenaam geweest zijn, zoo menigmaal hij in de onmiddelijke nabijheid van Rotterdam den hoogen vierkanten toren zag van het slot Honingen, een der heerlijke goederen, die voor hem verloren waren! Althans, priester met hart en ziel was hij niet. Naauwelijks was Heer Gerrit gestorven, of hij verlaat zijne parochie, snelt naar den Assumburg, maakt zich meester van het kasteel, vraagt en ontvangt dispensatie, huwt Wilhelmina van Haeften en wordt werkelijk op 't eind van 1559 met Assumburg, gelijk met de andere leenen zijns vaders, verleid. In 1566 is hij te Brussel en teekent mede het verbond der edelen. Te Water noemt hem daarom een martelaar en zegt, dat hij in ballingschap zwerven moest.

{==15==} {>>pagina-aanduiding<<}
Van dat martelaarschap is evenmin iets aan, als van die ballingschap. Heer Nicolaas bood zijne onderwerping aan en had dan ook in dien tijd wel wat anders te doen! Hij was toen juist gewikkeld in een proces over de zwanendrift in den vijver van zijn slot Honingen. Beurtelings daar, of op Assumburg, of op het prachtig hof, dat zijn vader in den Haag had gebouwd, leefde hij veilig en rustig. In 1570 stierf hij plotseling, bij Aken, waar hij de baden gebruikte. Kinderen liet hij niet na, maar vermaakte den Assumburg met de heerlijkheden Heemskerk, Castricum en Assendelft aan zijn' neef Floris, toen nog een knaap, die van de erfenis niet lang genot had, daar hij op 18jarigen leeftijd stierf. Na hem werd zijn vader, Cornelis van Assendelft, Heer van Goudriaan, met Assumburg verleid en liet, bij zijn' dood in 1600, het huis aan zijn' zoon Gerrit, die er in 1617 ongehuwd overleed. Erfgename was diens zuster Anna, de echtgenoote van Heer Gerrit van Renesse van der Aa. Dit is vermoedelijk de vrolijke edelman, die op den voorgrond van Vinkebooms plaatje zoo wakker met zijn' wijden pofbroek aan de zijde zijner dame voortstapt. Haar leenvolgster was hunne dochter Agnes, die met Nicolaas van Renesse van Elderen was gehuwd. In den stam der Renesses bleef het niet lang meer. De drie kinderen van vrouwe Agnes - Gerrit Frederik, Hendrik en Anna - die achtereenvolgens het huis bezaten, stierven ongehuwd, en hun neef en erfgenaam, Frederik van Renesse van Elderen, verkocht Assumburg aan Johannes Wuitiers, een' Amsterdamsch patriciër. Diens weduwe, Debora Baeck, hertrouwde met Eustatius, Baron van Bronkhorst, uit wiens bezit het in 1694 in dat der familie Deutz overging.
De nieuwe heeren veranderden het huis aanmerkelijk, en veel van den ouden vorm ging verloren. Maar nog verdient het den naam van een ‘edel slot’, gelijk Brouërius van Nidek het noemde, en is zij verdwenen, ‘de plantadië, die, naar de juiste meetkunde aangelegd, het allerkeurigste oog bekoren en verlokken moet om derwaarts toetetreden’, wij betreuren het niet, die misschien dat ‘allerkeurigst oog’ niet hebben, maar liever dan de net

{==16==} {>>pagina-aanduiding<<}
geschoren hagen van het ‘amfitheater’ met zijn schrale piramides, zijn kinderachtige waterkommen, zijn stijve grasfiguren, met al den drukken opschik van zijn vazen en beelden en vergulde zonnewijzers - het frissche weiland met zijn breedgetakte boomen zien, gelijk het nu achter het huis zich uitbreidt, die ons verblijden, dat de keurig nette boompjes op het voorplein zijn opgewassen tot kloeke, eerwaardige linden, aan wie het snoeimes in de laatste tientallen jaren zijn heiligschennend werk niet meer heeft verrigt.
Het huis heeft een ruime vestibule, waarin een prachtige eikenhouten kast regtmatig de aandacht wekt, en overigens een aantal wèl bewoonbare vertrekken, om het binnenplein gebouwd. De groote zaal is versierd met goed van hout gesneden en vergulde symbolen van jagt en vischvangst, ooft- en akkerbouw. Familieportretten hangen aan de wanden of staan op den grond. Er zijn een aantal verdienstelijke stukken bij, waarvan het jammer is, dat zij niet beter onderhouden worden. Twee schoone portretten van Jean Deutz en Elisabeth Coymans (gehuwd in 1610) zijn te vinden in het zoogenaamde Chinesche kamertje, waar de ‘cicerone’ een der Chinesche figuren opzoekt en u voorstelt als ‘de Koningin van Chineziën’. De eetzaal met het daarnaast liggend vertrek in den achtervleugel, was vroeger de kapel. Op den zolder, die boven deze kamers gelegd is, is nog het oude gewelf te zien, en dit wijst althans het muurwerk van dit gedeelte aan, als behoorende tot het oudste gebouw, daar de Deutzen protestant waren en geen kapel op het huis hielden. De zoogenaamde geregtzaal zou dieper indruk maken, als de goed gesneden eikenhouten schoorsteenmantel niet smakeloos was geverwd, als geen afschuwelijk behangsel de eerwaardige muren bedekte, en als niet een paar groote bedsteden, op vliegenkasten gelijkend, er volkomen misplaatst waren. - Waarom kan men zulke oude gebouwen niet met wat meer respect behandelen en met wat meer smaak in de keuze van behangsels en verw, als er behangen en geverwd moet worden? - Van de geregtzaal leidt een trap naar het ‘schavot’, waar de eigenaars der hooge

{==17==} {>>pagina-aanduiding<<}
heerlijkheid halsregt konden oefenen over de misdaden, binnen de grachten bedreven. Wij hopen dat de heeren Deutz er met zachtmoedigheid gebruik van gemaakt zullen hebben, maar - te ontkennen is het niet - de Amsterdamsche schepenen waren nog al crimineel in hun' tijd, en in hunne heerlijkheden stonden zij op hun regt. De werktuigen ter strafoefening moeten nog niet lang geleden op het huis zijn geweest en toen ten geschenke gegeven aan een of ander museum. Tegenwoordig betreedt ieder bezoeker het schavot, maar het is om er het heerlijk uitzigt te genieten en, des verkiezende, zich te verblijden, dat al die afzonderlijke regtsbedeelingen door de Fransche revolutie en haar' invloed in ons land zijn opgeruimd. Er is op het slot ook een ‘gevangenis’, een donker verblijf met dikke deuren en daarbij behoorende zware grendels en sloten. Men komt er, zonderling genoeg, over een' droogzolder. Daar heeft, volgens de cicerone, ‘de gravin van Egmond’ gezeten, en zij droeg de boeijen, die nog aan de deur hangen. Vermoedelijk zal de gevangenis wel meer wildstroopers, landloopers of vechtersbazen hebben geherbergd, dan zulke hooggeboren dames. Een gravin van Egmond sloot men zoo maar niet op! Maar in verband met de herinnering aan een verhaal, dat ik lang geleden ergens gelezen heb, volgens hetwelk eene der vrouwen van Assendelft een razende krankzinnige was, en in de overtuiging dat de onzinnigste volksoverlevering doorgaans toch wel eenigen historischen grond heeft, kan het afgrijselijk vermoeden rijzen, dat dit donker hol misschien werkelijk een' tijd lang tot verblijf aan deze ongelukkige heeft verstrekt. De barmhartigheid voor krankzinnigen is eene der overwinningen van den nieuweren tijd. Ging men, nog niet zoo heel lang geleden, op Kermis het ‘dolhuis’ niet zien voor een' stuiver? Plaagden dan de oppassers de ‘gekken’ niet voor een extra fooitje, om ze eens regt kwaad te maken? Eere onder ons 
aan de nagedachtenis van Schröder van der Kolk!
Misschien is hier ook eene verwarring met Heer Wouter van Egmond, die in 1205 - 't is lang geleden! - op 't naburig huis te Heemskerk gevangen is geweest. Mogt het belang-

{==18==} {>>pagina-aanduiding<<}
rijk archief, dat, naar men zegt, tot Assumburg behoort, eens worden uitgegeven, dan zou zeker menig wetenswaardige bijzonderheid in het licht komen en helpen om licht te verspreiden. Men zegt dat in een der kelders van het huis der Assendelfts, in den Haag, valsch geld is gemunt en eene der dames daar zeer in betrokken is geweest.

Hebben wij nu, op de wel wat rommelige zolders, een aantal stamboomen van de familie Deutz en andere relieken gezien, hebben wij van de torens het prachtig uitzigt genoten, voorzoover de gierende stormwind dat genot niet vergalt, dan kunnen wij het slot wel verlaten. Van ieder afzonderlijk vertrek verlangt gij geen beschrijving. Dat er groote keukens en kelders zijn, gelooft gij gaarne, gij kunt ze anders ook zien en er u van overtuigen. En wij scheiden van den Assumburg met den wensch, dat men ‘dit edel slot’ nog lang in Kennemerland zal ‘ontmoeten’.

    Wie na 't vermoeijend bezoek zich wat wil restaureren, vindt daartoe op eenige minuten afstands gelegenheid in de herberg ‘het Assumer hek’, die reeds aan het begin der graswoestijn ligt. Het tolhek, dat aan de herberg zijn' naam geeft, sluit den weg naar Zaandam onverbiddelijk af. 't Is geen gewone tolboom, waar wijlen Z.M. Willem II te paard overheen zou springen, of Tom Pouce in zijn equipage onder door zou rijden; 't is een door en door stevig hek, dat minstens even goed als die, waarmede in 1870 de Zutfensche bruggen versterkt werden, een regement infanterie zou tegenhouden, en dat alleen geopend wordt voor wie een groote schel laat weerklinken en 2½ cent aan den uitschietenden tolbaas offert. Hier was vroeger eene overvaart, maar Anna van Renesse van Elderen liet er een' weg aanleggen en hief tot onderhoud er van den tol, die nog bestaat en aan de eigenaars van Assumburg behoort.

{==19==} {>>pagina-aanduiding<<}

Wij trachten het hek niet voor ons te doen openen, maar blijven aan deze zijde en keeren op onze schreden terug, totdat een voetpad nevens den hertenkamp den grooten weg verlaat en ons, door het weiland, langs enkele boerenplaatsen en de R.C. kerk naar de bosschen van Marquette voert. Hier heeft de wind weer vrij spel; men moet vaststaan op de vondertjes, maar straks, in het digte bosch, kan hij zijn kracht weer alleen doen gevoelen aan de toppen der hooge boomen, die trouwens blijkbaar genoeg van de zeewinden te lijden hebben. Op de grens van het bosch staat in het kreupelhout een steenen duiventoren, een der zinnebeelden der aloude heerlijkheid. Het voetpad slingert door het welig houtgewas heen, totdat het op een breede beukenlaan uitloopt. Slaan wij regts om, dan hebben wij weldra het gebouw voor ons, nog ‘een doorluchtigh voorwerp van verwondering en teffens hoogachtinge voor alle rechtschape Nederlanders’, al is, sints Brouërius 't zoo noemde, het oude gebouw aanmerkelijk veranderd. - Dit is het oude huis te Heemskerk, lange jaren de zetel van het beroemde geslacht van dien naam. Graaf Willem II - Koning Willem - liet het huis versterken, gelijkhij elders Torenburg en Middelburg bouwde, om Kennemerland tegen de altijd dreigende invallen der Westfriezen te beschermen, en gaf het den Heer van Heemskerk ter bewaring, die er een voldoende bezetting op houden moest. Het had toen een zwaar rondeel, niet ongelijk aan den Leidschen burgt, maar niet als deze op een hoogte gelegen. Hier was de lage, moerassige grond een uitnemende beschutting tegen een' overval, en in het midden stond een ‘toorn, van negen estagiën hoog’, die ver uit zee gezien kon worden, maar ook als wachttoren een ruim uitzigt over de omliggende vlakten vergunde. Menigmaal weerklonk van hier het noodsein en vlamde hier 's nachts het signaalvuur, als de stroopende benden naderden en de brand van hoeven en dorpen hun' aantogt verried. Menigmaal 
hielden de dikke muren van het rondeel de dappere, maar slecht uitgeruste boeren terug. En mogt het rondeel al genomen zijn, een onderaardsche gang, die in de vorige eeuw. nog bestond, gaf gelegen-
{==20==} {>>pagina-aanduiding<<}
heid, op het slot zelf zijn toevlugt te zoeken. Toen Dirk van Polanen er in 1358 het beleg voor sloeg, hield Heer Wouter van Heemskerk 't er elf weken uit. Maar hij had toen niet te doen met ligtgewapende dorpers, die alleen een' strooptogt waagden, hij had te doen met een legermagt, van alle toenmalige belegeringsmiddelen wel voorzien, en hij zag zich eindelijk door gebrek aan levensmiddelen genoodzaakt het slot optegeven. Sints werd het verbeurd verklaard en schijnt 't eenigen tijd in puin te hebben gelegen. Althans, onder de goederen, die Jan van Polanen in 1379 naliet, wordt ook genoemd ‘die hofstede, dair dat huis op plach te staan tot Heemskerk, - item, die ambochten van Castrichem ende van Heemskerc mit horen toebehoorden’. - In 1380 kreeg Heer Gerrit Boel van Heemskerk, na het uitsterven van den hoofdtak, het slot terug, maar de ambachtsheerlijkheid bleef er van gescheiden, even als die van Castricum, die van ouds daarbij behoorde. Gilia van Cralingen, die met den zoon van Jan van Polanen, Heer Dirc van de Leck, was gehuwd, noemt zich in het register der leenen, dependerende van den huize Honingen (op 't Rotterdamach archief bewaard), herhaaldelijk Vrouwe van Castrichem, terwijl haar zoon Jan van de Leek en diens kinderen, Adriaan en Gilia, blijkbaar de heerlijkheid Heemskerk bezaten. Gilia van de Leck, toen gehuwd met Heer Jan van Naaldwijk, stond in 1485 de rijke goederen, haar aanbestorven bij doode van Adriaan, haar' broeder, af aan haar dochter uit haar eerste huwelijk, Aleid van Kijfhoek. Deze huwde Claes van Assendelft en bragt zoo Heemskerk en Castricum aan de Assendelfts. De stichter van Assumburg, Heer Gerrit, was haar zoon.
Is het berigt der kronieken juist, dan werd het slot te Heemskerk in 1426 door de Kennemers onder Willem Nagel verwoest. Het zou dus na 1379 weer opgebouwd moeten zijn. Stellig was het in 1429 in slechten staat, want toen den 20sten Mei van dat jaar de huwelijksvoorwaarden van Gijsbrecht van Vianen en Meyne van Heemskerk gesloten werden, ontving zij van hare moeder o.a. ‘die hofstede mitter duijnen van Heems-
{==21==} {>>pagina-aanduiding<<}
kerck ende alle die goede dair toebehoorende’, onder voorwaarde, ‘dat Ghiesbrecht van der joncfrouwen reedtster goede, (gereed geld) zal vertijmmeren opter hofstede tot Heemskerck tot dusent Arnoldus gulden toe, binnen tweeën jaren na datum des briefs.’ Het huis schijnt dan ook in orde te zijn gekomen. Den 27sten Julij 1442 belooft Meyne nader, dat Heer Ghysbrecht, haar man, in geval zij vóór hem stierf, zijn leven lang zou hebben ‘haar huis en hofstede tot Heemskerck, mitter zwaendrift ende mit der muelen daer toe behoorende.’ En den 11den October 1467 huurde Jan van Assendelft Dirkszoon het huis van Vrouw Meyne van Heemskerk voor den tijd van tien jaren. Het huurcontract is merkwaardig, èn omdat het den toenmaligen staat van het slot eenigszins doet kennen, èn omdat het, voorzoover ik weet, een hoogst zeldzaam voorbeeld is, dat in dien tijd zulk een slot niet in leen werd uitgegeven, maar zeer prozaïsch verhuurd werd. Het werd verhuurd voor 47 engelsche nobelen en veertig stuivers 's jaars - de nobel gerekend voor 8 schellingen, 4 penningen groot vlaams. Daar wordt gesproken van den voorburgt en van een groote korenschuur, die bij de voorste poort stond; daar wordt bepaald, dat hij alle huizingen op den voorburgt, groot en klein, benevens die schuur, dakdicht zal houden, behalve het portiershuisje ‘byneden aan der poert’ (dat kwam niet voor zijn rekening), en dat hij de valbrug met planken zou doen 
dekken, zoodat men er over rijden en varen kon. (Rijden is te paard, varen met een' wagen; in Twenthe wordt dat onderscheid nog gemaakt). De vruchtboomen kreeg Jan van Assendelft in gebruik, maar hij moest ze behoorlijk snoeijen; over de andere boomen behield de eigenaresse de beschikking. Voorts mogt zij ieder jaar een maand of zes weken te haren koste op het huis komen ‘leggen’, en zou dan tot haar gebruik hebben de groote kamer, de kamer met leijen gedekt, de zaal met den zolder daarboven, de keuken met het portaal, de kapellaanskamer, de nieuwe kamer, die aan de zaal en de keuken getimmerd is, en den paardenstal. De pacht moest ‘Commervry’ geleverd worden te Utrecht in den Dom op Sint Martynsaltaar,

{==22==} {>>pagina-aanduiding<<}
of binnen de palen van Holland, waar 't der Vrouwe van Heemskerk beliefde. - Het blijkt uit deze opgave en uit het getal kamers, waarvan zij 't gebruik verlangde, dat het toen reeds een groot huis was; althans Jan van Assendelft met zijn gezin zal ook wel wat hebben moeten overhouden.
Uit het huwelijk van Gijsbrecht van Vianen met Meyne van Heemskerk werd ééne dochter geboren, Maria, die Arent van Strijen, Heer van Zevenbergen, huwde, naar wien het slot geruimen tijd het huis Zevenbergen werd genoemd. Hun eenige dochter, Maria, huwde Cornelis de Glimes, Heer van Bergen op Zoom, wiens zonen Maximiliaan en Cornelis achtereenvolgens het huis bezaten, maar kinderloos stierven, zoodat het aan hunne zuster Maria kwam, de echtgenoote van Louis de Ligne, Heer van Barbançon. Zoo kwam het in 't bezit van hun' zoon Jan de Ligne, door zijn huwelijk met de gravinne van de Marck, in onze geschiedenis als graaf van Aremberg bekend, den stadhouder van Friesland en Groningen, die in 1568 bij Heiligerlee is gesneuveld. Zijn zoon Karel verkocht in 1610 zijn goederen in Holland en daarmede ook zijn ‘huis te Zevenbergen’ met al zijn geregtigheden en de hooge jurisdictie tot twee roeden buiten de grachten, voor de toen aanmerkelijke som van 135000 gulden, aan den Henegouwschen edelman Daniël de Hertaing, Heer van Marquette, op wiens verzoek 's lands overheid toestond, het huis ‘Marquette’ te noemen. Deze heer had Eleonora de Hennin - de zuster van den welbekenden graaf van Bossu - gehuwd, en na zijn' dood kwam het huis eerst aan zijn' zoon Hendrik, die kinderloos stierf, toen aan zijne weduwe, eindelijk aan zijn' tweeden zoon Maximiliaan, die het in 1665 om schulden verkoopen moest. Eigenaresse werd de weduwe van Adriaan van der Mijle, Heer van Baccum enz., geboren baronesse van Wassenaar Duivenvoorde. Zij onthaalde er den 12den September 1680 den Haagschen predikant J. Vollenhove, die haar beloonde door in een hoogdravend gedicht, dat bij zijn' ‘kruistriomph’ merkbaar afsteekt, den lof ‘uittegalmen’ van ‘het zegenrijk Marquet, juweel der heerlickheden.’ Na haar' dood kwam het aan hare dochter

{==23==} {>>pagina-aanduiding<<}
Maria Agatha van der Mijle, die het naliet aan haar nicht en erfgename Wilhelmina van Rhede, wier echtgenoot Wigbolt van der Does, Heer van Noordwijk, het in 1717 ten name van hun' minderjarigen zoon Steven verkocht aan Mr. Joachim Rendorp. Sints bleef het huis in die familie.
't Ontbrak Marquette dus aan hoogaanzienlijke eigenaars niet, maar de aloude en schoone bezitting was hunner ook geenszins onwaardig, 't Is nog een deftig gebouw, gelijk het daar ligt achter een dier prachtige ijzeren hekken, tusschen hardsteenen pilaren, waarmede in de vorige eeuw de rijkdom der eigenaars en de kunst der smeden de buitenplaatsen versierden, en het is niet kwaad, dat de zware boomen van het voorplein den gevel wat bedekken, die anders wel wat kazerneachtig zou zijn, met zijn regte lijnen en zijn breede rei van gelijkvormige vierkante ramen. Ook het ronde torentje op het dak met zijn sierlijke spits doet goede dienst, door de stijfheid van het front wat te breken. Vroeger zag het huis er stellig veel schilderachtiger uit. Nog in 1750 sprong ter regterzijde van de poort een vierkante toren uit; - daar was van ouds de slotkapel. Toen waren de daken ongelijk van hoogte, en hooge trapgevels gaven aan de lijnen van het hoofdgebouw afwisseling en leven. De ramen waren nog onregelmatig van plaatsing en grootte, en ter linkerzijde van de poort was de vleugel - toen wat langer nog - met een der beide ronde hangtorentjes versierd. Ook van de regterzijde gezien, heeft het huis vrij wat verloren. Toen scheidde een pleintje met steenen balustrade twee vleugels van verschillenden stijl, die nu deels afgebroken zijn, deels aan elkander verbonden en een gewonen muur te zien geven, met een aantal gelijke, naast elkander geplaatste ramen, het product der hedendaagsche bouwkunst. De laatste helft der 18de eeuw was de eeuw der regelmatigheid. Het ideaal moest haast bereikt zijn in het huis, gelijk het zich op een plaat zonder datum vertoont, met niet dan regte lijnen en gevat tusschen twee hooge, regte, zorgvuldig geschoren hagen. Vreemd, dat men het torentje toen ook niet heeft gesloopt. Dat brak de symmetrie en stond ook met precies in 't midden.

{==24==} {>>pagina-aanduiding<<}
De kruisramen, waarvan de benedenste helft met blinden gesloten was, gaven intusschen aan het gebouw iets antieks, dat er beter bij voegt dan de ramen met groote ruiten. Toegegeven, dat de laatsten voor de bewoners wel zoo aangenaam zijn. Spiegelruiten zijn nog aangenamer, maar spiegelruiten zouden op Marquette niet passen; trouwens op Assumburg nog veel minder.
Gaat men de brug over en de poort door, dan heeft men ter linkerzijde het huis, welks gevel het jaartal 1741 draagt op een met zeer smaakvol blaauw lint, dat met het wapen van Rendorp het frontespies vult. Deze gevel is in den deftigen Italiaanschen stijl, met hardsteenen pilasters op de hoeken en tusschen de ramen. Het groen der klimplanten, die ter wederzijde van de deur zich omhoog slingeren en in sierlijke festoenen neerhangen, brengt wat gewenschte levendigheid aan. Voor het huis breidt zich een heerlijk grasperk uit, met bloembedden en prachtige boomen. Daarnevens lag eens de glorie van Marquette, zijn rondeel, om strijd beschreven en bezongen en algemeen bewonderd, toen er een vijver in was en een oranjerie en een duiventoren. Sints het jaar 1800 is het verdwenen. Tegenover het poortgebouw, dat den regtervleugel van het huis vormde, lag tot 1828 een andere vleugel, die in dat jaar om bouwvalligheid is afgebroken, even als een deel van het poorthuis met de daarbij behoorende hangtorentjes. Op een der bovengangen hangen uitvoerige plans en teekeningen van Marquette, gelijk het zich sints 1741 vertoonde. - Eenzaam lag daar thans het groote huis; alleen konijnen en kippen bevolkten het ruime plein. Maar de bulderende storm, de afgevallen bladeren, het hoog opgeschoten gras, de weemoedige najaarstint der boomen, de bleeke najaarsbloemen op het rozenperk, 't wierp alles een waas van wonderbare poëzij over de verlaten huizinge, waaraan zooveel herinneringen zijn verbonden; 't was alles in harmonie met een heerlijkheid, die voorbijgaat. Ik heb later Marquette nog eens wedergezien, onveranderd, maar toch in gansch ander licht, onder anderen en toch evenzeer weemoedigen indruk, 't Was een heerlijke, kalme zomeravond; geen wolkje aan den hemel, geen windje in de

{==25==} {>>pagina-aanduiding<<}
bladeren. Hoe helder was de slotgracht, hoe rustig verhieven zich de breede kruinen met hun ernstig groen in de hooge, blaauwe lucht en spiegelden zich hun vormen en kleuren in et stille water; hoe vonkelde het goud der dalende zon op de kloeke stammen, en wat speelden de lichten hier en daar door de openingen heen; wat zongen de vogelen; hoe geurde het pas gemaaide hooi! Wat viel het scheiden zwaar! Hier moest men niet gebonden zijn door den ‘officiëlen spoorweggids’, die ons zegt, dat de laatste trein onverbiddelijk ten 8.47 uit Beverwijk vertrekt! Deze kalme natuur heeft niets gemeen met het woelen en jagen der rustelooze maatschappij. Hier gaat het begrip van tijd verloren. Onze vaderen, die zulke goederen bewoonden, hadden den tijd. Hun kinderen zijn anders geworden. Ons leven is anders, onze behoeften, onze genietingen zijn anders; daarom is de tijd dier buitenplaatsen voorbij. Hier kon 't een paradijs zijn, voor wie droomen kon en wilde. Nu is 't een kippenparadijs! Tallooze witte kippen, van allerlei ouderdom, van de geele kiekentjes af met hun trouwe klokhen, tot de opgewonden haantjes en de ernstige matronen, zij pikken en klokken overal, in ieder perk, onder iederen boom. Waar gij gaat of staat of zit, volgen zij u. Zoodra gij u vertoont, rennen gansche zwermen op u aan. Gaat gij het huis binnen, zij moeten van de deur gejaagd worden, en als gij er weer uitkomt, wachten zij u op. Zij hebben een groote kamer met drie ramen en een veranda, waar zij wonen. Zij kennen geen zorg, zij genieten den ganschen langen, lieven dag, en 's nachts slapen zij rustig op hun rek, en van de donkere geheimenissen der mesthokjes hebben zij nog geen voorgevoel. Marquette is een kippenparadijs. Edele burgt van voorheen, hoe is uw glorie vervallen!

Het huis heeft een ruime, schoone vestibule, met marmeren busten versierd, een aantal vierkante vertrekken en een paar groote zalen, met wat meer tot een deftige huizinge gerekend

{==26==} {>>pagina-aanduiding<<}
 mag worden. Maar al is het met onwaarschijnlijk, dat in de hoofdzaak de oude inrigting is gebleven, het geheel mist den stempel van oudheid en levert in zoover weinig stof tot nadere beschrijving. Men zal er toch wel geene verlangen in den stijl der makelaars in huizen: ‘de voordeur inkomende, heeft men een voorhuis, bevloerd met marmeren tegels, enz. enz.; ter regterzijde een groote keuken, voorzien van enz. enz., en daarnevens een dienstbodenkamer met onderscheidene vaste kasten en diverse commoditeiten, enz. enz.’ Wie weet, of niet binnen weinig jaren een beschrijving in dezen stijl op de eerwaarde muren zal worden aangeplakt en voor belangstellenden verkrijgbaar zijn ten kantore van dezen of genen notaris! Den minnaar onzer vaderlandsche kasteelen bekruipt wel eens de vrees, dat hun dagen geteld zijn, als hij die kostbare gebouwen ledig ziet staan, terwijl de couranten merkwaardige berigten bevatten ‘als een bewijs, hoe de waarde der gronden in deze environs in de laatste jaren is gestegen’, terwijl de ‘beau monde’ den zomer liever op reis of aan de badplaatsen doorbrengt, dan op het vaak tamelijk afgelegen en eenzaam buitengoed. Evenwel, moge deze vrees beschaamd worden en de sloopers met hun mokers en bijlen nog menig jaar verwijderd blijven van het adellijk huis en de fiere bosschen van Marquette!
Een der kamers is opmerkelijk door het groot getal familieportretten, waaronder er enkelen zijn van hoogen ouderdom en niet weinigen van groote kunstwaarde. Niet onwaarschijnrijk zou hier, evenals op Assumburg, meer dan ééne bijdrage zijn te vinden ter completering van den catalogus der stukken van de Verkolje's, gelijk die in het Xde deel van de Dietsche Warande worden gevraagd. En die kloeke schutterhopman, wiens prachtig portret terstond de aandacht trekt, zou door Frans Hals geschilderd kunnen zijn. De tijd ontbreekt ons, om de stukken allen nategaan en naar de namen der schilders te zoeken. Is welligt een overzigt der verzameling in het bezit der familie? Eene uitgave er van, met vermelding van bijzonderheden en overleveringen omtrent de afgebeelde personen, zou haar belang kunnen
    
{==27==} {>>pagina-aanduiding<<}

hebben, zoowel voor de geschiedenis der kunst, als voor die onzer regeringsfamiliën uit den tijd der Republiek. - Welligt schuilt op Marquette nog een andere schat. In een der kamers staat een kastje vol groote, eenvoudige portefeuilles, die op hun rood lederen ruggen aankondigen, dat zij stukken bevatten betreffende allerlei regeringszaken en in onze historie bekende personen. Wij zijn met zoo onbescheiden, dat wij in de portefeuilles een oog zouden slaan - het goed der eigenaars, die den vreemde vergunnen hun huizen te zien, moet onschendbaar zijn, en hun welwillendheid mag met door indiscretie worden vergolden. - Ik weet met, wat de portefeuilles bevatten, zelfs niet, uit wat tijd de stukken zijn. Maar in aanmerking nemende, dat èn Jhr. Daniël de Hertaing èn Jhr. Adriaan van der Mijle èn Jhr. Wigbolt van der Does in de ridderschap van Holland zitting hadden en jaren lang ter Statenvergadering zijn gecompareerd, terwijl later de Rendorps tot de Amsterdamsche regenten behoorden, ligt het vermoeden voor de hand, dat menig belangrijk stuk hier de moeite van het zoeken ruimschoots beloonen zou. Uit opschriften, als ‘de hertog van Brunswijk’ blijkt, dat er stellig stukken bij zijn uit den tijd van Mr. Joachim Rendorp, meesterknaap van Holland enz., die in 1792 als burgemeester van Amsterdam is gestorven. Dezen zouden dan gebruikt zijn in de dissertatie van Jhr. S. Backer over hem, die ik met in handen heb kunnen krijgen.
En nu, de tijd dringt, de terugtogt moet aanvaard. Wij roepen Marquette 't vaarwel toe en verlaten het merkwaardig gebouw, door de kippen beleefdelijk uitgeleid tot over de brug. Aan het eind der beukenlaan slaan wij den zandweg in, die tusschen jonge boompjes en langs oud en stout gevormd geboomte naar het vriendelijk Heemskerk leidt. Wij zeggen wel met den ‘kerkenleeraer’ Ampzing:

Ook ist de pijne waerd dien Heuvel na te draven 
En die verheve plaets, alwaer weleer de Graven 
Tot Heren zijn gehuld, tot Heeren zijn gesteld 
Van 't Kermerlands gebied, van 't Kermerlands geweld. 



{==28==} {>>pagina-aanduiding<<}

Maar wij bewaren het bezoek aan dien heuvel liever, totdat een volgende wandeling van Beverwijk naar Alkmaar ons daarlangs zal voeren. Hij ligt ons nu wat veel uit den weg, en wij vermelden alleen, dat onder de gemeente Heemskerk nog behoort de klassieke hoogte, die in boekentaal ‘het Huldtoneel’ heet en in de boerentaal ‘de Scepelenberg’, waarop S. Ampzing doelf. Jhr. D.T. Gevers van Endegeest liet er in 1863 een eenvoudig, maar waardig gedenkteeken plaatsen, en de Heer L.J.F. Janssen gaf bij die gelegenheid een belangrijk opstel in het licht, dat niet in den handel is, maar waarvan ik te geschikter tijde dankbaar gebruik hoop te maken. De bekwame oudheidkenner liet den grond van den heuvel voor een deel onderzoeken, en het bleek toen, dat het eene door kunst opgeworpen hoogte is, die als een grafheuvel uit overouden, althans vóór-christelijken tijd moet worden beschouwd. - Reeds vroeg moet hier het christendom zijn beleden, immers Heemskerk komt reeds in het jaar 1063 onder den naam Hemezenkirica voor. In de nabijheid versloeg hertog Aelbrecht van Saxen het Kaas- en broodvolk in 1492; in 1796 werd een groot deel der plaats door een' fellen brand vernield. Nu is het een klein, rustig dorpje, dat er welvarend uitziet. De boerderijen zijn nu nog meestal huurplaatsen, deels onder Marquette, deels onder Assumburg behoorende, maar van tijd tot tijd komen er onder den hamer en worden dan door de boeren zelven gekocht. De grond onder Heemskerk, meestal zandgrond, is uitstekend geschikt voor den teelt van groenten en vruchten. In den ‘aardbeijentijd’ voert de eerste trein van Beverwijk gansche scharen van boeren met het juk op de schouders en de groote platte manden in de goederenwagens naar de hoofdstad, en wie met den laatsten trein te Beverwijk ophoudt, ziet de ledige manden bij gansche stapels weer op den weg zetten, waar de eigenaars ze uitzoeken en er mee huiswaarts keeren. Vrouw en kinders 
hebben intusschen weer nieuwen voorraad voor den volgenden dag verzameld, 't Is een vrolijk, levendig tooneeltje aan 't station. Velen dezer boeren slaan dan den weg naar Heemskerk in. Ook voor de cultuur van bloem-
{==29==} {>>pagina-aanduiding<<}
bollen is de grond uitnemend geschikt. Jaar op jaar neemt zij toe; onderscheidene landlieden leggen reeds bollenvelden voor hunne jongens aan. Slaat gij een oog in de boerenhofsteden, dan ziet gij mede eene der voorname bronnen van hun' welvaart in de stapels kaas, het kostelijk product der vette weiden, die hier den grond van zoo menig adellijk huis en patricisch buitenverblijf hebben ingenomen. Welnu, toont zich hier niet meer de rijkdom der aristocratie in veelkleurige kleederen van satijn en fluweel, gelijk de gepoederde heeren en dames op Assumburg en Marquette ze dragen, niet meer in de rijk beschilderde en kwistig vergulde koetsen, door het zware Friesche vier- of zesspan getrokken, - de vruchten van niet minder gewenschte welvaart ziet gij in de hooi- en speelwagens der boeren, zoo goed in de verw, in hun kloeke paarden, zoo goed in het voêr. En zien wij dan met weemoed zoo menig lustplaats vallen, wij miskennen den zegen niet, die er ligt in onze vlakke weilanden, en hebben oog en hart voor 't eigenaardig schoon der uitgestrekte velden met hun weldoorvoede runderen, terwijl wij 't ook niet vergeten, dat wel menig bosch daarvoor is uitgeroeid, maar ook menige waterplas er voor werd drooggemaakt. Wij hebben vrede met den loop der dingen en willen het goede en schoone opmerken, waar wij het vinden. - Onmogelijk is 't mij evenwel dat te vinden in de leelijke, hooge hoeden van Zaansch model, waarmeê de frissche, roodwangige boerinnen zich het hoofd bedekken, als zij er netjes uit willen zien, of in het statiekostuum der boeren, dat niets eigenaardigs of schilderachtigs heeft.
De weg slingert zich om de kerk, wier ouderdom onzeker is. Stellig moet er reeds in de 11de eeuw een christenkerk zijn geweest, die ook wel op dezelfde plaats heeft gestaan. De tegenwoordige kerk is het overblijfsel van eene veel grootere met een koor, waarin onderscheidene kapellen en twee altaren. De ruïne van dit koor stond nog in 1740. Daar hadden de Heeren van Assendelft hun grafstede, terwijl ook Jhr. Daniël de Hertaing er met de zijnen begraven lag onder zijn adellijke kwartieren en de zinnebeelden van het bevelhebberschap, dat hij in dienst der

{==30==} {>>pagina-aanduiding<<}
Republiek had bekleed. Van dit alles is niets meer over. - Een eigenaardig gebruik herinnerde tot op het eind der vorige eeuw aan den schilder Maarten van Veen, of Maarten van Heemskerk, die in 1574, rijk gegoed en kinderloos, te Haarlem overleed. Hij had de zuivere inkomsten van eenige goederen bij Haarlem bestemd tot een' bruidschat voor twee onbesproken maagden, ééne uit Haarlem en ééne uit Heemskerk, die op zijn graf in de St. Bavo's Kerk zouden trouwen. Het testament, gedagteekend 10 April 1558, berust nog, in originali of in copy, op het gemeentehuis te Heemskerk. Voor eenige jaren moet het gemeentebestuur nog beproefd hebben, een bruidspaar van deze beschikking te doen profiteren. Hoe door verloop van tijd allerlei sprookjes, zelfs platen, in de wereld komen, kan ook de geschiedenis van Maarten Heemskerk's testament ons leeren. Klaas Bruin laat in zijn Noord-Hollandsche Arcadia Weetlust vragen:

Wiens grafnaald was 't die wij op 't kerkhof zagen? 


en Waarmond antwoordt:

Die spits pronkt tot een nagedachtenis 
Eens kunstenaars, die daar begraven is, 
Die door 't penseel in dit gewest beroemt was, 
En Heemskerk na den naam zijns dorps genoemt was: 


(dit is vooreerst niet waar van Waarmond, want het bedoelde monument is niet ter gedachtenis van Maarten, maar van zijn vader). En dan heet het verder:

Hij maakte, toen zijn leven liep ten end, 
Gelijk men schrijft, een klugtig testament, 
Ten blijk zijns lust tot de ijdelheid der aarde; 
Zijn wille was, wanneer de dag verjaarde 
Zijns lijkdienst, dat veel' maagden met een' krans 
Van 't schoonst gebloemt verciert, elkaar ten dans 
Met blijdschap op zijn grafzerk moesten leiden, 
Was dit niet vroom van deze waereld scheiden? 


Ook hier maakt Waarmond wat ruim van de dichterlijke vrijheid

{==31==} {>>pagina-aanduiding<<}
gebruik. Maar er moet nog eene plaat bestaan, waarop deze verdichte jaarlijksche dans is voorgesteld. Schilderstukken van Maarten van Heemskerk zijn o.a. nog op het stedelijk museum van Haarlem bewaard. Soeteboom zegt, ‘dat van zijn werken veel onder de konstliefhebbershanden zijn;’ zelf had hij er ‘schoone en roemruchtige stukken van gezien, tot Haarlem op des Prinsenhof, onder alle een Altaartafel daar S. Lucas Maria uytschildert, en Marten als een Poëet hem schijnt te willen laten onderrechten. Aan de kinderdoodinge van Meester Cornelis, in de deuren heeft hij beijderzijts zijn konst getoont.’ Maarten van Heemskerk bezocht Italië en hield zich geruimen tijd te Rome op. Zijn kunstbroeder Carel van Mander verhaalt, dat hij zich gedurende het beleg van Haarlem, ‘met toelaten van den raedt,’ te Amsterdam bij Jacob Ravaert ophield. En hij beschrijft hem, als ‘Van natueren vergarigh, en gesparigh, ooc seer cleenhertigh, en so schrickachtigh, dat hij in 't opperste van den Kerckthoren clom, om in den omgangh de schutters te sien trecken, vreesende 't schieten, daar hij hem met al te vrij en docht te wesen.’ - Op het kerkhof te Heemskerk had hij ter nagedachtenis van zijn' vader een gedenkteeken naar zijne vinding geplaatst en een stuk lands tot onderhoud er van verbonden. De HH. kerkvoogden houden het monument dan ook in goeden staat, uit de opbrengsten van het aangewezen land.
Een ander oud gebruik vergunde - of verpligtte op boete van 42 Kennemer schilden (circa ƒ 2,625) - de burgers van Heemskerk om jaarlijks, in persoon of door gevolmagtigden, te verschijnen op den ‘dingstal’, waar de schout onder den blooten hemel de vierschaar spande en vroeg, of iemand ook iets van een' ander had te eischen. In geval van aanklagt werd de zaak terstond onderzocht en zonder kosten het vonnis uitgesproken en de schuld ingevorderd. Dat noemde men ‘den banding’, en 't was zeker kort en goedkoop regt. - Of 't ook altijd goed regt is geweest ...? Nog brengt een oud gebruik mede, dat jaarlijks in de week vóór Kersmis aan de schoolkinderen kleine broodjes worden gegeven. ‘De dag, waarop dit plaats heeft, noemt men bolletjesdag en wordt door de kin-
{==32==} {>>pagina-aanduiding<<}
deren met blijdschap te gemoet gezien’, zegt nu wijlen de onderwijzer H.D. Foeth in een aardig schoolboekje, dat hij Aardrijksen geschiedkundige Beschrijving van Heemskerk noemde. De kosten voor dit kinderfeest worden door de tiendpachters betaald.

De grindweg voert ons weldra weer naar den grooten weg tegenover de Assumburgsche bosschen, waarop wij een laatsten blik werpen. Zijn wij Adrichem voorbij en den ouden St. Aagtendijk over, dan kiezen wij het voedpad naar Beverwijk en sluiten aan 't station dezen onzen eersten wandeltogt.

Aanteekeningen.

Deze wandeling is het laatst gedaan in den zomer, na aankomst van den trein te Beverwijk ten 1.15. Wil men zieh evenwel in de bosschen van Assumburg en Marquette wat ophouden, hetgeen zij ten volle verdienen, en te Heemskerk het ‘Huldtoneel’ bezoeken, dan is het geraden den togt vroeger te beginnen.
't Is bij de wandelingen ondoenlijk overal de bronnen voor de geschiedkundige en andere bijzonderheden optegeven. Voor dezen togt diende mij o.a.v.d. Aa, Aardrijkskundig Woordenboek der Nederlanden, dat evenwel reeds een dertig jaren oud is en dus niet dan onder strenge contrôle is te gebruiken; verder De tegenwoordige staat der Vereenigde Nederlanden, dat voortreffelijk werk voor de kennis van ons land in de vorige eeuw, Rademaker's bekend ‘Kabinet’ en Brouërius van Nidek's Zegepralend Kennemerland. - Ook van Mieris' Charterboek en de werken van het historisch genootschap te Utrecht heb ik veelvuldig geraadpleegd.
De voorstelling, dat Heemskerk, Castricum en Oud-Haarlem niet van ouds aan de Assendelfts behoorden (blz. 20), maar aan de van de Leck's, zal misschien vreemd schijnen, maar berust op de onwraakbare getuigenis der leenregisters. Verg. ook van Leeuwen, Bat. Illustr. Dl II. p. 2246.
Het merkwaardige huurcontract omtrent het huis te Heemskerk (blz. 21) is te vinden in de Kronijk van 't hist. genootschap te Utrecht 1853 p. 179 vlg.





    
    
    
    
    


{==33==} {>>pagina-aanduiding<<}

Het dorp Voorst en omstreken.

Wie eenigen tijd in 't aan schoone omstreken zoo rijke Zutfen vertoeft, die verzuimt doorgaans niet, een' toer te maken over het dorp Voorst, naar een der beide uitspanningsplaatsen, de Gietelsche brouwerij of de Zutfensche boer. Bij de inwoners van Deventer en van Zutfen genieten zij een welverdiende vermaardheid. Immers, zij liggen aan de statige lanen, die hier den kronkelenden straatweg omzoomen, en te midden van schoone landgoederen, waarop menig genotrijke wandeling den minnaar der natuur is vergund. En bieden zij zelven den eenzamen zwerver of 't vrolijk gezelschap een welkome rustplaats - mits men zijn eischen niet te hoog stelle, - zijn zij uitnemend geschikt als punten van uitgang voor grooter of kleiner togten in de omliggende bosschen, ook den gewonen weg daarheen ontbreekt het aan bekoorlijkheid en afwisseling niet. Rivier- en landgezigten, akkers en weiden, ruime velden en donkere lanen, welvarende boerderijen en vriendelijke buitenverblijven volgen elkander in bonte schakering op. Wat men van het dorp Voorst zelf ziet, geeft het eene plaats onder die aantrekkelijke dorpen in ons vaderland, waar het landelijk schoon met de werken van der menschen vlijt en kunst zich tot een liefelijk geheel vereenigt. Geen won-
{==34==} {>>pagina-aanduiding<<}
der, dat een landstreek als deze jaar op jaar tal van bezoekers trekt. En wie haar kennen, getuigen, dat zij het waardig is.
Laat mij heden derwaarts uw gids zijn; laat mij hen, die het weten, herinneren, hun, die er nog onbekend zijn, aanwijzen, wat er te zien is. Maar ik wensch nog iets meer dan dat. Gewoonlijk neemt men in Zutfen een rijtuig en geeft zich aan de leiding van zijn' wagenmenner over, en dan ziet men wel veel schoons, maar dan gaat men ook veel belangrijks voorbij. Het dorp Voorst met zijn omstreken is ook rijk aan geschiedkundige herinneringen, aan plaatsen, die van velerlei dingen uit lang verleden en uit later dagen spreken; maar juist aan den grooten weg zijn zij weinig of niet te vinden. Wie zijn land wil leeren kennen, moet zich hier eenige omwegen getroosten. Hij zal ze zich trouwens niet beklagen; menig plek zal hij aantreffen, die èn door natuurschoon èn door belangrijkheid tijd en moeite hem ruimschoots vergoedt.

Wij volgen eerst den weg, gelijk die doorgaans genomen wordt, en verlaten het vriendelijk Zutfen over de spoorwegbrug, die in de nabijheid van het station reeds op verren afstand het oog tot zich trekt. Zijn wij langs de helling afgedaald, dan slaan wij regts om, - de straatweg links leidt naar Brummen en zoo naar Arnhem. - Wij betreden een' der beide groote wegen naar Deventer. De andere loopt aan gene zijde der rivier, langs de welbekende herberg De laatste stuiver, niet ver van Nederlandsch Mettray en over het dorpje Gorsel. Het begin van onzen weg levert nog niet veel bezienswaardigs op. 't Is een laan van nog jong geboomte, die te midden van kleine, met allerlei gewassen beplante akkers doorloopt. Nu staat er de rogge op schoven, en hier en daar beginnen de boeren den oogst reeds op te laden op hun groote wagens. Dat geeft wat levendigheid op het veld. Weldra vervangt ouder en hooger opgeschoten hout de jonge boompjes, en welkom is het beschermend lommer der iepen

{==35==} {>>pagina-aanduiding<<}
en eiken, die hier elkander langs den straatweg afwisselen. Ook wordt het verschiet wat meer beperkt door de boomgroepen, waarin de boerderijen van de voormalige mark - nu de buurschap - Empe verscholen liggen, en straks vertoonen zich de witte muren en schoorsteenen van een aanzienlijk heerenhuis tusschen het donker groen van zijn plantsoen, waarbij een paar schoone bruine beuken zoo goed afsteken. 't Is het huis te Empe, vroeger de hoofdhof der marke, waaraan evenwel geen bijzondere regten waren verbonden. 't Was dan ook geen adellijk huis en heeft noch door geschiedenis, noch door inrigting iets bijzonder merkwaardigs. Mr. J.F.B. van Hasselt heeft er des zomers zijn verblijf. Onze weg voert er met langs, wèl de landweg naar Brummen, dien wij voorbijgaan als wij de brug zijn gepasseerd. Die brug ligt over een watertje met weinig stroom, tegenwoordig ook tamelijk droog, en wij zouden er ligt niet veel notitie van nemen. Toch is 't wel waard, dat wij er even stilstaan. 't Is het overblijfsel van den ouden IJsel, die vóór het jaar 1356 regt op de Vischpoort te Zutfen aanliep, daar een scherpe bogt maakte in de rigting van het huis te Empe, waar toen de stad Zutfen een veer had, en dan weer met een bogt ten Z. van het kasteel Sinderen uitkwam. De sterke stroom bedreigde de poort, het grafelijk hof en de St. Walburgskerk, en hertog Reinoud III het het rivierbed verleggen, maar haar oude loop, op de kaart bij Slichtenhorst duidelijk te zien, is nog zeer goed na te gaan in den lager liggenden grond en de steile kanten, die zich hier en daar verheffen. Tot omstreeks het jaar 1840 stond bij de brug een oud huis, volgens een berigt in den Navorscher, een boerderij, Waaijenberg genoemd, die blijkbaar oorspronkelijk eene andere bestemming. had gehad. Uitgestrekte kelders moeten onder dit gebouw hebben gelegen. De overlevering noemde het eene voormalige kapel, die voor een deel met Jodenbloed was opgemetseld. Op omstreeks 
drie kwartier afstand ligt eene andere boerderij, mede als Waaijenberg bekend, en een veen in de nabijheid heet het Jodenveen. De boer van deze hoeve, zoo zegt het volksverhaal, had een reizend Joodsch

{==36==} {>>pagina-aanduiding<<}
koopman vermoord en het lijk in het moeras bij zijn woning geworpen. 't Geroofde geld van den vermoorde bragt wel rijkdom aan, maar geen geluk. Zijn zielsrust was weg, en als zoen voor het vergoten bloed bouwde hij aan de Emperbrug de kapel. 't Volk zei er van, dat die met Jodenbloed gemetseld was. - Dat er eene kapel heeft gestaan, is niet onmogelijk; er waren oudtijds verscheidene kapellen onder Voorst. Maar dan zullen de ‘groote kelders’ wel hun' oorsprong hebben te danken aan het volksgeloof, dat bij ieder oud gebouw groote kelders zoekt. Volgens eene andere lezing was het huis aan den ouden IJsel het voormalige veerhuis en heette ‘de trapjes’, naar den trap, die naar 't bordes leidde, van waar men met hoog water in de schuit ging. Op dit bordes lag een steen, waarop te lezen stond:

Deze trapjes zijn wel goed, 
Maar zijn gebouwd van Jodenbloed. 


De eigenaar van het veerhuis had, volgens die lezing, den moord gepleegd. Niet ver van hier spookt het ook. Op eenige minuten afstand van de ‘trapjes’ stond een hek tot afsluiting van den enk; dit werd soms door een' grooten zwarten kater geopend. Er zijn er, die beweren het beest zelven gezien te hebben. - Uit den ouden tijd met zijn bijgeloof, komen wij op eens tot den nieuwen tijd, die zoo veel eigenaardigs wegneemt. Regts van den weg is 't een ongewone drukte en beweging. Men is bezig met den dijk voor den Oosterspoorweg van Zutfen naar Apeldoorn. Tal van arbeiders zijn er aan den gang; het stationsgebouw, onmiddellijk aan den straatweg, is reeds onder dak. Eerlang zal het gemak-kelijker dan tot nu toe gaan, om het vrolijk Apeldoorn en het vorstelijk Loo te bezoeken. Van dien nieuweren tijd getuigen ook reeds de reeks van grooter en kleiner buitenverblijven, door boerderijen en arbeiderswoningen afgewisseld, waaruit het dorp Voorst voor het grootste gedeelte bestaat. De weg voert met sierlijke krommingen door een laan van kloeke eiken heen, en 't geheel geeft dien indruk van frischheid en welvaart, die een groot aantal onzer vaderlandsche dorpen zoo bekoorlijk maakt. Van hier leidt

{==37==} {>>pagina-aanduiding<<}
 een zijweg naar Loenen op de Veluwe; een weinig verder een andere naar de dorpjes Halle en Eerbeek. Ook in deze streek is 't met pluis: waar de weg van Gietelo naar Loenen dien van Apeldoorn naar Zutfen kruist, springt ‘blauwe Garrit’ op den rug of op den wagen. - Langs den IJsel breidt zich het bosch van het buitengoed de Beele uit. Een breede eikenlaan geeft toegang tot het huis, dat van hier met te zien is tusschen het digt geboomte. 't Is in 't begin dezer eeuw in zijn' tegenwoordigen toestand gebragt, en ziet aan den voorkant uit op de kerk van Voorst, van de achterzijde op Zutfen. De zware gewelven, waarop het huis gebouwd is, en de sterke muren toonen wel, dat het werd bestemd tot een grooter gebouw dan er tegenwoordig staat. Vermoedelijk was het eens de hoofdhof der voormalige Bylremark. In de 15de eeuw behoorde het goed aan de oude Zutfensche familie Kreynck, later aan de baronnen van Broekhuizen en Sloet. Mr. L.A.J.W. baron Sloet, gewezen Gouverneur Generaal van Oost-Indië, voert er den titel van. Het spookt in de weide, die nevens de eikenlaan ligt. De ‘Freule van de Biele’ vertoont er zich soms. Gelukkig is zij lichtschuw, en wie met een lantaarn door de laan gaat, ziet haar nooit. Het dienstvolk van de Beele neemt dan ook gaarne bij avond ‘de luchte’ mede.
Wie den straatweg houdt, laat de kom van het dorp, de zoogenaamde kerkbuurt, ter zijde liggen en ziet alleen den zwaren, vierkanten toren met zijne hooge spits, boven vriendelijke huizen en vrolijke boomgroepen uitstekend. Het landschap, dat zich hier uitbreidt, is wel waard dat wij er een oogenblik onze aandacht aan wijden en de bevallige bogten volgen, waarmeê de rivier zich tusschen het rijke bouwland en de tamelijk hooge oevers slingert.
Even buiten het dorp stroomt de Loenensche beek, die een' waterkorenmolen in beweging brengt, - die kostbare stoffaadje voor menig Geldersch landschap! - en in de nabijheid trekt een boerenhuis de aandacht door de zware eiken, die het half verbergen. Men zoeke daar evenwel geen antiquiteit; 't is niets anders dan een oud boerenhuis, waarvoor de eigenaar de oude

{==38==} {>>pagina-aanduiding<<}
boomen laat staan. Het tamelijk groote waterwerk daartegenover, aan de andere zijde van den straatweg, met eenige slingerpaden en opgaand houtgewas omzoomd, is ook niet, gelijk men haast zou vermoeden, het overblijfsel van een voormalige buitenplaats; 't is een kolk, gelijk de dijkbreuken ze hier veelvuldig hebben veroorzaakt, en het geheel behoort bij de daarnaast gelegen buitenplaats Beekzigt. Het tegenwoordige huis is gebouwd van de afbraak van een zeer groot huis, dat er vroeger stond en waarin weleer de landbouwschool van den heer Enklaar was gevestigd. - Weldra staan wij op een' viersprong. Ter linkerzijde zouden wij naar Apeldoorn gaan, dat heden ver buiten ons bestek ligt. De grindweg regts leidt naar den Nijenbeek. In den regel houdt men den straatweg, die, aanvankelijk tusschen bouwland en geboomte doorloopend, weldra tot een prachtige laan wordt, waar de breede kroonen der hooge eiken zich tot een digt geweven loofdak vereenigen. Hier ligt een eenvoudig schoolgebouw, de school der buurschap Gietelo, en een herberg, waar een groep van rijzige stammen tot rusten onder hun koele schaduw noodigt. Dit is de uitspanning de Gietelsche brouwerij, als rustplaats gekozen door hen, die den togt niet verder willen uitstrekken en het landgoed de Poll willen bezoeken. Een der groote lanen van de Poll komt tegenover de herberg op den straatweg uit. De togt is hiermede evenwel doorgaans nog niet geëindigd, en wie den weg vervolgt, ziet weldra een prachtige R.C. kerk, die met pastorie en kerkhof uit den donkereren achtergrond van een boschpartij te voorschijn treedt. De kerk is in Byzantijnschen stijl gebouwd, op kosten van wijlen den baron J.W.A. van Wijnbergen, den eigenaar van het landgoed Busslo. Tusschen de pastorie en het kerkhof ligt de laan, die naar het heerenhuis leidt en er eenig uitzigt op vergunt. Het huis is vermoedelijk omtrent 1528 gebouwd, in 1630 vergroot 
en gerestaureerd, terwijl het in 1856 en in 1874 belangrijk verbouwd en verfraaid werd. Het landgoed zelf is niet zeer groot, maar van oudsher als een adellijk goed bekend. Het behoorde weleer aan de familie van Dorth tot Medler en droeg toen

{==39==} {>>pagina-aanduiding<<}
den naam van Dorthuizen. Door het huwelijk eener erfdochter kwam het op het laatst der vorige eeuw in het geslacht van den tegenwoordigen eigenaar, C. baron van Wijnbergen. Mejonkvrouwe T.M.J. van Wijnbergen heeft in het jaar 1872 op ongeveer twintig minuten afstands van de kerk eene bijzondere school voor R.C. kinderen dezer buurschap gesticht.
Ter zijde van den straatweg is ook het gemeenschappelijk kerkhof voor de dorpen Voorst en Wilp aangelegd. Zijn wij het voorbij, dan bereiken wij weldra de uitspanning de Zutfensche boer, met haar schoone, eeuwenheugende linde, wier zware stam en sierlijk gewelfde kroon haar regt geeft op eene eereplaats te midden van de woudreuzen van dit boschrijk oord. Regt tegenover de uitspanning lokt de breede laan van het landgoed de Lathmer tot een verkwikkende wandeling uit. 't Is eerst een laan van kloeke beuken, later van statige eiken, die tusschen bouwland en boschjes naar het heerenhuis voert. Andere lanen sluiten zich er bij aan en loopen deels weer naar den straatweg, deels naar de bosschen der plaats, overal den achtergrond vormend voor akkers en weiden. Een oud adellijk goed is de Lathmer niet, al was 't in de vorige eeuw de bezitting der baronnen van Broekhuizen. Maar op breede schaal aangelegd en voortreffelijk onderhouden, bekleedt het een' eersten rang onder de buitenverblijven van deze landstreek. De heer C.G. Crommelin, van Amsterdam, bouwde voor weinig jaren het groote, schoone huis, te midden van een' rijken bloemhof, en met zijn stallen en oranjerie houdt het de eer op der Amsterdamsche patriciërs, die in ons vaderland zoo menig vorstelijk buitengoed stichtten. Vooral van den belommerden weg tusschen Wilp en Twello heeft men een goed gezigt op het vorstelijk gebouw, gelijk het te midden van zijn veelvuldig geschakeerd plantsoen zich als het middelpunt van een statig park vertoont.
Minder uitmuntend door bouwstijl of ligging, maar eerwaardiger door oudheid en herinneringen aan het verleden, is het huis de Poll, dat gewoonlijk op den terugtogt naar Zutfen wordt bezocht. Rijtuigen en wandelaars verlaten doorgaans den
    
{==40==} {>>pagina-aanduiding<<}
 straatweg, om de laan te volgen, die voorbij het huis loopt en daar, van rigting veranderend, met het hooge geboomte op den straatweg een' grootschen driehoek van trotsch opgaand eikenhout vormt, waartusschen het bouwland als in een prachtig lijstwerk ligt gevat. Jammer, dat van hier het gezigt op den zijgevel van het huis door het heestergewas wat beperkt is. Van voren vertoont het zich als eene deftige huizinge aan een ruim grasplein, met heesters, bloemen en oranjeboomen versierd. Hier staan ook de stallen en de woningen voor den rentmeester en den koetsier. Over uitgestrekte weilanden, door een waterstroompje van het park gescheiden, heeft men van hier een ruim uitzigt, terwijl van een wiel of kolk, vóór lange jaren door een dijkbreuk gemaakt, uitnemend partij is getrokken tot den aanleg van een sierlijke waterpartij. In het bosch, dat rondom zich uitbreidt, is de wandeling vrij, en menig aanlokkend plekje is er te vinden onder het weelderig houtgewas, dat met groote zorg en kennis gekweekt en onderhouden wordt. Dit huis en goed heet de nieuwe Poll of Gietelo. Het was eens de hoofdhof der marke Gietelo, later eene havezathe. In de eerste helft der 16de eeuw werd hier een huis gesticht door een' Heer uit het geslacht van Appelthorn (of Apeldoorn), uit wier bezit het in 1669 door huwelijk van Anna van Appelthorn met Ditmar van Wijnbergen in het geslacht der baronnen van dien naam is gekomen. Achtereenvolgens waren de eigenaars van de Poll daarvan verschreven in de ridderschap van de Veluwe.  In 1749 bragt eene erfdochter het aan de baronnen Schimmelpenninck van der Oije, die het tot nog toe bezitten. Het regt van electie van den predikant te Voorst is er aan verbonden, sints de baron Andries Schimmelpenninck in het jaar 1756 het erve 't Hoen kocht, met de regten, die indertijd aan de abdij van Prüm hadden behoord en later op dat erve waren overgebragt. Het tegenwoordige huis dagteekent
uit het begin der vorige eeuw. In vroeger tijd lag in de nabijheid, aan de andere zijde van het water, een kasteel, mede de Poll geheeten, ook als de Sallantsche Poll bekend. Het behoorde aan gansch andere familiën,

{==41==} {>>pagina-aanduiding<<}
nl. aan Heeren uit de geslachten van Keppel, van Sallant en van Renesse. In 1635 verkocht een Renesse het aan den eigenaar van den Nieuwen Poll, op voorwaarde, dat hij eerst het kasteel mogt afbreken, en sedert dien tijd vormden beide goederen, onder den naam van de beide Pollen, eene uitgestrekte bezitting, waartoe van 1778 tot 1872 ook de Nijenbeek behoorde. Een adellijk geslacht van de Poll bloeide in Gelderland, maar op dit goed hadden zij geen bewijsbare betrekking. De naam de Pol komt trouwens op zeer verschillende plaatsen voor; 't beteekent begroeide hoogte, in of nabij het water, en is dus natuurlijk in ons waterrijk vaderland geenszins vreemd. Maar daar het geslacht Apeldoorn een' rooden adelaar op goud voerde, met een' zilveren sleutel voor de borst, en dat van de Poll een' dubbelen rooden adelaar op goud, kan deze overeenkomst in de wapens op verwantschap der beide familiën wijzen, en acht ik het niet onwaarschijnlijk, dat de latere Betuwsche van de Polls van hier hun' naam en oorsprong ontleenen. De Apeldoorns schijnen ontstaan te zijn uit de meijers van den hoofdhof der marke Apeldoorn, die, even als de hoofdhof te Gietelo, aan het kapittel van St. Marie te Utrecht behoorde.
Onder de Poll ligt nog eene overoude boerenplaats, de Stakenberg, vroeger een wildforsters goed, een der 12 goederen van dien aard op de Veluwe, waaraan de verpligting was verbonden, den vorst op de jagt met kar en paard te volgen en overigens toe te zien op de jagt in de vorstelijke wildernissen. De eigenaar van het goed Middachten stond als erfelijk opperjagermeester aan hun hoofd.
Tegenover de herberg de Gietelsche brouwerij komt men weer op den straatweg uit, om dan langs denzelfden weg naar Zutfen terug te rijden.
Wie dat doet, kan dankbaar zijn, want hij heeft veel schoons gezien. Maar voldaan behoeft hij nog in geenendeele te wezen, want daar is in dezen omtrek nog vrij wat meer merkwaardigs te zien en vrij wat belangrijks uit ouden tijd te

{==42==} {>>pagina-aanduiding<<}
herinneren. Vergun mij, u opmerkzaam te maken op wat niet zoo dadelijk aan den weg ligt.

Komen wij van den kant van Zutfen, laat ons dan den kleinen uitstap maken, die ons in het dorp Voorst zelf, bij de kerk en den toren, brengt. Zij verdienen, dat wij om hunnentwille een weinig van den grooten weg afwijken. Op den hoogeren zandrug, waar de Voorster Klei eindigt, ligt het vriendelijk kerkgebouw, aan de eene zijde door een laag kerkhofmuurtje gescheiden van den zandigen landweg, van voren gesierd door een' overouden lindeboom. Van den dikken stam der linde, die eens acht ellen in omtrek mat, heeft een storm het middelste gedeelte weggeslagen. Wat er bleef van de schors verheft zich als twee stammen omhoog en draagt een kroon, die nog met jeugdige frischheid en kracht zich welft. Hoe ook geschonden, de eerwaarde linde is het waard, dat een, die als knaap vaak onder haar lommer en in haar' hollen stam had gespeeld, de Heer G.T. Middelbeek, haar in den Gelderschen Volksalmanak bezong. En een ander, een dichterlijk vriend der natuur, een vriend ook van de schoone landstreek zijner geboorte, de baron B.W.A.E. Sloet tot Oldhuis, wijdde aan haar in den als handschrift gedrukten dichtbundel ‘Herfstdraden’ een lied, waarin hij de beste herinneringen uit zijn jeugd aan haar verbindt:

Weer groette ik u, o oude, eerwaarde Linde! 
Die mij op nieuw in frisschen lentepronk 
't Genot herschenkt, dat ik zoo teeder minde, 
Toen aan mijn levenskim de morgen blonk. 


Thans overschaduwt zij een' grafsteen, door de vriendschap en achting van den baron J.A.J. Sloet tot Oldhuis gewijd aan de nagedachtenis van een' der vroegere leeraars van Voorst, den Heer D.L. Feltman. Reeds jaren te voren had de waardige grijsaard begeerd, daar eens te rusten, en toen hij in Dec. 1826

{==43==} {>>pagina-aanduiding<<}
stierf, werd hij er ook ter ruste gelegd. En wie het in het gedicht aan de linde leest, hoe

De trouwe vriend en herder der gemeente, 
Die ook de vriend van onze jonkheid was, 


wordt herdacht, hoe ‘nog na vijftig jaren 't gevoel van dankbaarheid niet afnam’, die staat wel een oogenblik met aandoening stil bij den eenvoudigen grafsteen des regtvaardige, wiens gedachtenis zóó in zegening bleef, en die in zijn leven een liefde had opgewekt, die evenzeer hem als zijn vrienden en leerlingen vereert.
Nu overschaduwt de linde een graf. Zij heeft de herinnering te bewaren van meer, dat verging en verdween!

Eens mogt uw jeugd uw moeder zien versieren 
Door Wodes Priester in den stillen nacht, 
Zijn' God ter eer, met honderden van vieren, 
Die flikkren op uw trotsche bladerdragt. 


Inderdaad, al telt deze linde zelve nog geen duizend jaren, toch stond hier zeker voor eeuwen reeds de heilige boom, de gewijde linde. Dit deel der Veluwe moet reeds vóór de invoering van het christendom tamelijk digt bevolkt zijn geweest, en waar zich in die dagen een maatschappij had gevormd, daar was, althans in onze streken, het middelpunt van 't gemeenschappelijk leven door een linde gewijd. Daar kwam de vergadering der vrije mannen bijeen, om te beraadslagen over zaaijing en oogst, om geschillen te beslechten, om te besluiten tot oorlog of vrede. Op menig overoud dorpsplein stond dan ook van ouds de linde, uit den tijd, toen er nog geen dorpen waren, en allengs vormde zich daar de kom der gemeente. Daar verrees onder christelijken invloed het kerkgebouw, daar werd nog lang het gerigt gehouden, 't belang van mark of gemeente behandeld. En bleven de landbouwers op hunne erven, om kerk en plein groepten zich allengs de woningen der neringdoenden en der handwerkslieden. Zoo zal 't ook te Voorst wel gegaan zijn, en zoo was de plaats

{==44==} {>>pagina-aanduiding<<}
waar wij staan, stellig reeds voor meer dan duizend jaren een plaats der zamenkomst, een plaats des gerigts, een plaats der aanbidding. Hier predikten de christenzendelingen - waarschijnlijk van de abdij van Prüm in de Ardennen uitgegaan - en hier werd besloten, de nieuwe godsdienst aan te nemen. Straks verrees op de van ouds gewijde en geëerbiedigde plek het christelijk bedehuis. Aanvankelijk was 't welligt een nederig, houten kapelletje. Maar zeker duurde 't niet lang, of er werd een beter bedehuis gebouwd. In 893 was er reeds een kerk, al was dat waarschijnlijk de tegenwoordige nog niet. De zware Romaansche kerk en toren te Voorst, geheel van duifsteen opgetrokken, zijn wel niet door eenvoudige landbouwers, maar door een magtige en rijke corporatie gesticht! De abdij te Prüm zal wel bouwmeesters en materialen geleverd hebben. Bij St. Goar aan den Rijn had zij groeven van den kostbaren duifsteen, en aan mannen, die den bouw besturen konden, ontbrak het haar niet. In de 11de, uiterlijk in de 12de eeuw, moet de toren zijn gebouwd, die nog onveranderd in wezen is. De kerk is sints veel veranderd en vernieuwd, het laatst in 1843, maar de muren zijn nog van het oude gesticht. Van binnen zijn nog de voetstukken te zien, waarop vóór de hervorming de heiligenbeelden stonden.
Koning Pepijn en zijne gemalin hadden omstreeks 762 het klooster Prüm in den Eifel vernieuwd, dat in 720 door haar grootmoeder Bertrade was gesticht. Het godshuis had aanzienlijke bezittingen ook binnen de grenzen van ons tegenwoordig vaderland, bij Oldenzaal en in Friesland, vooral in Gelderland, in de Betuwe zoowel als op de Veluwe. Te Voorst bezat de abdij negentien ‘mansen’ (boerenerven), die jaarlijks een zekere schatting van vruchten en geld moesten opbrengen en tweemaal in de veertien dagen tot het verleenen van hofdiensten verpligt waren. Het toezigt was opgedragen aan den meijer, die op den hoofdhof - den hof te Voorst - zijn verblijf hield en wien tevens het markerigterschap behoorde. De abdij had de kerkgift - de aanstelling der pastoors. En 't schijnt te Voorst een voordeelige plaats te zijn geweest. Althans, toen tusschen 1276 en

{==45==} {>>pagina-aanduiding<<}
1281 van alle geestelijke inkomsten in het bisdom Utrecht de tiende moest worden opgebragt voor een' kruistogt naar het Heilige land, bedroeg de tiende van het inkomen des pastoors alhier vrij wat meer, dan dat van de meesten zijner collega's in den omtrek. De pastoor der St. Maartenskerk te Arnhem (thans de St. Eusebiuskerk), zelf een der kloosterbroeders van Prüm, had het opperbestuur. Geen wonder, dat de abdij haar regten krachtig zocht te handhaven! Geen wonder, dat zij vooral de benoeming van den pastoor te Arnhem in hare hand wilde houden! 't Was een langdurig proces, dat er over gevoerd werd, toen in 1342 aan de St. Maartenskerk een pastoor werd aangesteld, buiten haar weten en vergunning. Wat al geestelijke en wereldlijke personen werden er in gemengd, van den paus af, die de gift had gedaan! Niet alleen uit de Nederlanden, zelfs uit Frankrijk en Engeland, uit Duitschland en Italië werden adviezen ingewonnen, hooggeplaatste kerkvorsten en schrandere regtsgeleerden te hulp geroepen. Stapels papier werden er over volgeschreven, onophoudelijk werd er gereisd naar Avignon, waar toen het pauselijk hof zich ophield. Het duurde tot 1356, eer de zaak in der minne was geschikt. Had de abdij in deze benoeming berust, het krenkte haar regten en deerde haar bezittingen niet. Maar de omstandigheden bleven voor haar belangen niet gunstig. In het jaar 1574 vonden de visitatores de abdij in diep verval, geestelijk zoowel als stoffelijk, en paus Gregorius XIII lijfde haar kort daarna in bij het aartsbisdom Trier. Van de bezittingen hier te lande genoot zij geen inkomsten meer. 't Was allengs in 't vergeetboek geraakt en achterwege gebleven. Daarentegen waren die goederen met meer dan 46000 Brabandsche guldens bezwaard. Met verlof van den aartsbisschop van Trier lieten de Staten van Gelderland in 1609 de eigendommen der voormalige abdij ter verkoop aanslaan. Graaf Ernst Casimier van Nassau Dietz kocht ze voor 2500 rijksdaalders en aflossing 
der schuld. Willem Huijgen, burgemeester van Arnhem, eerst 's graven gemagtigde, werd in 1615 eigenaar van de goederen te Voorst, en gaf ze, naar toenmalig gebruik, als leengoederen

{==46==} {>>pagina-aanduiding<<}
uit. De kerkgift en het markerigterschap bleven verbonden aan den hof te Voorst, waarbij het erve het Hoen was gevoegd. Maar toen dat erve in 1756 te koop werd aangeboden, werden daarop de regten van den ouden hoofdhof gelegd. Zoo kwamen zij in het bezit van den baron Schimmelpenninck. De hof te Voorst verloor zijn' naam en bleef sints als de de Bongerd bekend. Er bleef niets van over, dan een menigte van oud muurwerk in den grond, dat bewijst, hoe uitgestrekt het gebouw vroeger moet zijn geweest. In 1762 werd het goed gekocht door den Heer van Broekhuizen; thans is het een buitenplaats en behoort het den Heer Sloet van de Beele, die in een doorwrochte verhandeling de geschiedenis van den merkwaardigen hof te Voorst heeft behandeld.
Het schoutambt Voorst strekte zich ook over de dorpen Wilp, Terwolde, Twello en Nijbroek met hun buurschappen uit. De kleistreek langs den IJsel behoorde deels aan de Heeren van Nijenbeek, deels aan die van Sinderen, die ook vikarijen in de kerk te Voorst hadden gesticht. De zandgronden, met bosschen en bouwlanden, weiden en heidevelden, waren gemeenschappelijk eigendom der marken, behoudens de verpligtingen, die zij tegenover den landsheer hadden te volbrengen. Naar het schijnt had dit deel der Veluwe oorspronkelijk aan de graven van Zutfen behoord en was het, tegelijk met dat graafschap, aan de graven van Gelre gekomen. Dien vorst moesten in onderscheidene vormen en onder verschillende namen, schatting en cijns worden opgebragt. Het blijkt, dat het schoutambt Voorst een der welvarendsten van de Veluwe was. In een buitengewone schatting in 1499 betaalde het 150 carolusguldens. Barneveld alleen gaf meer (190 carolusguldens), sommigen even veel, de meesten minder. In 1500 betaalde 't voor 's hertogen welkomst 325 carolusguldens; in 1501, ter voldoening van den hertog van Lotharingen, 322 guldens, en in 1519 moest het 1000 goudguldens opbrengen, terwijl de overige ambten op de Veluwe doorgaans vrij wat minder hadden te voldoen.
In den naam van den landsheer werd ook de vierschaar ge-

{==47==} {>>pagina-aanduiding<<}
spannen, en hier, onder de oude linde, heeft zeker in ouden tijd menig gerigt z, toen het nog, naar regt en wet, bij schijnende zonne en onder den blooten hemel gehouden werd.
Later was de kerk de plaats voor zulke zamenkomsten. Nog tot in Mei van het jaar 1810 zag linde en kerkgebouw een plegtigheid, die uit lang verloopen dagen was overgebleven tot op dien dag toe. Het rondgaand landgerigt der Veluwe hield er zijn zittingen. Behoorlijken tijd vooraf, driemaal veertien dagen, was 't aangekondigd, - verkerkespraakt, gelijk het min of meer barbaaarsch werd genoemd, - en den avond te voren was hier een groote schare bijeen; de schout, die van 's Heeren wege had toe te zien op de rigtige behandeling der zaken, maar geen stem had in de bijzondere gedingen; de fiskaal, die de boeten had in te vorderen; een viertal aanzienlijke eigengeërfden, die in 't gerigt zitting moesten nemen; de eigenaars der omliggende buitengoederen, die hun gasten kwamen ontvangen; verder nieuwsgierigen en belangstellenden, die tijd genoeg hadden om te komen kijken, en de dorpsjeugd, die bij zulke gelegenheden nooit ontbreekt. Tegen den avond verkondigt een stofwolk op den zandweg van Apeldoorn, dat er wagens in aantogt zijn. Daar komt de koets, met vier paarden bespannen, waarin de landschrijver is gezeten met de drie advyseurs, die met de vier eigengeërfden het gerigt zullen uitmaken. Daar volgen de boerenwagens met de practizijns, die verlof hadden den togt te volgen en hun diensten als advocaten te verleenen. Paarden en boerenwagens zijn geleverd door het schoutambt, waar 't gerigt moet plaats hebben. Wanneer nu de gastheeren met hun gasten waren vertrokken, keerde alles op het plein tot zijn rust terug. Maar den volgenden dag begonnen de zittingen van het gerigt. Naar oude wet en zede zette men zich aan een tafel in de open lucht, om die al spoedig te verwisselen voor de kerk, waar alles in gereedheid was gebragt. Evenwel niet, dan nadat de schout, die 't gerigt spande, vooraf een aantal formules had uitgesproken. Hij vroeg een oordeel, ‘of hij mogt rigten en gigten’, waarop het antwoord luidde: ‘ja, 
nademaal 't gerigt behoorlijk in alle kerken

{==48==} {>>pagina-aanduiding<<}
van het ambt was aangekondigd, en bij zelf met behoorlijke magt en met klimmende zon in het ambt verschenen is.’
Hij vroeg ten tweeden male een oordeel: ‘of hij met dalende zonne zoowel als met klimmende mogt rigten en gigten?’ Waarop geantwoord werd, ‘dat het geoorloofd was, omdat het met goed regt en in den vorm was gevraagd.’
Ten derde werd gevraagd: ‘of hij ook onder dak mogt rigten?’ Antwoord: ja, op denzelfden grond.
Ten vierde: ‘of hij meer dan één' dag mogt nemen, als 't op één' dag niet kon worden afgedaan, zooals oudtijds de wet was?’ - Antwoord als voren.
Eindelijk vroeg hij: ‘of hij een' ander in zijne plaats mogt zetten?’ Antwoord: ‘niet buiten noodzaak, ter beoordeeling van het gerigt.’
Nu was aan den vorm voldaan, en de verdere behandeling der zaken geschiedde in de kerk, totdat alles was afgeloopen. De practizijns pleitten ‘dat de duiven van de kerk vlogen’ en, naar de getuigenis van eenen, die meermalen, eerst als practizijn, later als rigter, zulke landgerigten had bijgewoond: er werd kort, goed en goedkoop regt gedaan. Wat wil men meer! 's Middags en 's avonds was er in de dorpsherberg aangerigt voor de leden van 't gerigt en de gasten. 's Avonds klonken de muziek-instrumenten, die men had meê genomen, en dan weergalmden door het dorp liederen ‘expresselijk voor deze gelegenheid vervaardigd’, althans bij 't reizend landgerigt van ouds in zwang, 't Was een vrolijke tijd voor gerigt en dorpsbevolking, en was alles afgeloopen, dan trok men verder, tot in de Veluwe regt was gedaan, om in 't volgend jaar terug te komen. Maar na 1810 kwam men niet meer terug. Toen was het landgerigt van de Veluwe afgeschaft.
Zoo heeft Voorst van oude dagen te verhalen, zoo zag de linde, wat nu voor altijd voorbij is.
Zij zag ook nog langen tijd, maar de laatste jaren zeer ongeregeld, de markgenooten bijeenkomen, om met den holt- of markerigter en zijn verkozen bijzitters de markezaken te regelen,

{==t.o. 49==} {>>pagina-aanduiding<<}


{== afbeelding 
	
P.A. Schipperus del.lith.

Lith Emrik & Binger
==} {>>afbeelding<<}
    

    
{==49==} {>>pagina-aanduiding<<}
 de geschillen te beslechten en door de schotters aangebragte over-tredingen te straffen, met boeten van geld of bier. 't Is met gemakkelijk, in kort bestek een juist en geregeld overzigt te geven van de ingewikkelde en veel omvattende huishouding in de marken. 't Zij hier genoeg te herinneren, dat de marken hoogst-waarschijnlijk geboren zijn uit de behoefte eener landbouwende en veeteelende bevolking op een' lagen trap van ontwikkeling. Een grooter of kleiner getal huisgezinnen van vrije mannen had ieder voor zich een huis, ‘de saalweer’, met daarbij behoorend goed in eigendom, en het gemeenschappelijk bezit en gebruik van den markegrond, bouw- en weiland, bosch en heide, onder zekere bepalingen, door de markgenooten zelven gemaakt en gehandhaafd. Wie een volle ‘ware’ had (een goed van zekere uitgestrektheid), was ten volle geregtigd; een halve ware gaf regt op de helft. Vreemdelingen konden geen grondgebied verkrijgen. Arbeiders, die woningen der boeren in gebruik hadden, bezaten geen regten. Overigens hadden van ouds ook anderen, geestelijke of wereldlijke Heeren, in de mark hun regten en bezittingen. De landsvorst bezat er tal van erven. In de Veluwe had de hertog van Gelder er omstreeks achthonderd. De abdij van Prüm had hier, gelijk wij gezien hebben, negentien; het klooster Ter Hunnepe, bij Kampen, bezat er in 1257 een goed, genaamd Beuring. Koning Coenraad II had in 1052 de goederen, die aan het rijk waren vervallen door den dood van graaf Balderik, en daaronder twee mansen te Voorst, geschonken aan zijn' getrouwen Werner, die een dapper krijgsman wordt genoemd, wien de vorst dikwijls in zijn nabijheid had. Aan het kapittel van Ste Maria te Utrecht behoorde de hoofdhof van de Gieteler mark. En hoewel de Heeren uit het magtig geslacht van Voorst geen heerlijke regten alhier hebben uitgeoefend, zij hadden er een groot aantal erven, zóó, dat de Heer van Voorst en Keppel de 
eenige ‘uitheemsche’ was, de eenige edele, met in de Veluwe woonachtig, die werd opgeroepen ‘als de hertog van Gelre met de ridderschap van Veluwe en Veluwenzoom en de stad Arnhem wilde klaren en rigten in Veluwe’. Dit maakte den toestand zeker tamelijk

{==50==} {>>pagina-aanduiding<<}
ingewikkeld. En 't wordt er met beter door, als men leest van hoorige en keurmedige erven, van leengoederen en wat dies meer zij! Maar de geschiedenis der marken op de Veluwe, in de laatste tijden ijverig onderzocht, is hoogst belangrijk voor de kennis van de ontwikkeling der maatschappelijke toestanden. De hoorige erven werden bewoond door hofhoorigen; dat is, door menschen, die in een zekere serviliteit verkeerden. Hoorige erven waren de bijhoven, die noodig waren, om den hof goed te bebouwen. De gebruikers stonden onder 't bestuur van den hofheer, maar bezetten de bank, om hun standgenooten te oordeelen. Iedere saalweer was het middelpunt van een' kleinen staat. De hoorigen bragten hoofdgeld op, gaven een jaarlijksche uitkeering van koorn en deden hofdiensten. Alleen hoorigen konden zulke erven gebruiken, en een vrij man, die ze in gebruik nam, werd hoorig. Buiten den hofband, waartoe hij behoorde, mogt hij geen huwelijk aangaan, dan met uitdrukkelijk verlof en tegen betaling van zekere geldsom. Bij overlijden verviel soms al zijn goed, soms een deel er van, aan den hofheer, of wel, er moest een bepaalde som worden voldaan. De nieuwe bewoner, doorgaaans een zoon of bloedverwant, moest een bepaald geschenk als heergewaad geven. Alleen de hofheer kon zijn hoorigen vrij maken, hij kon ze ook ruilen tegen anderen. Allengs ging de hoorigheid over in een' toestand van grooter vrijheid, de keurmedigheid genoemd. De keurmedige betaalde een zeker hoofdgeld, - die der abdij van Prum betaalden op St. Maartensdag in den winter een' Hollandschen penning op den hof te Voorst. - Stierf hij, zonder zijn hoofdgeld voldaan te hebben, dan was hij belmundig, dan verviel zijn roerend goed aan den hofheer, even alsof hij ‘volschuldige eigen’ was geweest. Bij overlijden werd gevorderd een der beesten of het beste kleed, of bij ontstentenis daarvan, het beste, wat in huis was. Nog later 
werden de meeste keurmedige goederen leengoederen, tegen zekere recognitie uitgegeven, maar nog in 1617 komen voorbeelden van keurmedigheid voor. Sommige goederen, zooals de wildforsters goederen, waren van ouds leenen. De wildforsters

{==51==} {>>pagina-aanduiding<<}
waren aanzienlijke personen, vaak zelfs van adellijken bloede.
Een aantal der Veluwsche marken hebben hunne zelfstandigheid bewaard. Maar de omstandigheden veranderden. Wat vroeger noodig was, werd allengs schadelijk. Het gemeenschappelijk bezit stond der vrije ontwikkeling van landbouw en boschteelt in den weg, en gezonder begrippen leidden voor en na tot verdeeling van de marken. Die van Voorst werd in 1855 ontbonden.

Tusschen den Bongerd, den voormaligen hof te Voorst, en de kosterij, in de nabijheid der kerk, ligt een klein heerenhuis. Het draagt den weidschen naam van het Keizershof. Of deze naam op overouden oorsprong wijst, heb ik niet kunnen vinden, maar het huis had op het laatst der vorige eeuw althans het kenmerk van een oud gebouw hierin, dat het er geweldig spookte. Een duivelbanner werd geroepen en hij liet zand in een der vertrekken brengen. Daar bande hij het spook in, en nu werd het zand op een' wagen geladen. Dat kostte groote moeite, en vier paarden waren bijna niet in staat, den wagen te trekken. In een poeltje, in de rigting. van Apeldoorn, werd het betooverde zand geworpen en een vingerhoed daarbij. Als het spook met dien vingerhoed het poeltje heeft leeg geschept, mag het op het Keizershof terug keeren. 't Schijnt tot nog toe met te zijn gelukt, althans sedert heeft men in het huis geen spook meer vernomen.
En nu kunnen wij van Voorst afscheid nemen en noodig ik u uit, met mij een bezoek te brengen aan een' ouden toren aan den IJsel, het overblijfsel van een merkwaardig kasteel, dat in de geschiedenis van Gelderland een treurige vermaardheid heeft verkregen. Wij verlaten Voorst langs het kerkepad, dat ons tusschen het korenveld en den belommerden zandweg naar den straatweg leidt. Wij hebben hier een aardig kijkje op het dorp, wegschuilend achter de witte muren van de herberg op den voorgrond, zelve half onder 't beschuttend dak van hoog geboomte verborgen, en zijn wij aan den viersprong gekomen, dan slaan wij, naast het buitenverblijf Nieuwenhof, den grindweg in. 't Gaat kronkelend en slingerend tusschen bouw- en weiland, door
    
{==52==} {>>pagina-aanduiding<<}
 lanen van hoog opgeschoten wilgen en populieren, of tusschen welig akkermaalshout heen, een' voormaligen rivierdijk over, tot dat wij aan den tegenwoordigen IJseldijk stuiten en tusschen digt gebladert de donkere maren van den Nijenbeek even zien doorschemeren. Zie goed toe, of gij zoudt, al pratend, den grindweg volgen en het voorbij zijn, eer gij 't wist.

Het slot Nijenbeek, op een' uiterwaard aan den IJsel gebouwd - wèl te onderscheiden van een ander Nijenbeek, dat aan de Zuiderzee lag en daardoor verzwolgen is, - wordt in oude stukken het eerst genoemd op het einde der 13de eeuw, maar het had toen reeds vroeger bestaan. 't Had behoord aan zekeren ridder Dirk van Nijenbeek, een' man van groot aanzien, daar hij een der borgen was der huwelijksvoorwaarden van graaf Reinoud en Margaretha van Vlaanderen in 1286, en tegenwoordig, toen in 1290 Gelderland aan den graaf van Vlaanderen werd verpacht. Overigens is van hem alleen bekend, dat zijne vrouw Rekense en eene dochter Gostowe heette. Na zijnen dood - in 1296 - droeg zijn broeder, Arnold van Vrensdorp, elders ook Arnold van Nijenbeek genoemd, commandeur van het huis van St. Jan van Jeruzalem te Nijmegen, het slot, met den waard waarop het stond, met molens, visscherij, weiden en beemden op aan Reinoud, graaf van Gelre, en in Augustus van het volgende jaar werd deze overdragt bevestigd door Hendrik van Reden, ridder, en Christina zijne huisvrouw, alsmede door Pelgrim van Putten, Hendrik van Keppel, gebroeders, door de gebroeders Albert, Dirk en Arnold van Sinderen en Rekense, weduwe van wijlen Everard van Enghuizen, ridder. Dezen waren de naaste regthebbenden; de namen Arnold, Dirk en Rekense wijzen op naauwe verwantschap met den eersten bekenden Heer van Nijenbeek. Het goed was blijkbaar tot nog toe een vrij, eigen goed geweest en werd nu in een leengoed veranderd.
Graaf Reinoud stichtte in 1299 een gasthuis in de stad Hat-
{==53==} {>>pagina-aanduiding<<}
tem, toen Mons Dei, of Godesberg, ook Godswaard genoemd, en schonk daaraan den Nijenbeek met zijn toebehooren. In 1307 kwam hierin in zoover verandering, dat de graaf aan de orde van het hospitaal van St. Jan van Jeruzalem, nevens andere giften, ook een jaarrente van vijftig pond uit Nijenbeek gaf, op voorwaarde, dat de orde op Nijenbeek, - of St. Janswaard, - twee priesters en een' leekebroeder zou houden. Hij zelf zou een gelijk getal houden te Godswaard, en vergunde der orde, zich te bevlijtigen, om de kerk te Godswaard in haar bezit te krijgen. Tot 1315 huisden dan ook St. Jansbroeders op den Nijenbeek. Sints kwam het - op welke wijze is onbekend - aan een lid der uitgebreide familie de Cock. Johan de Cock van Opijnen, wiens moeder als eene erfdochter van Nijenbeek wordt opgegeven, verkocht het in 1364 aan hertog Eduard van Gelre, en deze schijnt het in leen te hebben uitgegeven aan een' edelman, die bij hem in hooge gunst stond, Pieter van Steenbergen, door bastaardij uit het hertogelijk bloed gesproten, die in 1364 Heer van Nijenbeek genoemd werd en rentmeester van de Veluwe was. Toen kreeg Nijenbeek de bestemming, waardoor zijn naam bekend bleef in de Geldersche geschiedenissen, waarom het nog heden een bezoek overwaardig is.
Reeds voor eenige jaren was de noodlottige twist uitgebroken tusschen de magtige Bannerheeren van Bronkhorst en de niet minder magtige Heeren van der Eeze, gezegd van Heekeren. Naijver van beide wedijverende geslachten was de aanleiding; de oorzaak zelve van den strijd lag veel dieper. 't Is overal, in Holland, in Utrecht, in Gelder, de worsteling tusschen de oude maatschappij, die haar' tijd heeft gehad, en den nieuwen tijd, die onder heftige beroering komt. 't Is de worsteling der edelen, wier rijk uit is, maar wier magt nog geenszins is verbroken, en der gemeenten, die, in 't gevoel van hare kracht, haar aandeel in de regering willen veroveren, overal - behalve in Friesland - gesteund door den landheer, die met de hulp der gemeenten den adel onderwerpt, maar de medewerking der steden met kostbare privilegiën en voorregten koopt. 't Is het morgenrood der

{==54==} {>>pagina-aanduiding<<}
constitutioneele monarchie. 't Is de strijd tusschen het geschreven regt en den nieuwen geest. De leuzen verschillen. Hoek en Kabeljaauw heet het in Holland; Lockhorst en Lichtenberg in Utrecht; Heekeren en Bronkhorst in Gelderland; de Groenenbergers en Gelkingen in Groningen; Schieringers en Vetkoopers in Friesland. - De aanleiding is niet overal dezelfde, maar het is overal dezelfde strijd.
't Is een tijd van verwarring, beroering, burgertwist, allerlei ellende, maar de zegen blijft niet uit. Ook de wedergeboorte van Gelderland dagteekent uit die donkere dagen. Maar donkere dagen waren het! Hoort, hoe onze van Lennep ze treffend schildert, bijna met de woorden eener oude, dorre kroniek, maar aangeraakt en bezield door den tooverstaf der poëzij:

Toen der Eedlen woeste veete, toen des tweedrachts felle vlam 
Jaar op jaar de velden schroeien, 's landmans hoop vernielen kwam; 
Toen de dienstknaap, staêg in 't wapen, schaars een uurtjen overwon 
Om den akker afteploegen, dien zijn noeste vlijt ontgon; 
Toen de legerknecht zijn strijdros, bij het zuchten van den boer 
Rondjoeg door de korenvelden, en te gast het gaan op 't voêr: 
Toen het vuur de steden blaakte, slot en hoeve viel te gruis 
En geen kerkgebouw ontzien werd noch geheiligd bedehuis. 


Na den dood van Reinoud II, den eersten hertog van Gelre, kwam het hertogdom aan Reinoud III, toen - 12 October 1343 - een elfjarige knaap.
De gewone twisten over de voogdij bleven niet uit; edelen, door de kloeke hand van hertog Reinoud onderworpen en bedwongen, staken het hoofd weer op, om de verloren onafhankelijkheid te herwinnen; steden, fier op de voorregten, hun door den vorigen landsvorst gewaarborgd, waakten naijverig over hun' invloed op den gang der zaken. Algemeen was adel en gemeente ongeneigd, zich te laten regeren door den magtigen Heer van Valkenburg, een Limburgsch edelman, die als bloedverwant van den jongen hertog zich had aangematigd, de voogdij met diens

{==55==} {>>pagina-aanduiding<<}
moeder, Alianora van Engeland, te deelen. De ontevredenheid hierover leidde wel tot de vroegtijdige meerderjarigverklaring van Reinoud, maar, bragt geen rust in het land en onttrok den vorst niet aan den invloed van allerlei intrigerende partijen. En 't werd er met beter op, toen onderhandelingen over een huwelijk nog bovendien allerlei belangen in botsing bragten, allerlei vreemde vorsten in de Geldersche zaken mengden. De koningen van Frankrijk en Engeland, de graaf van Holland en de bisschoppen van Utrecht en Luik, de hertog van Brabant en de graaf van Cleef droegen nieuwe brandstof aan. In een' oorlog met de Luikenaars had de jeugdige hertog gelegenheid, zich te onderscheiden en blijken te geven van ridderlijken moed. Op het slagveld van Walef ontving de nu vijftienjarige jongeling den ridderslag. Nog was de tweespalt in Gelderland met openlijk uitgebroken. Maar weldra stonden de Heekerens en Bronkhorsten tegen elkander over; het eene geslacht met zijn verwanten en aanhangers aan de zijde van den bisschop van Utrecht, de andere magtige familie als diens verklaarde en verbitterde vijand. En nu sloeg de vlam ook naar Gelders grondgebied over. Hertog Reinoud, zeventien jaar geworden, was ongeneigd zich langer te onderwerpen aan den invloed der tot nog toe overheerschende Bronkhorsten, maar had geen kracht en zelfstandigheid genoeg, om zich boven alle partijen te verheffen. Hij koos openlijk de zijde der Heekerens. Hij schijnt iemand geweest te zijn, die zich door de omstandigheden ligt tot een haastig besluit het brengen. De tijd zijner regering werd gekenmerkt door meer dan één' geweldigen maatregel, die wèl getuigt, dat Reinoud zijn belangen en de behoeften van zijn' tijd begreep, maar tevens door onbedachtzaamheid en roekeloosheid in de uitvoering meer kwaad dan goed deed. Het schijnt mij toe, dat de traagheid en vadsigheid, die hem later eigen moet zijn geweest, minder in zijn karakter lag, dan wel gevolg was van 
de omstandigheden, misschien van ontmoediging en wantrouwen op zichzelven. Hij had zooveel zien mislukken, en daaronder ook, wat naar hij meende, goed bedoeld en met wijsheid bedacht was. Voeg daarbij

{==56==} {>>pagina-aanduiding<<}
ook de corpulentie, die hem reeds op acht- of negentwintigjarigen leeftijd algemeen als ‘de vette hertog’ bekend deed zijn. Nu de Heekerens den steun van den landsvorst zelven hadden gewonnen, stond de zaak der Bronkhorsten hopeloos, tenzij zij ook een lid der vorstelijke familie aan hun partij konden verbinden en de leus verheffen ter handhaving zijner regten. Zoo iemand was met moeijelijk te vinden. Jonker Eduard, Reinouds veertienjarige broeder, had zijn aandeel uit de vaderlijke nalatenschap nog niet ontvangen; nu werd hij meerderjarig, en dacht hij er niet aan, de onbetwistbare regten van den eerstgeborene op de hertogelijke waardigheid aan te tasten, hij maakte aanspraak op het graafschap Zutfen, - zijn land, gelijk hij het noemde - gelijk op Roermond en een deel van het Overkwartier. Deze eisch had regtsgrond genoeg, om voor Reinoud zeer gevaarlijk te zijn, en in Eduard, een kloek en krachtig jongeling, met groote gaven, vurigen geest, brandende eerzucht en roekelooze dapperheid, had de hertog een' geduchten mededinger, de partij der Bronkhorsten een zeer te waardeeren hoofd. Toen ontbrandde de strijd, die jaren lang met afwisselend geluk werd gevoerd, soms een' korten tijd geschorst door een bestand, dat weldra verbroken werd, die Gelder en Zutfen vreeselijk teisterde, maar toch aanleiding gaf tot maatregelen, die in 't vervolg den toestand der maatschappij aanmerkelijk verbeterden. De steden, aan wier hulp zooveel was gelegen, krijgen regten en stem in de regering, terwijl zij hun' ouden naijver vergeten en de handen in elkander slaan ter bescherming van hun' handel en ter verdediging hunner privilegiën. De gunst der plattelandsbevolking wordt gekocht door het aanleggen van dijken en het bevorderen van behoorlijke afwatering: - in dezen tijd valt ook het verleggen van den ouden IJsel. Maar ook een maatregel van diep ingrijpenden aard werd genomen. De bewoners der Veluwe werden door hertog 
Reinoud plotseling vrij verklaard. Jammer, dat deze daad van menschelijkheid en vorstelijke wijsheid niet met verstand was voorbereid en met bedachtzaamheid uitgevoerd! Nu werden de wilde benden der ruwste Proletariërs losgelaten over

{==57==} {>>pagina-aanduiding<<}
den Veluwenzoom; nu werd al de opgekropte haat gekoeld en de hoeven der vrije boeren, de eigendommen der edelen gingen in vlammen op; nu eischten ook elders de onderzaten der heerlijkheden een vrijheid, waarvoor zij nog niet rijp waren. Nu had Reinoud de harten der gevrijden voor zich gewonnen, maar de steden, de edelen, de behoedzamen, die wat te verliezen hadden, van zich vervreemd. Arnhem wapende zich en sloot de poorten; de hertogin-weduwe versterkte haar kasteel van Roozendaal en protesteerde tegen de krenking van haar regten, daar de Veluwe haar als lijftogt was toegewezen. Eduard werd de handhaver van verkregen regt en maatschappelijke orde. Bij Loenen op de Veluwe, aan den voet van een' heuvel, die nog de Vrijenberg heet, werden de ongeoefende en slecht aangevoerde Veluwers verslagen, al was de overwinning duur gekocht. Reinoud behield allengs niet veel meer dan den titel van hertog, terwijl alle gezag door Eduard en den landraad werd uitgeoefend. 't Ontbrak niet aan pogingen om het verloren gebied te herwinnen, noch aan bestanden of voorstellen ter verzoening, maar eindelijk werd den 25sten Mei 1361 de beslissende slag bij Tiel. gestreden, waarin Reinoud de nederlaag kreeg en zelf in de handen zijns broeders viel. Nu moest hij afstand doen van zijn bewind. Zelf werd hij overal rondgeleid, om de steden en landschappen te ontslaan van de gehoorzaamheid aan hem en haar te gelasten, hulde te doen aan hertog Eduard. Eerst op 't kasteel Roozendaal in bewaring gehouden, werd hij in 't begin van 1365 naar den Nijenbeek overgebragt, waar hij ruim zes jaren gevangen bleef.

Aan deze gevangenschap dankt het slot Nijenbeek zijn vermaardheid. Daarin ligt de beteekenis van den grijzen burgt, dat hij de herinnering verlevendigt aan een der treurigste, maar ook een der belangrijkste tijdperken uit de geschiedenis van Gelderland. Wij willen, met die herinneringen, den Nijenbeek uit- en inwendig beschouwen.
Wat er nu nog van over is, is alleen de toren, de vierkante

{==58==} {>>pagina-aanduiding<<}
burgt, die doorgaans afgezonderd stond. Het slot moet vroeger vrij wat grooter zijn geweest. In 1523 werden o.a. steenen, die van Nijenbeek waren gebroken, gevoerd naar het blokhuis Altena, dat hertog Karel. van Gelder voor Deventer had aangelegd. Ook thans zit het terrein aan deze zijde der gracht nog vol muurwerk; hier en daar is nog 't beloop van oude dikke muren nategaan. Nog onlangs was bij het graven een gemetselde put gevonden. Een dijkje, dat wel een voormalige valbrug zal hebben vervangen, leidt tusschen twee zware, vierkante steenen pilasters, waar vroeger een binnenpoort stond, naar een hoog liggend pleintje, dat eens zeker door muren omringd was. Een deel er van, van een schiet- of kijkgat voorzien, is nog over en verbindt de poort met den toren. De toren zelf is een zwaar, vierkant gebouw, met dikke muren en weinig vensters, gedekt met een niet zeer hooge leijen kap, waaromheen een lage steenen borstwering loopt. De omgang was voorheen waarschijnlijk wel met kanteelen versterkt. Een vooruitspringend vierkant torentje, met schuin pannen dak, bevat den ingang en den trap. Aan de eene zijde der deur is de toegang tot de diepe overwelfde kelders, terwijl aan den anderen kant een ijzeren deur een' bakkersoven sluit. Een put op het pleintje voorzag in oorlogstijd dit gedeelte der sterkte van water. 't Laat zich begrijpen, dat bij de gebrekkigheid der belegeringsmiddelen, een burgt als deze 't lang kon uithouden: De loodregte muren boden voor bestorming of vuur weinig geschikte punten van aanval; de gracht, door den IJsel altijd genoegzaam van water voorzien, belette een overrompeling, en ieder, die naderde, gaf zich aan de pijlen en steenen der verdedigers op den omgang bloot. Zelfs na de uitvinding van het buskruid hadden deze burgten van de onbeholpen kanonnen met hun steenen kogels weinig te vreezen. Werd er goede wacht gehouden, dan hield hertog Eduard hier zijn' doorluchtigen gevangene veilig bewaard! De kronkelende trap leidt naar 
twee smalle hooge vertrekken, nevens elkander op de eerste verdieping gelegen. Waarschijnlijk is dit oorspronkelijk ééne kamer geweest, gelijk doorgaans in zulke torens 't geval

{==59==} {>>pagina-aanduiding<<}
was, en hier nog op de tweede verdieping 't geval is. In één dezer kamers wordt dan ook slechts een stookplaats aangetroffen. In dit vertrek, net achterste der beiden, vindt men twee deuren, die naar kleine kamertjes leiden, 't eene bijna in de dikte van den muur, dat overigens niets merkwaardigs heeft, het andere een weinig buiten den muur uitgebouwd en daar op twee gemetselde bogen rustend; 't is met een afgeschoten privaat voorzien en ontvangt door een klein raampje zijn licht. Dit is, naar de overlevering, de kamer waar de gevallen hertog de jaren zijner gevangenschap doorbragt. De overlevering verhaalt ook, dat dij zóó zwaarlijvig was geworden, dat de deur zijner kamer moest worden uitgebroken, toen hij weer in vrijheid werd gesteld. Dit wordt door de meeste schrijvers berigt, door enkelen betwijfeld. Als bewijs wordt een wijde, blinde boog getoond, waarin nog tegenwoordig de deur is. Zoover zou de muur zijn uitgebroken, om den hertog door te laten! Maar als Reinoud zulk een ruimte noodig had, dan kon hij in zijn kamertje zelf zich naauwelijks bewegen. Dan kon hij stellig geen gebruik maken van 't privaat, er aan verbonden, en hoe hij van den engen kronkelenden trap gekomen mag zijn, dat zal wel voor altijd verborgen blijven! De deur is smal, maar niet enger dan de meeste deuren uit dien tijd, en blinde bogen werden veelvuldig aangetroffen. De oude geschiedschrijvers verhalen, dat Eduard er zijn' broeder ‘zonder slot of grendel’ bewaren liet. ‘Geen wonder’, zegt men, ‘hij kon toch de deur van zijn' kerker met uit.’ Ik meen, dat wij het zeer goed letterlijk kunnen opvatten. 't Was Eduards belang, zijn broeder in veilige bewaring te houden, niet, hem te mishandelen, door hem in een' zoo engen kerker op te sluiten en hem tevens zoo grievend te bespotten. Reinoud had nog vele aanhangers, die met noodeloos verbitterd moesten worden. Daar is ook geen reden, om den ridderlijken 
Eduard van wreedheid te beschuldigen, en zoo al het hart des broeders niet sprak, de trots van het vorstelijke bloed zou voor den vorstentelg een betamende behandeling hebben geëischt. De slotvoogd van Nijenbeek heeft stellig bevel

{==60==} {>>pagina-aanduiding<<}
gehad, den gevangene te behandelen met den eerbied, aan zijn' hoogen rang verschuldigd, en dat ook vreemde steden hem verkwikkingen konden toezenden, terwijl van een eigenlijke gevangenis met gesproken werd, mag wel blijken uit een post uit de kameraars-rekening van Deventer, waar gelden werden verantwoord: ‘vor eyn deel snoke die man sende den hertoghe van Gelre tot Nijenbeke, daer hi met de woninghe ghecomen was.’ Maar al meen ik de oude overlevering omtrent de wijze van Reinoud's gevangenhouden te mogen verwerpen, de kamer, die tot zijn verblijf kan hebben behoord, welligt opzettelijk voor hem uitgebouwd, en het slot zelf, waar hij zoolang in bewaring werd gehouden, verdienen in hooge mate de belangstelling, en niemand, die op de geschiedenis van zijn vaderland prijs stelt, kan bij een bezoek aan den Nijenbeek onverschillig blijven.

Zooals bekend is, viel hertog Eduard 22 Augustus 1371, na zijn zegepraal bij Baesweiler, door verraad of persoonlijke veete. Reinoud werd uit zijn' kerker geslaakt en wederom als landsvorst gehuldigd. Maar niet lang overleefde hij zijne herstelling op den hertogelijken zetel. Reeds in December van dat zelfde jaar stierf hij en werd naast zijn' broeder in het klooster 's Gravendael begraven. ‘De kerk van 's Gravendael heeft in één vredigh graf ende in een hand-breet plaats besloten beyde broederen, voor welker eergierigheyt en woelerijen geheel Gelderland noch onlanx te enge was.’
De Nijenbeek zag later nog andere doorluchtige gasten in zijn muren. Een andere hertog van Gelre, de kloeke Karel van Egmond, die zoo heldhaftig de worsteling volhield tegen de alles overweldigende magt van het Bourgondisch huis, kwam er in 1506 niet als gevangene maar als meester. Willem en Fyacker van Steenbergen hadden den koning van Castilië gehuldigd, maar zij moesten het huis opgeven en voor den hertog openhouden. Karel liet. een' inventaris van den inboedel opmaken en dien verkoopen. In het jaar 1586 vertoefde er de graaf van Leicester,

{==61==} {>>pagina-aanduiding<<}
toen zijn leger voor Zutfen lag, om die belangrijke vesting aan den hertog van Parma te ontweldigen. En in het noodlottig jaar 1672, toen de prins van Oranje zijn troepen aan den IJsel had zamengetrokken, om de grens tegen het aanrukkend heir van Lodewijk XIV te beschermen, had hij zelf zijn hoofdkwartier op het slot Sinderen, en was de veldmaarschalk Joan Maurits van Nassau met zijn' staf op den Nijenbeek.
Toen behoorde het goed nog aan de familie van Steenbergen; de toenmalige eigenaar verkreeg na den terugtogt van Willems leger van den maarschalk Luxemburg een sauvegarde, aan een der muren gehecht op een' looden plaat, die tegenwoordig te Zutfen wordt bewaard. Van de Steenbergens kwam het in de eerste helft der vorige eeuw aan de Stepraedts, de Doornincks en de Nagells, terwijl het in 1778 door W.A. baron Schimmelpenninck van der Oije werd gekocht.
Het gebouw wordt goed onderhouden. De tegenwoordige eigenaar, Alexander baron Schimmelpenninck van der Oije, lid van de tweede kamer der St. Gen., heeft hart voor het eerwaardig kasteel en smaak genoeg, om geen onnoodige ‘opknappingen’ te gelasten. Trouwens, de Nijenbeek behoeft niet bewoond te worden, en dat is zijn behoud. Gelukkig kan en wil de baron Schimmelpenninck zich de weelde van zulk eene improductieve bezitting veroorloven. Op de tweede verdieping is een zeer groot vertrek, dat de geheele ruimte van den toren inneemt, waarin, behalve een stamboom met tal van geteekende en gekleurde familiewapens, een vreemdsoortig ornament de aandacht trekt, - vreemdsoortig althans op de tweede verdieping van een' toren, niet in eene kerk of op een kerkhof, waar het t'huis behoort. 't Is een groot, kwistig versierd houten monument, ter gedachtenis aan Andries baron Schimmelpenninck, overl. 10 November 1776. Het vertoont het wapen der Schimmelpennincks, vergezeld van 16 kwartieren; daar onder staat een zware, zwart gelakte en vergulde helm met rijken pluimbos, handschoenen en sporen, alles van hout gesneden; daar onder weer met gouden letters het opschrift, dat de titels, waardigheden en betrekkingen

{==62==} {>>pagina-aanduiding<<}
van den overledene vermeldt. Ter weêrszij staat een doodshoofd, met vergulde pluimen eenigszins zonderling versierd en rustend op gekruiste doodsbeenderen, terwijl van boven twee zwarte vlaggen met gouden franje aan lange stokken ver vooruitsteken. 't Geheel is zorgvuldig onderhouden, maar maakt met zijn' bonten praal geen' zeer verheffenden indruk. Het prijkte vroeger in de kerk te Voorst, boven den grafkelder der Schimmelpennincks, maar werd weggenomen en geborgen, toen in den tijd der patriotten de nieuwe beeldenstorm begon tegen alles, wat aan de gehate geboorte der aristocratie herinnerde. Zoo kwam het op een bovenkamer op den Nijenbeek.
Wie nu niet duizelig is, kan van den omgangeen heerlijk uitzigt genieten. Hij kan de torens van Zutfen en van Deventer zien, benevens die van een aantal dorpen. Hij kan den blik laten wijden over vruchtbare velden, digte bosschen, welvarende hofsteden en vriendelijke buitenverblijven. Hij kan het witte huis van het landgoed de Poll tusschen de breede lijst van donker groen geboomte helder zien uitkomen en den loop van den kronkelenden IJsel volgen, om welvoldaan van den grijzen Nijenbeek met zijn sterke muren en zijn belangrijke herinneringen te scheiden.
En volgen wij den weg langs den IJsel, met zijn snelvhetend blaauwgrijs water, waarop de kronkelende dijk ons menig aardig riviergezigt vergunt, dan zien wij nog lang den fieren burgt zich spiegelen in den stroom, dien hij vóór eeuwen beschermen en bewaken moest - ook onveilig maken en afsluiten, naar de kans des oorlogs het meebragt, - dien hij nóg versiert, gelijk hij daar ligt met zijn strenge lijnen en ernstige tinten tusschen de breede kruinen der eiken en linden, een uitnemende stoffering van het vriendelijk Hollandsch landschap, een getuige van tijden, die, Goddank, voorbij zijn. Deze weg brengt ons een weinig boven den Zutfenschen boer op den straatweg, dien wij houden tot Voorst. Vandaar naar Zutfen terugkeerend, is het aan te bevelen, den grindweg te kiezen. Dat geeft vooreerst afwisseling, en het vruchtbaar kleiland heeft zijn eigenaardige schoonheid. Bovendien, de weg voert ons, op ongeveer een half uur afstands

{==63==} {>>pagina-aanduiding<<}
van Voorst, langs het gehucht Sinderen en het voormalig kasteel van dien naam, wiens eigenaars in deze streek rijke goederen en grooten invloed hadden. Het was een zeer uitgestrekt leen van het vorstendom Gelre. Drie gebroeders van Sinderen hebben wij reeds ontmoet als medegeregtigden op den Nijenbeek, bij de opdragt van dat kasteel aan graaf Reinoud in 1296. Ook in de twisten tusschen Reinoud III en zijn' broeder Eduard speelde het een rol. Heer Willem van Synderen koos de partij van Eduard en werd in 1360 vervallen verklaard van alle leenen, die hij van Hertog Reinoud hield, behalve het slot Sinderen zelf, waaromtrent nog 'geen uitspraak gedaan was. Wel had hij het als een open huis opgedragen aan den Heer van Bronkhorst, om diens bescherming te winnen, maar zijne neven Gerard, Dirk en Hendrik van Hackfort, die 't reeds in 1356 aan hertog Reinoud hadden opgedragen, - wanneer zij 't namelijk in hunne magt kregen! - maakten er zich nu werkelijk meester-van en hielden het in bezit. Zij bleven aan Reinoud trouw en weigerden, den nieuwen hertog te erkennen. Eduard belegerde en nam het slot, dat hij in 1362 schonk aan die van Zutfen, om met den afbraak hun vestingwerken te versterken. Het huis werd later weer opgebouwd, het leengoed verwisselde herhaaldelijk van eigenaars en werd menigmaal gesplitst. In de 17de eeuw was het nog groot genoeg, om in drie belangrijke goederen verdeeld te worden. Er moet in dien tijd een groot slot hebben gestaan, waardig en geschikt, om het hoofdkwartier van prins Willem III te zijn.
In de vorige eeuw was het een vierkant en met zeer oud huis. 't Is tegenwoordig in een boerderij veranderd, maar de grachten zijn nog te onderkennen en omsluiten nog een laan en boomgaard. Tot voor korten tijd behoorde het aan de familie Sloet, maar sedert is het in andere handen overgegaan.
De registers op de leenbrieven vullen een aantal folio vellen, waarin, voor wie tijd en lust heeft, nog een aantal bijzonderheden zijn te vinden, voor geschiedenis en genealogie van belang. Tot ons bestek behooren zij niet meer, maar de herinnering aan het eens zoo rijke en magtige Sinderen mogt hier met ontbreken.

{==64==} {>>pagina-aanduiding<<}

Zijn heerlijkheid is voorbij en vergeten, met zooveel, wat in de dagen van weleer groot en goed werd geacht. Wij betreuren die dagen niet. Maar te midden van wat de altijd jonge en nieuwe schepping aan oog en hart te genieten geeft, dankbaar voor de volheid en den rijkdom van ons leven, zij 't ons goed, op dezen togt het tegenwoordige genoten en het verledene herdacht te hebben in een landstreek, die zoozeer een bezoek van den vriend der natuur en de studie van den beminnaar onzer geschiedenis verdient.

Aanteekeningen.

De naam Voorst komt ten onzent in zeer onderscheidene streken voor. Deels is dat toe te schrijven aan den rijkdom en den invloed van het aloude, adellijke geslacht, dat overal zijn vertakkingen had en zijn naam overbragt. Deels wijst het op de vroegere boschrijkheid van ons land; immers Voorst is foreest, d.i. bosch (foreatum).
Bl. 49. Een weinig bekende overlevering leidt den oorsprong der naauwverwante geslachten Voorst en Dorth af van zekeren Raijmont, graaf van Foreest, en zijne zuster Dorothea, die uit ‘Vranckryck’ herwaarts kwamen. Zij werd mij medegedeeld door den baron L.A.F.H. van Heeckeren, te Zutfen, maar kwam mij te laat in handen, om haar nog in den tekst op te nemen. Ik hoop haar later in haar geheel te geven.
Omtrent bijzonderheden in den tekst raadplege men: Sloet van de Beele, de hofte Voorst en marken op de Veluwe (Nijhoff Bijdr. N.R. 1.); Delprat, de abdij Prumen (ib. N.R. 5.); Staats Evers, het landgerigt van Veluwe (ib. N.R. 2.); Nijhoff's Gedenkw.; Sloet, Oorkondenboek; van Spaen, Inl. IV.; v.d. Aa, Burgen en Kasteelen; van Lennep, Eduard van Gelre; de Geld. Volksalm., vooral die van 1852 en 1870, den Navorscher II. bl. 355 en Wttewaal, Tijdschr. der Ver. v. Volksvlijt 1860, bl. 141 e.v., ook den tegenw. staat van Gelderl. en v.d. Aa, Woordenboek.
Overigens ontving ik hooggewaardeerde inlichtingen van de HH.H. Hiebink te Zutfen, L.A.J.W. baron Sloet van de Beele te Arnhem omtrent Voorst; omtrent de Poll van den baron A. Schimmelpenninck van Nijenbeek te 's Hage en omtrent Busslo van den baron C. van Wijnbergen aldaar. Aan deze heeren, gelijk aan den baron van Heeckeren te Zutfen, breng ik bij dezen mijn' hartelijken dank voor de groote welwillendheid, waarmede zij mijne vragen beantwoord hebben, en voor de belangstelling, waarmede zij mijn werk vereerden.










{==65==} {>>pagina-aanduiding<<}

Woerden. - Montfoort. - IJselstein.

De geestige Fransche schrijver Emile Montégut deed voor een paar jaren, wat wij nu doen. Hij wandelde door een gedeelte van zijn schoon vaderland en gaf het verhaal er van, onder den titel Souvenirs de Bourgogne, in 1874 bij Hachette en Cie te Parijs in het licht. 't Is een dier prettige Fransche boeken, prettig geschreven en prettig gedrukt, van ruim 400 kl. 8o bladzijden. Het onderwerp is dus nog al uitvoerig behandeld, maar hij vond ook in Bourgogne een rijke stof. Hoe menigmaal vond ik bij het doorbladeren van het boekje aanleiding, mijn' collega, den wandelaar-auteur, te benijden! Vooreerst om die onschatbare gave der ‘causerie’, die kunst van vertellen, die Fransche gratie en die Fransche vrijmoedigheid, door wier gelukkige vereeniging van het weinig beteekenende zoo veel is te maken, en hoogst eenvoudige opmerkingen worden voorgedragen alsof het zaken van het grootste gewigt waren. Maar welk een landstreek mogt hij ook doorwandelen! Was het landschap niet overal opmerkelijk, hoe ruim werd dat gemis vergoed door de steden, die hij bezoeken en beschrijven mogt! Hoe wedijverden de overblijfsels van Romeinsche gebouwen met de monumenten der Gothische architectuur, om menig stad en stedeken aantrekkelijk te maken! Wat kunstgewrochten van allerlei aard werden in openbare

{==66==} {>>pagina-aanduiding<<}
gebouwen en in de trotsche kasteelen bewaard! Hoe vereenigt zich de romaneske ligging der Bourgondische steden met de poëzy der legenden en sagen, die er leefden in den mond des volks, met de geschiedkundige herinneringen, verbonden aan de oude muren en torens! Wat al overleveringen omtrent doorluchtige geslachten, schitterende vertegenwoordigers van den luisterrijken adel van Frankrijk, en wat al anecdoten omtrent personen, beroemd in de geschiedboeken der natie, maar ook den volke gemeenzaam bekend! - De Hollandsche wandelaar mist veel van dat alles. Bijzonder romantisch is de ligging onzer steden niet, al steekt er menig torenspits geestig boven het groen der beplante cingels uit en spiegelt zich menig schilderachtig muurtje in den kalmen stroom, die doorgaans onze landstadjes bespoelt. Ons landschap is van dien aard, dat het voor het oog en op het doek wel veel schoons geeft te zien, maar voor de beschrijving te weinig afwisseling aanbiedt. Ons volk is met zeer dichterlijk van nature; de sage koos aan onze vaarten en op onze weiden maar zelden haar woonplaats, en hebt gij uit oude boeken soms een aardige overlevering opgediept, te vergeefs zult gij haar wachten uit den mond van den boer, onder wiens schouw gij een pijpje opsteekt, of van de melkmeid, met wie gij onderweg een praatje maakt. Ook de kennis der geschiedenis is bij ons volk gering. Omtrent onze helden hebben zij eenige verwarde herinneringen misschien, maar van onze dichters en kunstenaars en geleerden weten zij niets. En de geschiedenis zelve, - de historie van onzen tachtigjarigen strijd moet landgenoot en vreemde met eerbied vervullen; ook onze middeleeuwsche historie is van het hoogste gewigt, omdat zij het leert, hoe zich de omstandigheden en de karaktertrekken hebben gevormd, die den grooten en voor gansch Europa zoo gezegenden strijd voor godsdienstige en burgerlijke vrijheid hebben doen aanvaarden en volhouden, maar in bijzonderheden is zij meest een 
vermoeijend en verwarrend verhaal van allerlei twisten en veeten, die vaak 'te klein en te metig zijn om nog belang in te boezemen aan een geslacht, door eeuwen er van gescheiden. Wij hebben enkele hoogstmerkwaardige kerkgebouwen

{==67==} {>>pagina-aanduiding<<}
en eenige andere gewrochten der bouwkunst, die zeer de beschouwing verdienen, maar aan kunstschatten is ons vaderland arm geworden, sints men den vreemdeling toeliet, ze te ruilen voor geld en te brengen in zijn verzamelingen, waar zij niet te huis behooren, en de belangrijke gebouwen verdwijnen bij den dag, door de gemeentebesturen aan de sloopers verkocht. Onze natie is in sommige opzigten conservatief en gehecht aan 't verleden, maar in menig opzigt ook voor dat verleden volmaakt onverschillig.
De Fransche wandelaar heeft niet weinig boven zijn' Hollandschen collega voor. Maar willen wij ons met het bescheiden deel vergenoegen, dan verdient de landstreek, die wij heden bezoeken, zonder twijfel onze opmerkzaamheid. Wij doorwandelen vruchtbare streken, waar het boer en landeigenaar goed gaat; door bouwen weiland en rijkgeladen boomgaarden heen leidt ons heden ons pad. 't Zal ons niet gansch ontbreken aan de monumenten van vaderlandsche kunst, en de dichterlijke volksoverlevering zal haar stem doen hooren; wij zullen oud en nieuw met elkander kunnen vergelijken, en aan onze middeleeuwsche geschiedenis vooral zullen wij menigmaal herinnerd worden. Want wij gaan een' togt maken naar een drietal kleine maar belangrijke steden, in de historie van Holland en het Sticht ten naauwste betrokken, eens sterke grensplaatsen met haar geduchte burgten, - tooneelen van al de wisselvalligheden van den grensoorlog, beurtelings kloek verdedigd en dapper bestormd, gewonnen en verloren, plat gebrand en herbouwd, - zetels van magtige, hoogadellijke geslachten, die een groote rol hebben gespeeld in de twisten, de verbonden, de intriges, die de dagen der republiek voorafgingen en voorbereidden, - plaatsen, waaraan ook uit den tijd der republiek belangrijke herinneringen zijn verbonden. Wij bezoeken de steden Woerden, Montfoort en IJselstein, en wat zich onder weg nog merkwaardigs aan ons oog vertoonen mogt, dat willen wij opmerken en opteekenen. Bereid u voor op een' kloeken dagmarsch, maar 't is een togt, die, naar ik geloof, ook in duitsche reisboeken wel als ‘lohnend’ zou worden aangewezen.

{==68==} {>>pagina-aanduiding<<}

Wie nu met den spoortrein van Rotterdam of den Haag naar Utrecht reist, snelt het stadje Woerden voorbij. De reiziger ziet alleen de stadswallen, tusschen de boomen het oude slot, binnen zijn grachten en bastions den kerktoren en enkele huizen, mitsgaders een paar villa's in het groen. Verder op den voorgrond een houten station, een dito stationskoffijhuis en een paar individu's, die 't voorbijvliegend gevaarte aangapen. Als 't geen sneltrein is, een oogenblik oponthoud; een paar reizigers worden op den weg neergezet, de stoomfluit gilt, en alles is voorbij. De tegenwoordige reisroute leidt langs de steden. Vroeger liep die er door heen. De diligence van den Haag op Utrecht, vice versa, reed Woerden door en verwisselde er van paarden. Dat was de groote gebeurtenis van den dag. Wat hebben onze plattelandstadjes met de diligence niet verloren! 't Was een dagelijksche uitspanning, die geen' penning kostte. 't Was een telkens wederkeerende vertooning, die nooit verveelde. Als het eigenaardig gedaver van den zwaren wagen de fundamenten trillen en de glasruiten ratelen deed, als het vrolijk deuntje van den conducteur de nadering van het gevaarte verkondigde, dan wendden de oogen der jufferschap zich naar de vensters, en dan liet de grootmoeder een oogenblik het breiwerk rusten in den schoot. Zóóveel haast heeft geen dienstmeisje om haar boodschappen te doen, of zij kan wel even stilstaan, om den wagen te zien passeren. En bij het logement, waar hij verspant! - Daar geeft straat- en schooljeugd rendez-vous, daar drentelt de rentenier op zijn muilen heen, en de habitués in de gelagkamer komen voor de glazen, - zelfs aan de deur. De jongens kijken naar de afgespannen paarden, die met hangenden kop en dampende zijden langzaam den welbekenden stal opzoeken, en naar de versche rossen, die niet zonder tamelijk luidruchtige verwenschingen ‘er voor’ worden gezet. De volwassenen merken op, wie ‘er in’ 
zitten. ‘Een volle kast’ of ‘weinig passagiers vandaag’. De passagiers, althans die tot de niet-schoone sekse behooren, stappen eens uit. Een kop koffij - een bittertje - een glas punch - 

{==69==} {>>pagina-aanduiding<<}
naar den smaak of het uur van den dag of naar 't saizoen. De bedrijvige, altijd vrolijke conducteur heeft nog honderd dingen te doen, honderd aardigheden ten beste. Hij is altijd dezelfde, bij regen en zonneschijn, bij blakende zomerhitte of snijdende winterkoû. Eindelijk is hij klaar. ‘Asjeblieft Heeren!’ en de passagiers hernemen hun plaatsen, de portieren worden digt geslagen, de paarden trekken aan, het gevaarte komt in beweging en ratelt weer dreunend door de straat. Vrolijk blaast de conducteur zijn afscheidslied. Het feest is uit, de stilte keert terug, de straatjeugd vereert andere tooneelen met haar belangstellende tegenwoordigheid, de renteniers gaan naar huis, de habitués keeren terug tot hun dominospel en hun borreltje, de dienstmeisjes zetten hun boodschappen voort, de kopjes verdwijnen van de glazen, en oom Stastok acht het uur gekomen, om zijn bittertje te drinken, want de diligence verdeelt den dag in twee deelen, den tijd vóór - en den tijd nadat hij voorbij is. Dat is het gewigtig oogenblik. Hij bragt de gasten, de vreemdelingen, de beroepsreizigers, de brieven, de couranten. Hij voerde huisgenooten en logés weer weg en bragt leegte in de gezinnen. - De spoortrein houdt hooghartig stil aan een der uithoeken; hij brengt hetzelfde, gasten en vreemdelingen, brieven en dagbladen, maar niet de gezellige drukte. Hij is een machine - een gezegende machine, maar een machine toch; de diligence was als een huisvriend der gansche stad, als een wezen van vleesch en bloed.

Wij verlaten den trein, die voortsnort zonder zich verder om Woerden of om ons te bekommeren. De weg voert langs een overblijfsel der voormalige stadsgracht met wijden boog, op ouden vestingtrant, naar de stad, die geen vesting meer is. De wallen zijn en worden gesloopt. Een paar lieve villa's, met weelderig plantsoen, maken vrij wat vriendelijker indruk, dan oudtijds de steile, met kanonnen gewapende muren. Weldra staan wij voor het kasteel. Volgens de kronieken werd het in het jaar 1160 gebouwd,

{==70==} {>>pagina-aanduiding<<}
en sommige gedeelten er van kunnen, volgens deskundigen, uit dien tijd nog over zijn. Verder verhalen ons oude schrijvers, dat graaf Willem VI in 1407 aan zijn' broeder Jan van Beijeren, den elect van Luik, ‘de nieuwe stadt Woerden, benevens derzelver onderhoorigheden en regtsgebied’ had opgedragen, met verlof om daar ‘een veilige verblijfplaats met slaapvertrek’ te bouwen. Jan van Beijeren had er toen een sterk slot gesticht, en graaf Willem, toen hij het zag, had gezegd: ‘dit is wel terdege een veilig slaapvertrek, doch wij zullen zorgen, dat het voor ons en onze nazaten niet schadelijk zij.’ In zijn' tegenwoordigen vorm kan het slot dus uit het begin der 15de eeuw zijn. Inwendig is het geheel veranderd, naar de verschillende bestemmingen, die het gehad heeft. Het is woning van den bevelhebber der bezetting, van den rentmeester der pandheeren geweest. Het heeft behoord tot de versterkingen der stad, het is staatsgevangenis geweest, artillerie-magazijn, strafgevangenis; nu is het een magazijn voor kleeding. Het front, met zijn eenvoudige, strenge lijnen, heeft eens een' ernstigen indruk moeten maken, toen het rustig en fier oprees uit de breede gracht, toen een rei van zware kanteelen het kroonde en de hooge ronde torens aan de hoeken hun leijen spitsen verhieven. Maar die tijd is reeds lang voorbij. De torens zijn tot lage bastions geworden, met leelijke kappen gedekt, de kleine, onregelmatige vensters met hun in lood gevatte ruitjes, zijn door ramen met groote ruiten vervangen, en de kanteelen door een platte, houten lijst. Een keurig net geel pleister bedekt de eerwaardige muren; de gracht is gedempt en een aarden dijkje leidt, in plaats der voormalige valbrug, naar de slotpoort, en op een ander dijkje, dat tegen den gevel aanleunt, staat een half Zwitsersch, half Gothisch huisje, dat misschien op eene bleek niet kwalijk zou voldoen, maar met zijn kinderachtige vormen in hoegenaamd geen 
harmonie is met den stijl van 't geheel. Zou het werkelijk ondenkbaar zijn, dat bij onze tegenwoordige bouwmeesters eenige smaak werd gevonden? Is het inderdaad onvermijdelijk, dat een Rijksgebouw zoo leelijk mogelijk moet zijn? ‘Kunst is geen regeringszaak’; maar zou met ‘voor

{==71==} {>>pagina-aanduiding<<}
hetzelfde geld’ aan den ouden burgt van Woerden een meer betamend portiershuisje gebouwd kunnen wezen? Mij dunkt, onze Duitsche en Belgische naburen zouden er iets beters van gemaakt hebben! Het ‘koningskamertje’, waar Karel II van Engeland eenigen tijd heeft vertoefd, toen de balling hier als gast werd ontvangen, is nog boven de poort, netjes behangen en geverwd. Trouwens, als zulk een vertrek bewoond wordt, is het niet wel in zijn' ouden toestand te houden. De levenden hebben ook hun regten! Maar als het mogelijk is, laat ons dan onze historische plaatsen in eere houden. Wij hebben er toch al geen overvloed meer van. Welligt kan de pas opgerigte Commissie van Rijksadviseurs voor de monumenten van geschiedenis en kunst wat goeds doen. Er is eenige hoop, nu de regering o.a. den geestigen schrijver van ‘Holland op zijn Smalst’, in de Gids van 1873, onder de leden dier commissie opnam. Of zou welligt deze gansche instelling ook maar een beentje zijn, aan brommende honden toegeworpen om ze stil te doen zijn? Ik hoor ten minste, dat de leden der commissie vooreerst niet over veel geld te beschikken zullen hebben.
Ook de gang met de hokken voor zware gevangenen en de ketens, waaraan sommige beruchte boosdoeners hebben vastgelegen, en de kamer, waar de pijnbank stond, is er nog; ook de steenen trap, die ter linkerzijde van de poort derwaarts leidt; ook een luchtgat, dat aan den voet van den hoogen muur is te zien. Maar de gang is digt gemetseld. ‘'t Was geen aardig gezigt,’ werd ons gezegd. Neen, voorwaar niet! En 't bewijst voor de humaniteit onzer eeuw, dat men zich schaamt, de holen te laten zien, waarin men zich vroeger niet schaamde, een' mensch als een wild dier op te sluiten. De behandeling der gevangenen is veel menschelijker geworden en de regtspleging veel minder barbaarsch. Toch is de vrees beschaamd dergenen, die profeteerden, dat de afschaffing van pijnbank en rad de misdaden aanmerkelijk zou doen toenemen. Wie geen vreemdeling is in onze oude geschiedenis, die weet, dat in de dagen der gruwzaamste straffen ook de misdaden veelvuldig en gruwelijk waren. Stellig

{==72==} {>>pagina-aanduiding<<}
hebben de vreeselijke tooneelen, die het volk zoo vaak aanschouwde, veel meer prikkelend dan afschrikkend gewerkt, en hoe zou eene overheid, die zelve zoo weinig eerbied voor een' mensch en een menschenleven toonde, bij de ruwe massa eerbied daarvoor opwekken?
Ik weet wel, dat het tegenwoordig gevangenisstelsel ook zijn schaduwzijden heeft - voor een deel welligt, omdat er bij ons nog eigenlijk geen vast stelsel bestaat; - ik weet het wel, dat het hoogst moeijelijk is, de misdadigers niet ten koste van den eerlijken ambachtsman te bevoordeelen, en dat de uitmuntende verzorging haast een premie op kleine misdrijven schijnen kan; ik weet wel, dat een ziekelijke filantropie de boosdoeners zou kunnen koesteren en vertroetelen, terwijl zij geen hart had voor hen, die - wij zouden dan haast zeggen, ongelukkig genoeg - niet gevallen zijn. Maar zeker heeft het moderne stelsel de bijtende sarcasmen niet verdiend, waarmee Charles Dickens het in zijn David Copperfield heeft gegeeseld. Dit is althans een groote, vooruitgang: straf geen wraak, maar middel ter verbetering, ter opvoeding, niet alleen in 't belang der beleedigde of bedreigde maatschappij, maar ook in 't belang der verdierlijkten, der verwaarloosden, der zwakken van karakter, die onder het bereik der strafwet vallen. 't Is goed, dat de hokken onder het kasteel te Woerden niet meer gebruikt worden! Is 't ook goed, dat zij zijn digtgemetseld? Moeten alleen aangename herinneringen uit den voortijd bewaard worden? De voorstanders van de slooping der Gevangenpoort in den Haag zeggen ook, dat aan 't gebouw zoo weinig verkwikkelijke, zoo diep beschamende herinneringen zijn verbonden. Zeker waar. Maar ook de beschamende bladzijden uit het geschiedboek zijn leerzaam! Zij spreken vaak van verblijdenden vooruitgang, maar zij hebben ook eene ernstige stemme ter waarschuwing. En terwijl onze groote dagbladen alles schijnen te doen, om de burgers van het zelfde vaderland tegen elkander optehitsen, kunnen wij de donkere herinneringen van de kamer van Cornelis de Wit en van het ‘groene zoodje’ nog niet missen. Zij hebben nog wat te

{==73==} {>>pagina-aanduiding<<}
zeggen. Ziet toe, wat gij doet, die het vuurtje stookt! Uwe courant moet er van leven, uwe abonnés lezen gaarne alle schandalen van de tegenpartij, de partijzucht hoort het gaarne dag aan dag, dat de geestverwanten louter engelen zijn en de anderen uit den booze. Maar ons vaderland is ons meer waard dan de bloei van uw blad. En gij, heeren van de pers, gij, gevolmagtigde ministers van de ‘koningin der aarde’, gij, die dagelijks door duizenden gehoord en geloofd wordt, ziet toe, wat gij doet. Wie den wind zaait, zal stormen oogsten. Gij hebt het woord gevonden, dat den boozen geest oproept om u te dienen; gij kent welligt het woord niet, waarmee gij hem kunt bezweeren, als hij u meester wordt!
In België slaan zij elkander reeds met stokken op het hoofd, daar begint het zaad al te rijpen. Laat de voorpoort van den Hove van Holland nog maar wat staan; zij heeft nog wel iets te zeggen aan de kinderen van dit geslacht. En niet het eenige, noch het grootste gevaar voor de burgerij is gedrang in de kermisweek! - Maar wij dwalen af, wij staan nog voor het kasteel te Woerden, maar half tevreden, dat een barmhartige hand een paar leelijke maar leerrijke bladzijden uit het boek onzer ontwikkelingsgeschiedenis heeft digtgeplakt.

Ook de koningstrap is er nog, waarmede koning Karel uit zijn jacht naar 't kasteel ging. En de Rijn zelf is er ook nog, al zoudt gij welligt in dit watertje tusschen gemetselde wallen den grootvorst van Europa's stroomen niet herkennen. Toch is hij het, maar kalm geworden als de Hollandsche leeuw, slaperig als de Hollandsche maagd; en al is 't hem, sints Bismarck de geografie van Duitschland aanmerkelijk vereenvoudigde en von Moltke de groote natie van den Duitschen Rijn terugwierp, niet meer gegeven ‘de wereld te splitsen in koningrijken’, als van ouds vervult hij nog getrouw de bescheiden taak, van Woerden te splitsen in twee nagenoeg gelijke deelen.

{==74==} {>>pagina-aanduiding<<}

‘Is, Neerland, dit uw beeld?’
Er is menig schilderachtig partijtje aan den Rijn binnen Woerden, menig vriendelijk geveltje staat er langs de smalle kade, menig geestig doorkijkje vergunnen de hooge boogen der trapbrugjes, die de beide oevers van den stroom verbinden. Er bestaan goede photographiën, die het eigenaardig karakter der echt oud-hollandsche stad getrouw teruggeven.
Nagenoeg evenwijdig met de rivier loopt de hoofdstraat, die goede huizen en knappe winkels heeft. De welvarende boerenstand in den omtrek, het niet onbelangrijk getal steenbakkerijen in de voorstad langs den Leidschen straatweg, geeft er bloei en vertier, en het garnizoen draagt er het zijne toe bij. Tot voor weinig maanden trad men, van Leiden komende, Woerden binnen door een allerliefst Gothisch poortje, 't Is nu in dubbelen zin ‘weg’. De gehouwen steenen met wapens en beeldwerk, die het vroeger versierden, zijn op het stadhuis en zouden er te zien zijn, als zij niet tegen elkander in een' donkeren hoek van het voorportaal stonden.
Daar staan ook de beide overoude molensteenen, die geacht worden van Romeinschen oorsprong te zijn en in 1590, bij het uitdiepen van de stadsgracht, gevonden werden. Het tijdversje, er toen op geplaatst, is niet best meer te onderscheiden, maar het moet er nog opstaan. Wèl is te zien, dat de steenen van betrekkelijk kleine afmeting zijn, met een gat in het midden voor een houten of ijzeren stang, terwijl de eene bol, de andere daarentegen hol is. Het vreemde schild, ‘vermoedelijk een huldigingsschild’, waarvan van der Aa spreekt, hebben wij niet gevonden. Er wordt ook nog een kunstig gesneden model van de stad met haar versterkingen bewaard, dat in de vorige eeuw door een wrevelmoedig Pruisisch sergeant erg gehavend is.
De voorgevel van het stadhuis vormt een schilderachtig tafereeltje met een deel van den zijmuur der groote kerk, met de hooge boomen daarneven, het witte huis aan het eind, den witten slagboom in het midden der laan en de vriendelijke zomerzon, die over dat alles haar vrolijk licht laat spelen. Het

{==t.o. 75==} {>>pagina-aanduiding<<}


{== afbeelding 
	
P.A. Schipperus del. lith.

Stadhuis te Woerden.

Lith Emrik & Binger
==} {>>afbeelding<<}
    


{==75==} {>>pagina-aanduiding<<}
bovendeel van den gevel is van het jaar 1617, het benedenstuk dagteekent van 1555. De top, waar het beeld der geregtigheid prijkte in een nis tusschen twee platte pilasters onder een frontespies, is verdwenen, even als de stoep, wier hardsteenen balustrade versierd was met twee zittende leeuwen, waarvan ieder een wapenschild vasthield. Maar de ‘kaak’ bestaat nog, de korte, tamelijk dikke zuil, waarop de boeteling stond als op een piedestal, om hals en armen vastgehouden door de ijzers, die nog in den muur zijn bevestigd. Een comisch effect maakt die sluitsteen in den hoek in den vorm van een halve maan, met een' langen neus en een half gesloten oog, die tamelijk snaaksch in schuine houding den patient aankeek. 't Zou mij niet verwonderen als de oude, humoristische bouwmeester met opzet er die figuur had aangebragt. Dat het fraaije gebouwtje tegenwoordig gepleisterd is, behoeft haast geen vermelding, maar in deze omgeving, tegen den donkeren kerkmuur, het frissche groen, den helderen hemel, doet het ditmaal meer goed dan kwaad aan 't effect. De groote kerk, die er onmiddelijk aan paalt, is in zijn' tegenwoordigen toestand betrekkelijk nieuw; de oude kerk werd in 1672 door brand verwoest. Er is niet veel te zien, dan alleen een steen, ter gedachtenis aan een' zekeren zeekapitein Schaap, die buiten den kerkmuur begraven is, en van wien niemand schijnt te weten, wie hij geweest is. Wel niet de zeekapitein Arnold Schaap, die in 1724, na een' wakkeren strijd met Algerijnsche zeeroovers, ongelukkig met zijn schip in de lucht sprong!

Wandelen wij het nette stadje door, dan ligt het daar zoo rustig en kalm met zijn' eigenaardigen oud-hollandschen stempel, dat gij u naauwelijks kunt voorstellen, dat er ook hartstogten kunnen woeden en diep ingrijpend leed kan zijn. Toch zullen zij er wezen, want zij zijn, waar menschen wonen. Maar wij wandelaars bemerken er niets van; wij hebben er trouwens ook

{==76==} {>>pagina-aanduiding<<}
niet mede te doen. Wèl herinneren wij ons, dat er hartstogten hebben gewoed, en dat in het arme Woerden veel geleden is. Laat ons hooren, wat de geschiedenis er van te verhalen heeft. Of liever laat ons enkele stemmen hooren; de geschiedenis van Woerden is zóó rijk en zóó belangrijk, dat wij verlegen zijn met de stof, en welwillende inwoners boden mij bovendien zooveel bouwstoffen aan, dat ik den schijn van ondankbaarheid op mij laad, als ik maar weinig gebruik. Maar ik mag deze wandeling niet te veel met geschiedenis overladen en moet mij bij 't voornaamste of het weinig bekende bepalen.
De oude geschiedenis van Woerden schuilt nog in het duister. Mij zijn maar zeer weinig oorkonden bekend, die er licht over zouden verspreiden, en in elk geval ontbreekt de man nog, die voor Woerden deed, wat Jhr. J.J. de Geer van Oudegijn voor het naburig IJselstein heeft gedaan. Dat er reeds vroeg eenige bevolking was, is niet onmogelijk bij hare ligging aan den Rijn, tusschen de twee overoude plaatsen Utrecht en Leiden. Zijn de molensteenen op 't stadhuis werkelijk van Romeinschen oorsprong, dan zou dit zelfs waarschijnlijk worden. De naam Woerden schijnt te wijzen op eene Woerd of begraafplaats en getuigt in elk geval, evenals menig andere plaatsnaam aan dit gedeelte van den Rijn, dat hier reeds vóór de invoering van het Christendom eene niet onbelangrijke bevolking zich ophield. In den aanvang der 8ste eeuw werden reeds in deze landstreek door Bonifacius en anderen christengemeenten gesticht. Ludgerus verhaalt in het leven van den H. Gregorius, dat Bonifacius zeven jaar te ‘Wyrda’ aan den Rijnoever had gewoond. In het naburig Kamerik werd in 1831 een overoude eikenhouten doodkist gevonden, die, blijkens een daarin gevonden gouden crucifix, de rustplaats van een' hooggeplaatst geestelijke was uit de 8ste of 9de eeuw. Op de bekende lijst der goederen van de Utrechtsche Kerk, die van omstreeks het jaar 960 dagteekent, komt ook Vurdin of Vurdan voor, als geheel aan St. Maarten behoorende, en in verband met bekende plaatsen, in wier nabijheid het lag, kan dit Vurdin ons Woerden zijn.

{==77==} {>>pagina-aanduiding<<}
Zeker is het, dat de landstreek oudtijds aan de Utrechtsche Kerk behoorde. Een graaf Unroch hield in dezen omtrek, omstreeks het begin der 11de eeuw, goederen van die Kerk in leen, gelijk later zijne opvolgers Godezo en Diederik Bavo's zoon. Wyrda of Woerden kan de hoofdplaats van dit gouwgraafschap zijn geweest. In 1131 wordt een Hermannus de Worthen genoemd, terwijl men denzelfden naam later herhaaldelijk ontmoet, in 1186 bepaald als Scultetus de Worthene (schout van Woerden), en in 1228 als ministerialis Trajectensis (dienstman van Utrecht), 't Ging met de Woerdens, als met zoo menig ander adellijk geslacht, - zij wisten zich van ambtenaars of administrateurs tot Heeren te verheffen, 't Is de strijd der 12de eeuw, waarin de edelen beproeven zich onafhankelijk te maken van hun landsheeren, gelijk dezen zich trachten los te maken van den band, die hen aan het Rijk verbindt, 't Is een strijd, waarin de landen in een oneindig getal zelfstandige staatjes worden versnipperd en aller hand tegen allen is. Had bisschop Godfried van Rhenen in 1160 een slot te Woerden gebouwd als breidel voor zijne eigene onrustige onderzaten, had hij de bewaring er van zijn' schout te Woerden toevertrouwd, hij heeft, evenmin als zijn opvolgers, veel genoegen van die stichting beleefd. De bisschopsstad had er een magtig en gevaarlijk buurman door gekregen, toen de dienaar van St. Maarten zich tot een tamelijk onafhankelijk dynast had gemaakt. - De laatste helft der 13de eeuw kenmerkt zich door een ander streven. De landvorsten begunstigen de opkomst der steden en weten daardoor een magt in het leven te roepen, die allengs met die der edelen kan wedijveren, met wier hulp zij achtereenvolgens de edelen aan zich onderwerpen en hen dwingen, hunne vrije en eigene goederen den landsheer op te dragen en van hem weer in leen te ontvangen. Zoo vormen zich staten van grooter omvang en kracht, zoo verkrijgen ook de 
graven van Holland een afgerond en goed zamenhangend gebied. De wegen van Floris V en Herman van Woerden ontmoeten elkander, en hun belangen komen in botsing. Met Gijsbrecht van Aemstel, wiens vaderen zich ook

{==78==} {>>pagina-aanduiding<<}
van schouten van Amestelle tot Heeren van Amstel hadden gemaakt, had Herman van Woerden met afwisselend geluk den strijd tegen bisschop Jan van Nassau en graaf Floris gevoerd. Maar op den duur waren zij tegen de wassende magt en tegen de schrandere staatkunde des graven niet bestand geweest. Verslagen en vernederd, moest Heer Herman als balling buitenslands zwerven, en toen hij eindelijk den zoen met den graaf sloot, was het alleen onder voorwaarde, dat hij hem al zijn goederen opdragen en zijn slot te Woerden tot een open huis houden moest, dat ten allen tijd ter 's graven beschikking zou staan. De magt van Woerden was gebroken, maar de wrok bleef en de hoop, het verlorene te herwinnen. De benoeming tot 's graven raad was voor den gebreidelden dynast een schrale vergoeding. De adel, aan onafhankelijkheid gewoon, wilde nog geen hofadel worden! Daar wierp een grievende beleediging, Gerrit van Velzen en zijne gemalin, volgens overlevering Woerdens dochter, aangedaan, de vonk in de brandstof. De aanslag op graaf Floris werd beraamd, volvoerd. ‘Woerden fel’ is een der meeste verbitterden; hij rukt den graaf den valk van de vuist en roept hem toe, ‘dat zijn hooge sprongen uit zijn en hij hen niet langer ringelooren zal.’ Maar het doel der verbonden edelen wordt niet bereikt. Zij kunnen Floris dooden, zij kunnen den stroom des tijds, den loop der geschiedenis, niet keeren. Een' tijd lang kunnen zij nog groote verwarring teweegbrengen, maar Wolfert van Borselen heerscht met ijzeren hand. Jan II zet het werk zijner voorgangers in Holland met kracht en wijsheid door, en Willem III - Willem de goede - ziet de vruchten rijpen van het zaad, door Willem II en Floris V gezaaid en gedrenkt met hun bloed.
Graaf Jan II had Woerden in leen gegeven aan zijn' broeder, Guy van Henegouwen. Maar de toenmalige bisschop van Utrecht, Willem, een zoon uit het strijdlustige huis van Mechelen, die zelf liever het zwaard dan den kromstaf voerde, was de man niet, om de oude aanspraken van het Sticht op Woerden te vergeten. Het land van Woerden werd afgeloopen, de verbitterde

{==79==} {>>pagina-aanduiding<<}
krijg werd met afwisselend geluk gevoerd. Het kwam op een veld, de Hoogewoerd genaamd, tot een' beslissenden slag. ‘Ellick dede sijn beste’ zegt Arent toe Bocop. ‘De bisschop zat in zijn harnas op een' schoonen, vluggen hengst, en zette zoo tweemaal door zijn vijanden heen, ongewond.’ Toen werd hij van zijn paard ter aarde geslagen en stierf in zijn harnas ‘op sinte Mertens Scuddecorfdach anno 1301’. Na zijn' dood werd Guy van Henegouwen bisschop en hield Woerden zoolang hij leefde. Toen keerden stad en land tot de grafelijkheid van Holland terug. Herhaalde pogingen om Woerden weer aan het Sticht te brengen, mislukten. Vooral in 1374 had de stad een zwaar beleg te doorstaan. Stad en kasteel behoorden in 't begin der 15de eeuw aan den verkoren bisschop van Luik. Een afstammeling uit het oude geslacht van Woerden, Heer Jan van Vliet, ruimde hem met vergif uit den weg. In den geweldigen strijd, dien Jacoba van Beijeren met haar' oom Jan van Beijeren en haar' neef Filips van Bourgondië had te strijden, wist Woerden een tractaat van onzijdigheid te sluiten. Niettemin moest er gewaakt worden, want herhaaldelijk liepen geruchten, dat de Gelderschen volk in Woerden hadden geworpen en met plundering dreigden. In 1433 werd de zoen tusschen Jacoba en Hertog Filips getroffen, in Oct. 1436 stierf zij, en de strijd was beslist, 't Is mij daarom niet duidelijk, waarom, naar 't verhaal van een' ouden schrijver, door vele lateren overgenomen, hertog Filips haar in 1441 veroveren moest. In den oorlog met de ‘oosterlingen’, - de handelssteden aan de Oostzee, - in 1439, toen de Hollandsche en Zeeuwsche schepen ‘den bezem in de mast’ voerden, had stad en land van Woerden één schip geleverd. Toen erkende zij dus Filips heerschappij, en dat zij betrokken is geweest in de hevige onlusten, die in Amsterdam en Leiden uitbraken, is mij nergens gebleken. Trouwens, die 
begonnen ook eerst in 1443. Wij laten dus voorloopig deze inneming maar van de lijst der krijgsrampen, die zij heeft te verduren gehad. Zeker is het, dat zij bij de laatste wanhopige worsteling der Hoekschen, in 1488, door den wakkeren Jan van Montfoort overrompeld en genomen werd.

{==80==} {>>pagina-aanduiding<<}
Hij hield het er twee jaren, maar eindelijk was Maximiliaan van Oostenrijk hem te sterk. Hertog van Albrecht van Saxen, dezelfde dien wij ook bij Beverwijk hebben aangetroffen, hernam haar 1490. Die van Utrecht bleven het omliggende land met strooptogten kwellen. Zekere Jan Boeijen vooral met zijn gezellen roofde er dagelijks vee, en perste die van Woerden rantsoenen af. Die van Gouda deden er groote schade in 1509 door het sluiten eener sluis. De Gelderschen bedreigden haar in 1517, zoodat bevel kwam, alle boomgaarden en ‘ruijchten’ om de stad uit te roeijen.
Zoo had de grensvesting ruim haar deel in de rampen van den grensoorlog, die onophoudelijk onze gewesten teisterde. De tijden veranderden, een grootscher strijd werd aanvaard, waarbij al die nietige twisten vergeten zouden worden. Ook Woerden had van Spaanschen moedwil te lijden. Jacobus Hegius van Amersfoort verhaalt aan zijn' vriend en neef Albertus Boll te Utrecht, dat gisteren (d.i. 15 Nov. 1571) een braaf man bij de poort van Woerden was doorstoken. De stad Woerden koos in 1572 partij voor den prins van Oranje. Maar zij was van te groot belang, dan dat er geen ernstige pogingen gedaan zouden worden, om haar weer aan 's konings zij te brengen. Na ijverige conferentiën met de Staten van Utrecht kwam de Markgraaf van Megen zich met een Spaansch leger neerslaan voor de muren, en het lot van Zutfen en Naarden bedreigde ook Woerden. Het beleg was lang en streng, broodsgebrek en geldgebrek begonnen te heerschen. Gelukkig bragt de hoog gezwollen Rijn er een' ongekenden overvloed van visch, en in den geldnood werd door het slaan van eene tinnen noodmunt voorzien. De stad hield het uit, het beleg werd opgebroken. - Minder gelukkig was Woerden bijna een eeuw later. De Franschen waren in 1672 tot in het hart der Vereenigde Provinciën doorgedrongen en hadden Utrecht bezet. Woerden had hun de poorten geopend en sauvegarde gekregen, 't Ontving Fransch garnizoen en werd door allerlei requisitiën jammerlijk uitgeput. De bedehuizen der Lutherschen en Remonstranten werden tot hooischuren ingerigt, het

{==81==} {>>pagina-aanduiding<<}
schoone stadhuis ‘door hun vuil verontreinigd’. En toen de prins van Oranje een' aanslag op Woerden beproefde, werd op den toren der groote kerk een vuur ontstoken, dat hulp uit Utrecht moest ontbieden, maar de spits in brand stak. Brandende balken vielen op het kerkdak, en het oude gebouw, dat vier eeuwen had gestaan, werd door het vuur vernield. Eindelijk werd de stad 9 Nov. 1673 van de Franschen verlost, maar niet, dan nadat de uitgeputte burgerij nog een oorlogsschatting van 15000 gulden had moeten opbrengen. Sints dreigde haar nog meer dan eens brandgevaar. In 1794 hielden Pruisische troepen, in de Remonstrantsche kerk gelegerd, zoo roekeloos met de brandstoffen huis, dat de kerk zelve verbrandde en de Roomsche kerk met een groot aantal huizen alleen door de uiterste krachtsinspanning behouden kon worden. In April 1798 redde de kloeke moed van eenige artilleristen en burgers de stad van een onheil, als weinig jaren later Leiden zou treffen. Een artilleriemagazijn stond in vlam, onmiddelijk daarbij stond een kruithuis, dat 180000 pond buskruit bevatte. Met verachting van alle gevaar wisten de wakkere mannen den vuurgloed nog juist bij tijds te bedwingen. En in 1813 kwam de ramp van Woerden, die nog niet vergeten is! Het volk van Nederland stond op uit zijn vernedering, overal woei de driekleur en de oranjevlag weer uit, maar Molitor lag nog met zijn legercorps in Utrecht. De generaal de Jonge ondernam en volvoerde een' aanslag op Woerden. Was het, zooals sommigen mompelden, verraad? Was het onbekwaamheid of onachtzaamheid? De noodigste voorzorg werd verzuimd. Molitor zond zijn vreeselijke ‘pupillen’ naar Woerden, 't Was een uitkomst voor Utrecht, dat met plundering werd bedreigd, maar bijna zonder slag of stoot waren de Franschen weer in Woerden, - en wat ellende hebben zij over de arme stad gebragt! Alles werd geplunderd, lijfsieraden werden den inwoners met geweld afgerukt, zij zelven gedwongen hun kisten en 
kasten te openen, hun kostbaarheden aantewijzen en te helpen bij het inpakken en vervoeren er van. Op allerlei wijze werden zij gekweld en mishandeld; zes en dertig personen, waaronder de R.K. priester in de

{==82==} {>>pagina-aanduiding<<}
kerk voor het altaar, gewond, zes en twintig, waaronder een der hervormde predikanten, in ruwen moedwil vermoord! Afgrijselijk zijn de bijzonderheden, die Mr. Jan Meulman met de pen en J.W. Pieneman met de teekenstift er van bewaard hebben.
Zoo heeft Woerden zijn martelaarsgeschiedenis gehad, en stonden wij er wat langer bij stil, het was omdat wij daar in klein bestek de geschiedenis van ons gansche vaderland voor den geest zagen voorbijgaan. - Maar wij kunnen van Woerden nog niet scheiden. Zijn naam is verbonden aan nog andere personen en voorvallen, die ons herinneren aan anderen strijd, dan die op het slagveld met zwaard en kanon wordt gestreden, maar die niet minder noodlottig is en nog dieper wonden nalaat. Ook van herinneringen aan kerkelijke en staatkundige twisten heeft Woerden ons te verhalen. Wij brengen een bezoek aan het ruime, nette kerkgebouw der Ev. Luthersche gemeente, 't Is ons heden minder te doen om het snijwerk van den kansel, om het oud en merkwaardig damast, dat bij de avondmaalsviering wordt gebruikt, noch om het houten bord, waarop de belangrijkste voorvallen uit de geschiedenis der stad zijn vermeld, 't Is ons te doen om het portret van Johannes Pistorius - Jan de Bakker - Jan van Woerden - dat op de kerkeraadskamer bewaard wordt. Zietdaar de beeldtenis van den jeugdigen geloofsheld, die in September 1525, op naauwelijks 27jarigen leeftijd in den Haag den vuurdood gestorven is. Dat hij niet meer, zooals men meende, de eerste der Noord-Nederlandsche martelaren moet worden genoemd, - sints prof. de Hoop Scheffer den naam van den vergeten ‘rooden kuiper’ van Utrecht, den eenvoudigen ambachtsman Willem Dirks heeft leeren kennen, als van den eersten, die den 10 Julij 1525 op den brandstapel zijn geloof met zijn' dood heeft bezegeld, - dat vermindert de belangstelling niet, waarmede wij de jeugdige maar toch reeds zoo ernstig peinzende trekken van Jan van Woerden beschouwen.
In den nazomer van 1499 te Woerden geboren, waar zijn vader Jan Dirks koster was, kwam hij te Utrecht op de be-

{==83==} {>>pagina-aanduiding<<}
roemde Hieronymusschool onder de leiding van den voortreffelijken rector Hinne Rode, en verschrikte al spoedig zijn' vader door de openbaring van kettersche meeningen, die den school-makker en vriend van Erasmus met groote vrees vervulde. Om den jongeling er van te genezen en hem tevens gelegenheid te geven, zijn groote gaven te ontwikkelen en te gebruiken, werd hij tot het priesterambt bestemd en ter hoogeschole van Leuven gezonden. Tot priester gewijd, bekleedde hij korten tijd de gewijde bediening te Heerjacobswoude, maar werd al spoedig door zijn stadgenooten in hun midden geroepen. Verdacht, op 't kasteel in bewaring gezet, weer in vrijheid gesteld, week hij naar Wittenberg, waar hij Luther zelven wel niet hoorde - deze toch was afwezig - maar toch in den kring van Luthers werkzaamheid leefde, en keerde naar zijn vaderstad terug om haar weldra weer te moeten ontvlugten. Op zijn zwerftogten bezocht hij, zooveel hij kon, de gevangene geestverwanten, brak openlijk met zijn priesterambt door in den echt te treden met een bijna 50jarige vrouw, arm en eenvoudig en gansch van uiterlijk schoon misdeeld, won als broodbakker zijn levensonderhoud en ging de sacramentisten te Woerden getrouw bij hun zamenkomsten voor. Toen heeft hij een' tijd van zwakheid gehad, waarin hij een min of meer dubbelzinnige rol heeft gespeeld, maar hij heeft dit doen vergeten door den moed, waarmeê hij later ten einde toe volhardde. Weer werd hij op 't kasteel in bewaring gesteld en van daar naar den Haag gevoerd.
Nog wordt de donkere kerker gewezen, ‘die geijool’, toen vol ongedierte en onreinheid, waar twee ter dood veroordeelden hun vonnis verwachtten, en waarvan eens de kettermeester Ruard Tapper zich vol walging afwendde, als de gevangenis van Jan van Woerden. Den 15den September 1525 werd hij eerst als afvallig priester ontwijd, en terwijl zijn geloofsgenooten in den kerker, die op de Plaats uitziet, het Te Deum aanheffen ter opwekking van den martelaar, ter voorbereiding van hun' eigen uitgang, klimt de vlam van de houtmijt omhoog, waarop Johannes Pistorius sterft.

{==84==} {>>pagina-aanduiding<<}

De Ev. Luthersche gemeente te Woerden dagteekent reeds van den tijd van Johannes Pistorius; de woorden, die hij er gesproken had, waren er evenmin vergeten ala zijn marteldood. De Hollandsche slotvoogd schijnt de regten der Keizerlijke Majesteit tegenover de eischen der geestelijkheid gaarne te hebben gehandhaafd. Hij had Pistorius in der tijd vrijgelaten, toen hij een voorwendsel vond; hij had een zekere Cornelia, ‘des kosters dochter’, dus waarschijnlijk Pistorius' zuster, die, van ketterij beschuldigd, op het slot gevangen was, tot groote ergernis van bisschop Hendrik van Beijeren ontslagen. Vooral waren de omstandigheden er gunstig, sints de stad aan hertog Erik van Brunswijk in pandschap was gegeven. Deze had in den slag van St. Quentin een fortuintje gehad. Twee Fransche edelen, van hoogen rang waren zijn krijgsgevangenen geworden. De een was de Maarschalk de St. Andé, als de tweede wordt door sommigen Anne de Montmorency, connétable van Frankrijk genoemd, maar deze werd, volgens Motley's verhaal, door een' ander gevangen en in handen van koning Filips gesteld, zoodat de opgave meer geloof verdient, volgens welke de tweede krijgsgevangene de Rijngraaf zou zijn geweest. Koning Filips wenschte deze beiden tot zijne beschikking te hebben, en hertog Erik gaf hen over voor een losprijs van niet minder dan 122000 guldens. Zooveel geld was niet beschikbaar, maar voor de som van 38,820 gulden, negentien en een halve stuiver - wel geteld - werd Woerden met zijn kasteel en aanhoorigheden aan den gelukkigen overwinnaar verpand. Zoo kwam Woerden aan den hertog van Brunswijk en na diens dood aan zijne natuurlijke kinderen. De Staten van Holland betwistten het regt van dezen, te meer, daar Eriks dochter Catharina gehuwd was met Andreas Doria, die in Spaansche dienst was en dus vijand van den lande. Maar sints Hendrik Julius, postulaat van Halberstadt, hertog tot Brunswijk en Lunenburg, de pandheerlijkheid had geschonken aan den 
graaf van Hohenlohe, den zwager van prins Willem, lieten de Staten de vraag rusten, om de wille van Maria van Nassau, en losten zij in 1617 het pandschap af. - Hertog Erik
    
{==85==} {>>pagina-aanduiding<<}
 van Brunswijk nu was der Hervorming toegedaan; onder zijne bescherming genoten de Lutherschen vrede en velen uit den vreemde zetten zich met der woon in Woerden neder. Zij behoefden zich dan ook niet te verbergen, maar hielden met hun' predikant, Corneils van de Laer, vergadering op het kasteel, in de oude bisschoppelijke kapel. Toen evenwel in 1566 de koorts der beeldstormerij ook naar Woerden oversloeg en de bevolking een dreigende houding tegen het kerkgebouw begon aantenemen, liet de hervormingsgezinde regering onder haar opzigt de beelden wegnemen. Zoo werd Woerden Luthersch, en toen de stad in 1572 de zijde van den prins koos, deed hij de belofte, dat de Augsburgsche confessie er zou gehandhaafd worden. Maar naar het schijnt voerden de toenmalige predikanten, Zaliger en Vredeland, nog al heftige taal en spraken zij vooral over de afzwering van Filips op een wijze, die geenszins naar den zin der HH. Staten was. Hunne afzetting en uitbanning volgde, en terwijl zij buiten de stad onder grooten toeloop predikten, was in de stad een ander leeraar aangesteld, die verdacht werd der gereformeerde godsdienst te zijn toegedaan. Toch bleef de Augsburgsche confessie gehandhaafd, en bij den vredehandel te Breda, in 1585, verklaarden de afgevaardigden van Woerden, dat zij bij hare, d.i. de Luthersche, religie wilden blijven. Maar toen een later leeraar weer onder beschuldiging van oproerigheid viel, werd hij van zijne dienst ontzet en de kerk ten behoeve der Gereformeerden ingenomen. De Lutherschen vergaderden toen in een stal in de St. Annastraat, totdat zij in 1646 daar ter plaatse hun tegenwoordig bedehuis stichtten. Aangenaam is het te midden van 't verhaal van allerlei twisten te mogen vermelden, dat zij in 1672 hun kerk voor de godsdienstoefeningen der Gereformeerden beschikbaar stelden, totdat de afgebrande groote kerk weer hersteld was. In den boezem, der Gereformeerde gemeente zelve was intusschen ook de twist uitgebroken. De wensch was niet vervuld, 
dien de burgers van Woerden in 1610 op een sints verdwenen glas in het raadhuis lieten schilderen:

{==86==} {>>pagina-aanduiding<<}

God wil voortaan tweedracht beletten.
De hevige geschillen tusschen Remonstranten en Contraremonstranten hebben ook hier gewoed. Was de meerderheid met de beide predikanten, T. Cupus en P. Bricquegny, het gevoelen der eersten toegedaan, de Staten ontsloegen dezen in 1619 van hunne dienst, en op last van prins Maurits werden de regeringsleden en de hoplieden der schutterij door Contraremonstranten vervangen. Niettemin bleef de Remonstrantsche gemeente bestaan; herhaaldelijk, vooral in 1627, werden bittere klagten over haar gehoord, totdat ook zij vrede kreeg en in wezen bleef tot op dezen dag.
En nu de staatkundige geschillen, waaraan de tijd onzer republiek ook zoo rijk was. Woerden zelf was er niet bijzonder in betrokken, maar het was de plaats, vanwaar een achttal Utrechtsche edelen, uitmakende de meerderheid van het tweede lid der Staten dier provincie, gedurende de jaren 1587 en 88 voortdurend tegen de schending der privilegiën door de Leicestersche partij protesteerden. - Hier kwam in 1610 prins Maurits met de gezanten van Engeland en Frankrijk en de HH. Staten, om de geschillen bijteleggen, die in Utrecht gerezen waren, 't Waren heftige geschillen, die zóó hoog liepen, dat de Raad van State reeds loopgraven tegen de stad liet openen, daar de conferentie te Woerden vruchteloos afliep. Het moet voor de Woerdensche burgemeesters geen kleine schrik zijn geweest, toen zij op Maandag 15 Maart berigt kregen ‘dat de Staten-Generaal en de ambassadeurs van de koningen van Frankrijk en Groot-Brittanie en de Raad van State en graaf Hendrik en gecommitteerden uit de Staten van Utrecht er den volgenden dag zouden komen, en dat hare Ho. Mog. begeerden “dat burgemeesteren ordre terstond willen nemen, dat alle die heeren bequamelijk na de gelegenheijt gefouriert en geaccomodeert mogen worden, maar voornamelijk die heeren ambassadeurs.” 't Zou voor grooter plaatsen een benaauwend getal hooge gasten zijn geweest! Zij kwamen den 16den Maart, en bleven er tot den 19den en werkten den ganschen dag. Ter erkentenis van de goede

{==87==} {>>pagina-aanduiding<<}
diensten schonken hare Ho. Mog. aan Woerden geschilderde glazen in 't Stadhuis, of liever “tien hondert gulden”, onder bepaling, dat zij het daarvoor doen moesten en dat de eerste helft terstond zou worden betaald, de wederhelft als de glazen gereed waren. (Bij Rademaker en v.d. Aa vindt men foutief het jaartal 1601.) In Augustus 1757 werd Woerden het middelpunt en de wapenplaats der patriotten, maar ondanks groote plannen en opgewonden proclamaties, trokken de Pruisen nog hetzelfde jaar de stad binnen. En gaan wij, bij 't verlaten der stad, nog eens het kasteel voorbij, dan herinneren wij ons, hoe het niet alleen een' tijd lang den doorluchtigen gevangene van Nieuwpoort, den admirant van Arragon, heeft geherbergd, - een geuzenliedje uit dien tijd noemt hem daarom spottend “guuerneur van Worden” - maar hoe ook de raadpensionaris Pieter Leonard van de Spiegel van Febr. 1795 tot Julij 1798 er zijn trouw aan zijn beginselen boette, gelijk Willem Gustaf Frederik Bentinck zijn gehechtheid aan den stadhouder - de een, te naauwgezet om zich in veiligheid te stellen, voordat hij zijn post en de onder hem berustende stukken aan een' wettigen opvolger kon overgeven, de ander, te hooghartig om zich door de vlugt te redden - de een, de aangeboden amnestie alleen aannemend onder ernstig protest tegen de wettigheid zijner gevangenschap, niet als een gunst maar als een regt, de ander, om terstond den verbannen prins zijn diensten weer aantebieden. Van de Spiegel overleed reeds in 1800, Bentinck nam als kolonel in Engelsche dienst ijverig deel aan den inval der Engelschen en Russen in 1799, en trachtte te Alkmaar den prins tot krachtig doortasten overtehalen. Maar toen de onderneming was mislukt, trok hij zich op zijn goederen in Duitschland terug, kwam in 1813 nog eens in Fransche gevangenschap en zelfs in een maison de santé, gaf door zijn tweede huwelijk met eene boerendochter aanleiding tot het beruchte 
Bentincksche proces over de heerlijkheid Kniphausen - dat eerst in 1854 eindigde - en stierf in 1835.
Op het kasteel te Woerden werd ook een der leden van 't Uitvoerend Bewind, Stefanus Jacobus van Langen, in 1795 ge-

{==88==} {>>pagina-aanduiding<<}
vangen gezet, beschuldigd van dwingelandij en van 't verduisteren van 's lands penningen.

Wij mogen ons nu niet langer te Woerden ophouden. Gaf het ons niet zeer veel te zien, het gaf ons veel te denken en allerlei herinneringen werden er levendig. Wie de hand eens aan den ploeg wil slaan, om een goede geschiedenis van Woerden te leveren, zal geen onaangenaam en geen ondankbaar werk doen.
Wij zoeken de vrije natuur weer op en moeten, maar kunnen ook, de geschiedenis meer laten rusten.
Een uur wandelens zal ons naar Linschoten brengen, 't Is een frissche, vriendelijke zomermorgen. De regens der vorige dagen hebben de atmosfeer afgekoeld. Nu is de zon vrolijk doorgebroken en boven de weilanden drijven die prachtige luchten, die het eenvoudig Hollandsche landschap zoo wonderbaar schoon kunnen maken. Daar speelt die mengeling van schaduw en licht, waarmeê onze schilders zoo weten te tooveren en die zooveel poëzy geeft aan het alledaagsch tafereel. Zoek op den weg tusschen Woerden en Linschoten geen aangrijpende natuurtooneelen. Maar hebt gij een open oog en hart voor het schoone in iederen vorm, dan geeft het vriendelijk landschap, dat zich rondom en voor u uitbreidt, u een' weldadigen indruk van vrede. De rustige vaart - of wilt gij 't meer dichterlijk - het riviertje ter regterzijde van het voetpad, - want het is een rivier, de Lange Linschoten, wat zoo kalm door de vruchtbare weiden stroomt, - hier de grazende runderen, daar de hooijers op het land in hun bedrijvige drukte, en de oppertjes hooi, die de lucht met hun geuren vervullen, een paar watermolens vooruit, het digte en donkere houtgewas op den achtergrond, ziedaar een geheel, dat met de verlichting van den morgen, maar niet minder onder den gloed der avondzon, een onuitsprekelijke aantrekkelijkheid heeft. Maar het heeft die verlichting ook noodig. Hangt de graauwe regenlucht zwaarmoedig en eentoonig boven

{==89==} {>>pagina-aanduiding<<}
die velden, of baadt zich op den zomermiddag alles in een zee van licht, dan verliezen deze landschappen, wat er de grootste bekoorlijkheid aan geeft, de kleur. Hier moet het kleurenspel doen, wat elders de grootsche vormen, de schilderachtige lijnen te weeg brengen. Dat heeft zoovelen onzer schilders tot meesters in het coloriet gemaakt, dat verklaart misschien ook voor een deel onze armoede aan beeldhouwers.
't Is op dezen zomermorgen heerlijk op den weg van Woerden naar Linschoten. Gelukkig! Bij een' scherpen oostenwind, als het “baksteenen” vriest, op een' dier ontelbare dagen in het jaar, als de vinnige noordwester ons den killen regen in 't aangezigt jaagt, of op “een' ouderwetschen” zomerdag zou 't hier bar genoeg kunnen zijn. Nu is 't er heerlijk, en 't wordt er niet minder op, naarmate wij de boomgroepen naderen, die aan de schilderij een' gewenschten achtergrond geven. Straks hebben wij overvloedige gelegenheid de wondervolle tinten te genieten, die door de donkere gewelven der bladeren over weg en water en boomstammen spelen. Meen nu niet, dat wij een bosch zijn ingetreden, maar wij zijn in een streek, waar de boerenwoningen van houtgewas zijn omringd, en na de vlakte met haar' ruimen horizon, geeft het een aangename afwisseling, bij het klimmen der zon een verkwikkend lommer. Wij zijn nu in Polanen, oudtijds een der vele heerlijkheden van het rijke geslacht, dat den naam van zijn stamgoed bij Monster in zeer verschillende gedeelten onzer gewesten heeft overgebragt. Aan de overzijde van 't riviertje ziet gij eene groote boerderij, die terstond den indruk maakt van “wat meer dan regt toe” te zijn. 't Is dan ook een overblijfsel van het voormalig kasteel Wulverhorst, eens de bezitting van Laurens Baeck, den dichter der Bijbelsche gezangen, der eeuw waarin hij leefde niet onwaardig. Het “aanzienlijk heerenhuis”, waar v.d. Aa nog van spreekt, is verdwenen. Langs welvarende boerenhofsteden leidt de niet al te breede weg ons weldra naar het vriendelijk dorp Linschoten, waarvan het eene gedeelte langs den grooten weg is gebouwd, een ander deel zich regtsaf buigt en de kronkelingen der Korte Linschoten

{==90==} {>>pagina-aanduiding<<}
volgt. Van het dorp zelf weet ik niet veel bijzonders te verhalen. 't Ziet er frisch en goed onderhouden uit. Een landschapschilder kan er aardige kijkjes vinden, maar is hij conscientieus, dan kan hij onder verdenking komen van niet zuiver te teekenen, als hij den scheef gezakten toren met zijn regtstaanden spits naar de natuur weergeeft. In de kerk was (of is nog) een geschilderd glas, dat het kapittel van St. Jan te Utrecht haar in de 17de eeuw ten geschenke gaf en dat 36 gulden kostte. Heer Jan van Montfoort heeft ook hier zijn herinneringen achtergelaten. Hem behoorde vroeger de hooge heerlijkheid, die in 1483 werd geschonken aan Michiel van Bergen, den schildknaap van Maximiliaan van Oostenrijk, gelijk hem reeds in 1481 was beloofd, toen de heerlijkheid wel verbeurd verklaard, maar nog niet gewonnen was. In 1482 had een bende Montfoorters in Holland gestroopt; door die van Oudewater achtervolgd, hadden zij zich in de kerk van Linschoten geworpen, maar 't gebouw werd in brand gestoken en voor zoover de plunderaars niet in de vlammen omkwamen, werd kort regt met hen gehouden. Michiel van Bergen heeft intusschen van het vorstelijk geschenk nooit veel genot gehad, daar de wakkere burggraaf telkens in 't bezit er van werd hersteld, ondanks alle verbeurdverklaringen en edicten, 't Was een wonderlijke tijd, toen een enkel stoutmoedig edelman den magtigen Oostenrijker handen vol werks kon geven, toen, wie Holland aanviel, op de hulp van het Sticht en van Gelder kon rekenen, toen zij het, als 't noodig was, ook wel tegen graaf en bisschop beiden durfden opnemen.
Zoo vormde zich het geslacht, dat later den koning van Spanje in 't aangezigt durfde zien, en toen Holland en het Sticht en Gelderland hun oude veeten vergaten voor één groot, gemeenschappelijk belang, toen waren die onrustige Heeren, die strijdvaardige dorpers, die volhardende poorters den koning met zijn' ijzeren hertog en zijn oudgedienden te sterk. -
In Linschoten zelf is niet veel te zien, maar ik noodig u uit, een bezoek te brengen aan het huis te Linschoten, dat een klein half uur van het dorp is gelegen. De Korte Linschoten blijft

{==91==} {>>pagina-aanduiding<<}
ons ter linkerhand vergezellen. Aan den overkant wijst men in het digte kreupelhout de plaats, waar vroeger de ridderhofstad de Nes haar toren verhief. Zij is in het midden der vorige eeuw den weg der meeste ridderhofsteden gegaan. - Daar ligt het bosch rondom het huis te Linschoten met zijn prachtig, zwaar geboomte. Een voetpad, dat achter het huis uitkomt, is wat korter; de hoofdingang is door een groot ijzeren hek met kolossale steenen palen, dat toegang geeft tot een breede laan, en gij hebt het huis vlak voor u. Het is het oude kasteel niet meer. Het gelijkt in geen enkel opzigt op eene der beide afbeeldingen, in de rijke verzameling op het Rotterdamsch archief bewaard, waarvan de eene het slot in 1642 vertoont. Dit huis draagt geheel het karakter van de deftige huizinge uit de laatste helft der 17de eeuw. Het ziet er schilderachtig uit, gelijk het daar ligt als in eene lijst gevat door de forsche stammen en de trotsche kruinen der beuken en linden. Weelderige klimplanten omhullen voor een deel den wel wat stijven en drukken voorgevel met zijn kleine kruisramen; jammer, dat zij ook de leelijke wit geverwde houten punt niet bedekken, die als een klokkentorentje het gebouw ontsiert. Twee ranke torens, van onderen vierkant, ter halver hoogte in achtkant overgaande, dragen sierlijke klokvormige kappen. Een gemetselde brug leidt naar de breede trappen en het bordes van de hoofddeur, terwijl daar beneden de ingang is voor de keukens en dienstbodenkamers. In het huis geeft een ruime vestibule toegang tot de daar omheen gebouwde vertrekken, waarvan alleen de zaal door hare ouderwetsche ornamentatie merkwaardig is. In eene der bovenkamers, de bibliotheek, is eene aardige geheime deur, een deel van de boekenkast, dat de ruggen van allerlei geleerde werken te zien geeft, maar door den druk op een veer zich opent. Overigens vindt men overal in het huis de wapenborden en familieportretten van heeren en vrouwen uit het geslacht Strick van Linschoten, 
    die het lang bezaten. Door het huwelijk eener erfdochter kwam het aan den baron A.H. von Arnim, en van dezen op W.F. graaf von dem Bussche Ippenburg genannt von Kessel,

{==92==} {>>pagina-aanduiding<<}
die evenzeer zijn verblijf in Duitschland heeft, zoodat het huis tegenwoordig onbewoond is. De plaats draagt dan ook de kenteekenen, dat er de hand niet genoeg aan gehouden wordt. Ons hindert het niet, die den overweldigenden indruk genieten van de plegtige stilte in het bosch, waar alleen het zwaarmoedig gekir van de houtduif zich laat hooren, zoo goed in harmonie met de eenzaamheid der verlatene hofstede. Ons hindert het niet, die het statig gebouw en de frissche beuken aan de slotgracht en de boogen der brug met de sierlijke festoenen van klimop en wilden wingerd en den blaauwen hemel daar boven zich zien spiegelen in het heldere water, en er zouden willen droomen, uren lang, als de tijd maar evenzeer stilstond als de klok op het huis, of het plan van den togt niet onmeêdoogend tot voortgaan dwong.

Tusschen Linschoten en Montfoort is weinig merkwaardigs te zien. Het land, in den tijd der republiek behoorende tot het vierde der Maarschalkambten, is vlak, regts en links bouw- en weiland. Een enkele maal slechts slingert de weg door wat digter houtgewas, waarin men onwillekeurig de vervallen muren van een oud gebouw zou zoeken. Overigens maar weinig lommer. Toch is 't een liefelijk landschap, vol vrede en welvaart; en zooals het welig weiland er ligt met zijn' overvloed van geele boterbloempjes, waar de gladde runderen en de kloeke boerenpaarden onder de wilgen aan den slootkant den zonnegloed ontwijken, zooals het koren er rijpt, als sluimerend onder de bevruchtende zomerwarmte, ziet het oog met welgevallen rond en opent zich het hart in dankbaarheid voor den rijken, milden Schepper en Verzorger. Daar is voor 't gevoel iets weldadigs en bevredigends in de welvarende landstreek. Schilderachtiger zijn welligt de verwelooze hutten, de in lompen gehulde bedelaars; maar ook de goed onderhouden boerderijen en de knap gekleede boeren en boerinnen zijn het aanzien wel waard en hebben hun eigenaardige schoonheid, die het hart verblijdt.

{==93==} {>>pagina-aanduiding<<}

De steenbakkerijen en kalkbranderijen evenwel dragen meer tot de welvaart dan tot de schoonheid der landstreek bij. De scherpe rook, die uit de kalkovens opstijgt, kan zelfs op aanmerkelijken afstand hinderlijk genoeg zijn, vooral, als men den grooten rijweg houdt, die er digt langs voert. Wij hebben er heden geen' last van, te minder, nu wij het voetpad volgen, dat “over de plankjes”, door het weiland heen, op den toren van Montfoort aanloopt. De ligging van het oude stadje is, van hier te zien, niet onbevallig, zooals het uit het houtgewas te voorschijn komt. De groote, nieuwe Roomsche kerk is nog wat nieuw en wat kaal, om reeds een' aangenamen indruk te maken. De tijd moet er nog wat goed aan doen en 't geboomte er omheen nog wat opschieten. 't Is overigens een schoon gebouw, dat wel schijnt te bewijzen, dat de architect zijn vak verstaat en zijn taak begrijpt.
Het watertje, dat wij overgaan, is de IJsel, die vroeger vrij wat breeder en dieper moet zijn geweest, maar nu geen scheepvaart van eenige beteekenis meer toelaat. De IJselpoort heeft niets bijzonders; alleenlijk, gelijk te Woerden de ijzeren halsband nog prijkt aan 't stadhuis, zoo hangen hier nog de beide steenen aan den ketting, die de “quade wiven” in den goeden ouden tijd moesten dragen. Gebeurde 't, “dat een kwaad wijf een' goeden knaap te hoofde sprak met kwade woorden”, of “dat twee vrouwen malkander uitscholden”, men zou haar eenen steen om den hals rondom de poorten laten dragen, tenzij zij liever eene boete van een pond wilden betalen,’ zoo heet het in het geschreven strafregt, dat Guyotte van IJselstein, omstreeks 1336, haren poorters verleende. En zoo zal het te Montfoort ook wel geweest zijn. Jammer, dat het oude archief van Montfoort nagenoeg verdwenen schijnt en wat er over is niet, in hoofdzaak althans, is openbaar gemaakt. Of er nog ‘quade wiven’ in Montfoort zijn, is ons onbekend gebleven. Wij hebben er niets anders dan welwillende burgers en burgeressen ontmoet. Maar al waren zij er, zij zouden toch den steen niet meer dragen. Met de andere onteerende straffen, die den overtreder aan de openbare

{==94==} {>>pagina-aanduiding<<}
bespotting prijs gaven, is ook het steendragen afgeschaft. Wilt gij zien, hoe althans jeugdige vrouwelijke veroordeelden worden behandeld, kom, wij hebben er hier juist gelegenheid toe. Ons eerste bezoek geldt het kasteel, maar ditmaal niet om het gebouw zelf. Het oude slot van Montfoort is gesloopt; de Franschen, die in deze streken zooveel onaangename herinneringen achterlieten, hebben 't in 1672 in de lucht laten springen. Wat er van over is, is een deel van de sterke voorpoort, die eens naar het opperhof leidde. Gij zoudt u 't bezien der zware, ronde torens niet beklagen, al hebben zij veel verloren sints een groen dijkje de slotbrug verving - en gij noemt het zijgebouw met zijn' achtkanten toren niet onaardig van vorm, al heeft ook hier de witkwast onkenbaar gemaakt, wat er nog van de oude muren in dit deel mag over zijn. Maar 't is ons nu te doen om hetgeen daar achter die oude poort is te zien. 't Is een gevangenis, gij zoudt dat zoo niet zeggen. Hier geen schildwacht, die met geladen geweer op en neer stapt. Hier geen dikke tralies en geen nijdige koekoeken. Het witte gebouw met zijn groote ramen rijst vriendelijk tusschen bloemen en heesters uit de gracht. Was de oude gediende er niet, die als portier het permissiebillet in ontvangst neemt, waarop u de toegang geopend wordt, gij zoudt eer meenen in een opvoedingsgesticht van geestelijke zusters te komen. Trouwens, het is hier ook eigenlijk een opvoedingsgesticht, want het is de gevangenis voor jeugdige vrouwelijke veroordeelden. Hier wordt de straftijd doorgebragt der minderjarige meisjes, die om misdrijf zijn gevonnisd, maar hier worden ook de verwaarloosde kinderen opgevoed, die als bedelaressen of landloopsters opgroeiden, of misdrijven pleegden zonder geacht te kunnen worden met oordeel des onderscheids gehandeld te hebben. Deze tweede soort, onder den min welluidenden naam van opvoedelingen bekend, is door het hoofddeksel eenigermate van de 
veroordeelden onderscheiden. Overigens dragen allen gelijke kleeding, een donker blaauw jak en dito rok, een witten halsdoek en muts. De ‘opvoedelingen’ hebben wat meer vrijheid, zij mogen o.a. de godsdienstoefeningen in

{==95==} {>>pagina-aanduiding<<}
de buitenkerken bijwonen, terwijl de veroordeelden nooit buiten de poort komen. Het inwendige van het gebouw herinnert aan een kostschool, gelijk het vroeger ook was. Nergens tralies, of grendels, of zware knarsende sleutels. Op het ruime plein staat aan de eene zijde school en kerk, keuken en waschhuis, aan de andere zijde de naai- en breischool, die er met hare openslaande ramen werkelijk alles behalve kerkerholachtig uitziet. Daarboven zijn de slaapzalen en de vertrekken voor de vrouwelijke beambten. Achter de school ligt het ruime bleekveld; op het plein staat een prachtige peereboom, een wijdberoemde ‘jut’, wiens gelijke in dikte van stam en in uitgebreidheid van vlugt niet ligt zal worden gevonden. Hier en daar bloeijen bloemen, overal loopen kippen en kiekens, die de meisjes gaarne verzorgen. De achterzijde van het plein, waar vroeger het slot stond en nu een boomgaard is, is eenvoudig met een houten rasterwerk gesloten. Ontvlugting zou nergens moeijelijk zijn, maar nog nooit is daartoe de minste poging gedaan. De meisjes, op 't oogenblik 67 in getal, zien er frisch en gezond uit. Die in de school bezig waren, schreven eene uitmuntende hand en gaven vaardig antwoord op allerlei vragen, die gedaan werden, en toen zij verlof kregen, ter eere der bezoekers, om te doen wat zij zoo gaarne doen - te zingen, toen klonk 't
‘O God, verlaat mijn Neerland niet.’ 

Van de bedrevenheid dergenen, die naai- en breiles ontvingen, werd goede getuigenis gegeven. Schrijver dezes matigt zich er geen oordeel over aan. Wel weet hij, dat onder zijn handen de zwarte reuzenkous niet zoo vaardig zou groeijen, als onder die van de blozende, welgedane twaalfjarige, die mij vertelde, dat zij er nog tot 1884 moest blijven. - Welk een tijd nog! 't Moet voor menigeen een zegen zijn geweest, onttrokken te worden aan de omgeving van zonde en ellende, waarin zij opgroeiden. Toch valt het gemis van vrijheid en van 't ouderlijk huis zoo hard! Een gevaarlijke tijd is 't voor haar, als de deuren der gevangenis opengaan en zij op eens weer, in volle vrijheid,

{==96==} {>>pagina-aanduiding<<}
in 't midden der maatschappij staan. Vrij, maar met de onuitwischbare vlek van een vonnis. - Mogt onze tweede Kamer eens tijd vinden en tijd laten tot het bewerken van eene goede wet, die den overgang tusschen gevangenis en vrijheid regelt! ‘Er is wel eens over gedacht’, zei men ons. Nu ja! maar daarmede zijn zij niet geholpen, die onder de proef bezwijken. - Men rekende, dat ongeveer 75 percent goed te regt komen. Dat is althans een zegen; en laat het waar zijn, dat de liefde ligt gelooft wat zij hoopt, laat er 50, of 25, of 10, of zelfs 1 percent teregt komen, dan nog is de zorg, in Montfoort besteed, niet te vergeefs. Mogt maar het mogelijke en het noodige gedaan worden door regering en beambten zamen, opdat er zoovelen mogelijk behouden worden!
Terwijl wij het kasteel verlaten, vol van gedachten aan de toekomst der tegenwoordige bewoonsters, willen wij ook een oogenblik het verledene ons herinneren. Wij kunnen daarover kort zijn. Ook de geschiedenis van Montfoort met zijn woelige burggraven zou een opzettelijke bewerking verdienen. Aan bouwstoffen onbreekt het niet, maar aan de hand, die ze ordent en tot een geheel verwerkt. Voor ons is 't genoeg te weten, dat het slot te Montfoort volgens de kronieken gebouwd is door denzelfden bisschop, die het slot te Woerden stichtte. Dit sterke kasteel moest een voormuur tegen Holland zijn. De burggraven, die er op gesteld werden, trachtten evenzeer zich onafhankelijk te maken als zoovele anderen, en hun' titel in dien van Heeren van Montfoort te verwisselen, maar 't is hun op den duur nooit gelukt. Herman van Woerden, die het slot in pandschap had, moest het in 1270 den bisschop opgeven. Sints was het burggraafschap lang in handen van het magtig geslacht de Roover of de Rovere. Zij waren lastige dienstmannen en hielden het doorgaans met Holland tegen het Sticht. Zweder van Montfoort deed in 1301 de kans ten gunste der Hollanders overslaan in den slag, waarin bisschop Willem van Mechelen sneuvelde. Onafgebroken waren de twisten met den bisschoppelijken stoel, tot-dat een der fiere Heeren tijdelijk vernederd of door groote gun-
{==97==} {>>pagina-aanduiding<<}
sten gewonnen was. Lang duurde de vrede nooit, en de verzoening was maar zelden opregt. In den langdurigen strijd van Jacoba van Beijeren tegen haar noodlot, was Jan van Montfoort een harer wakkerste helpers, maar toen de kans hopeloos stond, gaf hij haar op. Te vergeefs vroeg zij hem onderstand, hij maakte in tijds zijn' zoen met Filips van Bourgondië, die hem onder zijn raden opnam; maar deze zelfde Jan stierf in de gevangenis, waarin hij door zijn' eigen zoon werd gehouden. - Een merkwaardige figuur is een andere Jan van Montfoort, de ontembare kampvechter tegen Maximiliaan van Oostenrijk, de 
onverzoenlijke vijand van bisschop David van Bourgondië, later de wakkere bondgenoot van hertog Karel van Gelre, raad van bisschop Frederik van Baden, zijn' neef. Eene biografie van dien man zou voor den geschiedvorscher een benijdenswaardig onderwerp zijn, en wat kon een historische roman niet worden, waarvan hij de hoofdpersoon was. Wat rijk tafereel zou zich ontrollen van het leven in dien merkwaardigen tijd, toen uit de middeleeuwen de nieuwe tijd werd geboren en uit de menigte van min of meer onafhankelijke staatjes door de ijzeren vuist en het koele hoofd van Karel V zich een magtig rijk begon te vormen! - In 1580 overleed het laatste mannelijk oir van den ouden stam, en Filippota van Montfoort bragt de vaderlijke goederen en titels aan een' Heer uit het edel huis van Merode, uit wier bezit Montfoort in 1648 bij koop aan de Staten van Utrecht overging. Dat Montfoort onder al die onrust en strijd herhaaldelijk geplunderd en platgebrand is, spreekt wel van zelf. De Spanjaarden hielden er in 1574 deerlijk huis, en de Franschen spaarden het in 1672 niet. In de vorige eeuw legde een zware brand er de kerk met 70 huizen in de asch.
In de groote kerk, die overigens niets bezienswaardigs heeft, ligt in een' hoek van het holle koor een uitgesleten zerk. Daaronder is de kelder, waar de onrustige burggraven met de hunnen ter ruste werden gelegd. In hetzelfde koor staat een kleine grafsteen, die vroeger het graf van een drietal Heeren van Wijnbergen dekte. Een aantal andere Heeren uit dat geslacht zijn,

{==98==} {>>pagina-aanduiding<<}
volgens Kok, in dezelfde kerk begraven, maar hunne zerken heb ik er niet meer gevonden. De R.C. kerk bezit een Mariabeeld, dat vermoedelijk van oude tijden dagteekent; het werd voor eenige jaren in de stadsgracht gevonden, maar is nu, nieuw beschilderd en verguld, niet meer als antiquiteit herkenbaar.
Liefhebbers van oude geveltjes, met hun bevallige lijnen en geestige tinten, kunnen te Montfoort overvloedig hun gading vinden. Eén gebouw zal stellig de aandacht trekken. Het staat in de Hofstraat, die van de IJselpoort naar het slot geleidt. De muur achter het woonhuis met zijn ruime poort, de ranke kapel met haar boogvensters daarnevens, doet het kennen als een dier geestelijke gestichten, waaraan ook ons vaderland in de middeleeuwen zoo rijk was. Toch is het geen gewoon klooster van monniken in ruwe pij, nog veel minder van teedere nonnekens, geweest: de gestalten, die eens in de kapel zich nederbogen ten gebede, waren forsch en krachtig gebouwd, gelijk het edelen paste van hoogen naam en kloeken moed, die even dikwijls, en veel liever de ridderlijke wapenrusting droegen, dan het eenvoudig ordekleed; - de gebaarde lippen, die daar de lof- en boetpsalmen zongen, hadden op menig oorlogsveld den donderenden wapenkreet laten weergalmen, die in de ooren der ongeloovigen zoo vreeselijken klank had, en als de deuren der hooge poort zich openden, dan reed er wel menigmaal een fiere ruiterbende naar buiten. De roode kap, die het hoofd bedekt, verbergt de geschoren kruin, maar het witte kruis op den zwarten mantel toont het, wie die hooge Heeren op hun trappelende hengsten zijn. 't Zijn de geduchte ridders van St. Jan van Jeruzalem, de Malthezer ridders, eens zoo gevreesd door den Muzelman in het Oosten, in het Heilige Land, bij het Heilige Graf, later zoo vaak de schrik der heidensche Pruisen, gezegend door menig kranken pelgrim, door menig gewonden krijgsman, dien zij hadden verpleegd in hun hospitaal te Jeruzalem, 't Zijn de ridders der Johanniter orde, wier broeders nog op de slagvelden het werk der liefde plegen. Het gebouw in de Hofstraat te Montfoort was een commanderij der orde. - Nu? - Ziet, daar be-
{==99==} {>>pagina-aanduiding<<}
wegen zich witte gestalten in de schemering, die er heerscht in de oude kapel, 't Is een spookpaard, dat er rusteloos 
rondgaat, alsof het een' noodlottigen toovercirkel niet verlaten kon. Hoort, wat dof gegons, alsof een geestenkoor met klanklooze stem onophoudelijk met eentoonigen maatslag een somber graflied murmelt. Zijn het de schimmen der oude Malthezer ridders met hun krijgsrossen, die niet rusten kunnen in hun graven? Wat vloek heeft hen getroffen, dat zij, op een' helderen zomermiddag, in de laatste helft der 19de eeuw nog spoken door hun ontwijde kapel?

Hoerrah! de dooden rijden snel, 
Is liefje ook bang voor dooden? 


Weet dan - in de kapel der voormalige commmanderij oefent een grutter zijn nuttig, al is 't ook niet zeer ridderlijk bedrijf.

Wij roepen het oude, rustige stedeke een vriendelijk vaarwel toe, met de herinnering, dat hier voor weinig jaren het veelbesproken, 't eens zooveel belovende, het later zoo treurig te niet gegane opvoedingsgesticht voor verwaarloosde kinderen is geweest, waarvan het nu nutteloos zou zijn goed of kwaad te zeggen, maar waarvan een naauwgezette studie haar vrucht kon hebben voor de beantwoording der hoogstbelangrijke vraag: wat toch gedaan kan worden voor de opvoeding der duizende verwaarloosde kinderen, voor wie Nederlandsch Mettray alleen niet zorgen kan, en van wie wij het toch altijd betreuren, als zij vervallen tot gestichten, gelijk wij er hier te Montfoort een voor meisjes hebben gezien, gelijk voor jongens te Alkmaar en op den Kruisberg bij Doetinchem bestaan.

{==100==} {>>pagina-aanduiding<<}

Op den langen weg van Montfoort naar IJselstein zouden wij althans tijd genoeg hebben, die vraag te behandelen. Maar wij moeten heden rondzien naar wat de weg zelf ons te zien geeft. Wij maken de opmerking, dat de grond er duur schijnt; althans de straatweg, met boomen aan weerskanten, is niet overbreed. Trouwens, van drukke passage heeft men doorgaans weinig last, tenzij dan in den oogsttijd, als de volgeladen wagens rijden naar de schuren, 't Is een vruchtbare landstreek; jammer dat ook hier de gevreesde ‘herik’ overal zijn geele bloemen vertoont, die menig stuk bouwland of klaver op een' bloeijenden koolzaadakker doet gelijken. De groote boomgaarden beloven veel, het vee vindt er blijkbaar goede weide, gerst en tarwe een' weligen grond. De flinke boerenpaarden getuigen, dat het hun' eigenaars goed gaat. Hier ziet men die lange boerenwagens, die tot de eigenaardigheden van de provincie Utrecht behooren. Overigens zien de boeren er uit als andere boeren. Hun plegtgewaad bestaat in een zeer platte pet, een zeer kort buis, een zeer lange, wijde broek en schoenen met groote zilveren gespen. De boerinnen dragen donkere jakken en witte mutsjes, waarvan de lange voorslippen zijn opgestoken. Onder Montfoort zijn de meeste boerderijen huurplaatsen, de pachten zijn niet overmatig hoog, hoewel hier en daar publieke verpachting bij inschrijving in zwang komt en de prijzen vrij wat opdrijft. Een goede boerderij wordt gerekend op 20 à 30 bunders, waarop een gelijk getal stuks vee gehouden wordt. Een 4000 gulden per bunder moet alligt betaald worden, terwijl het meeste land niet tiendvrij is. Onder IJselstein vindt men meestal eigen plaatsen. Bij de boerderijen is de schuur aan het woonhuis verbonden. De ingang is doorgaans op zijde, terwijl de ramen (meest een tweetal) op den weg uitzien. De hooibergen staan er naast, van het hoofdgebouw afgezonderd. Een houten hek geeft toegang tot het erf, dat natuurlijk door een sloot van den weg is gescheiden. 
Het geheel is goed in de verw, maar schitterende kleuren ziet men er doorgaans niet. Een enkele boer wit de stammen der linden voor

{==101==} {>>pagina-aanduiding<<}
zijn huis en houdt er een tuintje op na, met helder witte smalle paadjes, zorgvuldig gelegde palmranden er om heen en een wit beeld of vergulden zonnewijzer in het midden. Iets eigenaardigs geven in 't Utrechtsche de heiningen van gevlochten teenen, die de boomgaarden tegen het vee beschermen.
Niet ver van Montfoort liggen aan den weg een paar groote steenbakkerijen, waarvan eene met stoom werkt. Het leem, dat zij noodig hebben, wordt overal in den omtrek uitgegraven, terwijl, na het wegnemen er van, een goede ondergrond overblijft tot gebruik van den boer, die zijn' bovengrond duur heeft verkocht.

Niet altijd was 't op den weg van Montfoort naar IJselstein zoo rustig en veilig als nu. Niet altijd konden landbouw en nijverheid er de welvaart verspreiden, die de vrucht des vredes is. Montfoort en IJselstein leefden in voortdurende veete. Het een was Utrechtsch, het andere Hollandsch. Sterke kasteelen, magtige en onrustige Heeren, belangen, strijdend omdat zij zoo gelijk waren, hielden bij voortduring het twistvuur blakend. De Montfoorts waren ijverige Hoekschen, de Egmonds van IJselstein niet minder beslist Kabeljaauws. Waar een Montfoort streed, kon men zeker zijn een' Egmond tegenover hem te vinden. Waar een strooptogt in 't Montfoortsche gedaan werd, had een Egmond er de hand in, en gold het een' aanslag op IJselsteins geducht kasteel, de burggraaf liet zich niet wachten. Bovendien naauw verwant aan de Geldersche hertogen, waren de Heeren van IJselstein in alle oorlogen en twisten, die Gelder voerde, of die dat landschap beroerden, onophoudelijk betrokken. Geen wonder, dat ook IJselstein een zeer rijke geschiedenis heeft, voor de kennis der middeleeuwsche toestanden van hoog belang. Jhr. J.J. de Geer van Oudegijn behandelde haar uitstekend in zijne Bijdragen tot de geschiedenis en oudheden der Provincie Utrecht, die uit de oude oorkonden zijn geput en een' schat van weinig bekende of geheel nieuwe bijzonderheden

{==102==} {>>pagina-aanduiding<<}
leveren: 't Zou te uitvoerig en vermoeijend zijn, die hier in bijzonderheden te verhalen; wij moeten er straks 't een en ander van herinneren. Bij het naderen van het stadje met zijn merkwaardig kasteel alleen de vermelding, dat wij nu nog op het grondgebied van Eiteren zijn, een overoud kerspel, waar het kapittel van St. Maria te Utrecht het dagelijksch gerigt, benevens huizen en tienden bezat. Hier is de oorsprong van IJselstein te zoeken, hier stond de parochiekerk, die eerst in 1310 naar de allengs zich verheffende buurschap IJselstein werd overgebragt. Het slot, welks torens en daken wij hier en daar tusschen het digte geboomte zien schemeren, is veel ouder dan de stad. Ten jare 1279 gaf het kapittel van St. Maria goederen en regten te Eiteren in pacht aan eenen Heer Gijsbrecht van IJselstein, wiens vader en voorvaders reeds Heeren van het slot van dien naam waren geweest. Reeds in 1144 wordt dan ook een Heer van IJselstein genoemd. Deze Gijsbrecht was de zoon van den welbekenden Arent van Amstel, den broeder van den nog beter bekenden Gijsbrecht, die met Velzen en Woerden onder de meest verbitterde vijanden van graaf Floris V behoorde. Arent of Arnold van Amstel zou de IJselsteinsche goederen hebben verkregen uit de nalatenschap zijns vaders, die met eene erfdochter uit het oude geslacht der Heeren van dien naam gehuwd was.
A tout Seigneur tout honneur. Het slot was er, lang voor dat de stad er was; daarom betreden wij eerst het slot, den alouden ‘stein’ aan den IJsel. 't Is een eerwaardig gebouw, dat onmiddelijk aan het stadje grenst. Sommige gedeelten vertoonen nog de sporen van hooge oudheid, andere de overblijfsels van voormalige vorstelijke grootheid. Wat er van over is, is nagenoeg de helft van het oude kasteel. De afbeeldingen bij L. Smids en in de Nederlandsche gezichten vertoonen nog een groot gebouw ter plaatse, waar nu een half vervallen muur en een paar bouwvallige ronde torens, rijk met klimop en andere woekerplanten begroeid, schilderachtig oprijzen uit de gracht, die het slot van de stad gescheiden houdt. Boven den muur wiegen zich de sierlijke kruinen der linden van het binnenplein. Jammer,

{==103==} {>>pagina-aanduiding<<}
dat het geele pleister, waarmee de voorgevel van het huis is bestreken, den indruk bederft en iets kinderachtigs geeft aan 't geheel, dat met zijn eenvoudige maar kloeke lijnen zich zoo grootsch en eerbiedwaardig kon voordoen. Onze oude kasteelen manten in den regel niet uit door rijkdom van vormen, maar met ons landschap hebben zij dit gemeen, dat de kleur, in den loop der eeuwen op de verweerde steenen getooverd, zoo wonder-baar schoon kan zijn, zoo indrukwekkend door de majesteit der tinten. Laat het pleister voor de vriendelijke villa's en optrekjes, laat het voor de speculatie-huizen, waar het de wankleurige steenen moet bedekken en aan de armoede der architectuur wat moet te hulp komen, - 't blanketsel past niet op 't gelaat dereerwaardige matrone. Goed onderhouden, staat het opgeschikt en pronkerig; verwaarloosd, teekent het verval zonder waardigheid. Beter vertoont zich de zijgevel, al heeft het eigenaardige geleden door het dempen van de gracht. Het gebouw is daardoor te laag, te gedrukt geworden. Veel krachtiger en forscher moet het zich hebben voorgedaan, toen het ook aan deze zijde uit het water oprees. Een zware, ijzeren ring, in het dikke muurwerk van een' vervallen, halfronden toren bevestigd, wordt vertoond met de overlevering, dat er weleer de schepen aan werden vastgelegd, die aan het slot tol betalen moesten. Merkwaardig is het zeer ruime binnenplein. Een schilder vindt er overvloedig zijn gading in de geestige torentjes, half bedekt onder het weelderig groen, dat langs de muren opklimt en van de tinnen afhangt. Ranke linden welven hun breede kroonen, klimop en wilde wingerd omlijsten de onregelmatig geplaatste vensters van den zijgevel. Hier kan de zon haar tooverend spel met tinten en kleuren spelen. Hier vindt de oudheidminnaar tal van overblijfsels eener oude, aantrekkelijke bouwkunst. Hier verheft zich de hooge, vierkante toren met zijn zware muren, de oude wachttoren, de ‘burcht’, die de voornaamste sterkte 
van de meesten onzer oude sloten uitmaakte. De bouworde wijst op de laatste helft der 15de of zelfs 't begin der 16de eeuw als op den tijd der stichting. In dien tijd valt het onrustige leven van Heer Frede-
{==104==} {>>pagina-aanduiding<<}
rik van Egmond, die het zwaard niet liet roesten in de schede en wien de nooit sluimerende veete met Utrecht op voortdurenden tegenweer en onophoudelijke waakzaamheid bedacht moest doen zijn. Ik voor mij althans acht het kolossale gevaarte met zijn breede trappen en zijn stevig muurwerk niet louter voor een ‘statietoren’ bestemd.

De luister eener belangwekkende geschiedenis ontbreekt hier niet en geeft een aantrekkelijkheid te meer aan de grijze muren van het eerwaardig slot van IJselstein. - Heer Arent van Amstel, de eerste Heer van IJselstein, die meer dan bij name bekend is, behoorde onder de edelen, die graaf Floris V tot zijn leenmannen wist te maken. Toen Heer Arent het slot te Vreeland hardnekkig verdedigde tegen den bisschop, van wien zijn broeder Gijsbrecht het in pandschap had, en wien de toen nog magtige Heer van Amstel 't niet wilde teruggeven, vond graaf Floris welkome gelegenheid, zijn diensten den kerkvorst aan te bieden. Hij nam het slot na een langdurig beleg. Heer Arent kwam in 's graven gevangenis, en verkreeg zijn vrijheid niet weer, dan onder voorwaarde dat hij zoowel de goederen, die hij van het Sticht in leen hield, als zijne eigene goederen den grave zou opdragen en ze van hem weer ‘ten regten leene’ zoude ontvangen. Zoo kreeg Holland regten op IJselstein, regten, wel telkens betwist, maar toch op den duur gehandhaafd. In den aanslag op graaf Floris was Arent van Amstel niet meer betrokken, daar hij omstreeks 1291 overleden was, maar zijn zoon en leenvolger Gijsbrecht werd van deelname aan den moord beschuldigd. In de verwarring, die door Floris' dood ontstond, zag bisschop Willem van Mechelen de kans schoon, om de verloren goederen van IJselstein, evenals die van Amstel en Woerden, weer aan het Sticht te brengen. Wolfert van Borselen trachtte Heer Gijsbrecht, die IJselstein nog feitelijk bezat, tot een vergelijk over te halen, maar deze koos, als maarschalk en dienst-
{==105==} {>>pagina-aanduiding<<}
man van Utrecht, openlijk de partij van den bisschop. Hubrecht van Vianen verraste hem en bragt hem als gevangene op het slot te Culemburg. Nu werd het slot te IJselstein met groote magt belegerd. Maar een trouwe dienaar van Heer Gijsbrecht had een' gijzelaar in zijn magt weten te krijgen, een zoontje van Hubrecht van Vianen, en had het op IJselstein gebragt. Daar 
voerde vrouw Baerte, Heer Otto's dochter van Heukelom, bij afwezigheid van haren echtgenoot het bevel. Haar geschiedenis is bekend. Ondanks bedreiging en belofte, ondanks felle bestorming met alle middelen der toenmalige krijgskunst, ondanks 't gebrek, dat binnen de muren begon te heerschen, hield de kloeke burgtvrouw de verdediging vol. Eindelijk was de voorraad uitgeput en bood zij de overgave aan, tegen lijfsbehoud van al de haren, 't Werd haar voor niet meer dan de helft der bezetting toegestaan, en de knecht, die het kind had ontvoerd, moest in elk geval worden overgeleverd. De nood dwong de harde voorwaarden aan te nemen, om niet allen op te offeren. Toen het slot was overgegaan, bleek dat maar zestien weerbare mannen waren overgebleven. De overwinnaar was onverbiddelijk. De knecht boette zijn trouw aan zijn' Heer op het rad. De overigen werden naar Dordt gevoerd, en de burgtvrouw moest er bij zijn, toen zij over hun leven het lot trokken en acht hunner onmiddelijk onthalsd werden. Wolfert van Borselen ontving van graaf Jan het gewonnen slot in eigendom, maar werd zelf kort daarop vermoord. Ook graaf Jan stierf weldra, en Jan II schonk de bezittingen van IJselstein aan zijn' broeder Guy van Henegouwen, onder voorwaarde, dat zij tot Holland moesten wederkeeren, als hij stierf of een bisdom verkreeg. Dit was 't geval, toen hij in 1301 bisschop van Utrecht werd. Zoo bleef IJselstein een leen van Holland; maar Heer Gijsbrecht schijnt zich de verwarring van den Vlaanaschen inval ten nutte gemaakt te hebben, om zijn verloren goederen te herwinnen. Althans in 1304 treedt hij met zijn kloeke gemalin weer als Heer en Vrouw van IJselstein op. En in 1305 blijkt hij met graaf Willem III ten volle verzoend. Daar was trouwens een huwelijk gesloten tusschen zijn'

{==106==} {>>pagina-aanduiding<<}
oudsten zoon Arnold en Maria, de bastaarddochter van Guy van Henegouwen, des graven nicht. Van dien tijd dagteekent, door de gunsten van graaf en bisschop, zoowel de aanwassende magt des Heeren van IJselstein als de opkomst van het plaatsje, dat rondom het slot allengs was ontstaan. Toen kreeg het marktregt, toen werd de kerk van Eiteren derwaarts verplaatst, toen werd het ‘eene poorte’, met stedelijke regten en privilegiën. Heer Gijsbrecht leefde nog tot 1344 en werd toen opgevolgd door zijn' zoon Arnold, den tijdgenoot van bisschop Jan van Arkel, die met al zijne groote gaven beproefde, het Sticht weer tot zijn' vorigen luister te verheffen. De oude regten op IJselstein had hij niet vergeten, maar Heer Arnold was nu een trouw leenman van Holland, een krachtig vijand van het Sticht geworden. Roof en plundering in zijn landen was 't gevolg, herhaalde belegering van Utrecht, ook met de hulp van Heer Arnold, was de wederwraak. Eindelijk werd hij genoodzaakt zich te onderwerpen en den bisschop den eed van trouw te zweren, - een' eed, die spoedig weer verbroken werd. En de nooit rustende krijg ontbrandde weer met al zijn' nasleep van plundering en moord. Toch stierf Heer Arnold, in 1363, met den bisschop verzoend en in vrede.
Zijne dochter Guyotte bragt door haar huwelijk met Johan van Egmond de IJselsteinsche goederen aan een geslacht, dat zich in de toenmalige oorlogen geenszins onbetuigd liet. Een later Heer, mede Johan geheeten, was in openlijk verzet tegen graaf Willem VI, en in 1416 had het slot een beleg van een jaar te verduren, dat met de overgave er van eindigde; maar in het volgende jaar wist zijn broeder Willem stad en kasteel met geweld te herwinnen. Toen begon die merkwaardige belegering van IJselstein, waaromtrent ons zooveel bijzonderheden in de uitgegeven grafelijke rekeningen van dien tijd zijn bewaard, die zulk een' diepen blik vergunnen in allerlei bijzonderheden uit het leven van die dagen en 't zoozeer doen wenschen, dat zooveel rijke schatten van dien aard, nog in de archieven berustend, ter algemeene kennisse rnogten worden gebragt. Men zou een uit-
{==107==} {>>pagina-aanduiding<<}
voerige geschiedenis van dat beleg kunnen schrijven en daarin kostbare bijdragen kunnen leveren voor de kennis der belegerings- en verdedigingskunst in Vrouw Jacoba's tijd, en daarmede een' schat van dic kleinigheden, die juist aan de geschiedenis leven geven en de lang gestorven geslachten weer menschen maken van vleesch en bloed. Hier is het daartoe tijd noch plaats. Alle magt, die Jacoba in 't veld kon brengen, alle hulp waarover zij toen nog kon beschikken, werd gebruikt om het sterke en geduchte kasteel, dat zooveel onrust brouwde, te doen vallen. Ook de burggraaf van Montfoort ‘met zijn busse’ (zijn kanon) ontbrak er niet, noch de burgerij van Utrecht, die tot elken prijs van den gevaarlijken nabuur ontslagen wilde zijn. Den 23sten Junij 1417 moest het slot worden opgegeven, en het werd tot den grond toe geslecht, de stad ontmanteld. Nog in Augustus van het volgende jaar was de verbittering van Jacoba niet geweken. Toen gaf zij bevel aan de ingezetenen van het geteisterd IJselstein, om alle huizen, schuren, bergen en getimmerten, welke binnen de grachten en 
nedergeworpen muren en torens hunner stede nog staande waren, onverwijld af te breken en weg te ruimen. IJselstein moest geheel en al verdwijnen. Werd aan dat bevel niet voldaan, dan werd Utrecht verzocht, alles neer te werpen wat na Allerheiligen nog staan mogt. Die van Utrecht aarzelden niet. Naauwelijks was in 1418 het heilig kerstfeest gevierd, of de burgers togen uit en verwoestten alles, en gaven in 't midden van den Avinter de schamele gemeente aan gebrek en koude prijs! - Later had Jacoba er berouw van. Bij haar uitersten wil verzocht zij, 250 Bourgondische schilden uit te reiken aan de parochiekerk te IJselstein, 50 aan het klooster en 50 aan het gasthuis. En Johan van Egmond liet niet af, zich op de stad Utrecht en haar burgers te wreken, zooveel hij het kon, om wat zij aan zijn slot en zijne stede van IJselstein hadden gedaan. De haat tegen Utrecht bleef in 't geslacht van Egmond erfelijk bewaard.
Allengs begon de stad zich weer te verheffen onder 't bestuur van Willem van Egmond, wien zijn broeder Johan haar had afgestaan, toen hij zelf als ruwaard voor zijn' oudsten, maar nog

{==108==} {>>pagina-aanduiding<<}
minderjarigen zoon Aernout de regering van het hertogdom Gelder aanvaardde. Maar onder zijn bestuur werd zij ook weer verwoest en tot den grond toe verbrand. Zijn zoon Frederik werd gevangen genomen op het slot te Grave, met hertog Aernout van Gelder, zijn' neef. Willem koos de partij van den vader tegen Adolf en begon wel zijn eigen stad te versterken, maar die van Utrecht verhinderden het, en zoo werd het openliggende plaatsje in 1466 door de Gelderschen aan den ondergang prijs gegeven. Wèl werd in 1470, op bevel van hertog Karel den Stoute, de zoen tnsschen de Egmonds en de stad Utrecht gesloten, wèl werd die gevierd, met een' grooten maaltijd, waarbij het huis Hazenberg - toen het Utrechtsch stadhuis - de gasten naauwelijks bevatten kon. Maar daarmede was de veete tusschen IJselstein en Utrecht niet voor goed geëindigd. - Toen Karel de Stoute was gesneuveld, braken de onlusten met vernieuwde kracht weer uit. De Utrechtschen verdreven hun' gehaten bisschop David van Bourgondië. Frederik van Egmond, nu Heer van IJselstein, koos de zijde van Maximiliaan van Oostenrijk, die den verdreven kerkvorst eindelijk met geweld weer in Utrecht bracht. In dien oorlog werd IJselstein vruchteloos belegerd, Utrecht daarentegen ingenomen en gedwongen, Frederik van Egmond als stadhouder te ontvangen, deze weldra weer met zijn volk uit de stad verdreven, en zoo duurde het jaren lang. In 1510 weer een aanslag op IJselstein beproefd, in 1511 eene overrompeling van Utrecht, in hetzelfde jaar nogmaals een zwaar beleg van IJselstein, met alle magt die vereenigd kon worden, maar wederom te vergeefs, daar het Heer Frederiks oudsten zoon, Floris, gelukte de bedreigde stad te ontzetten. Maar nu werd eindelijk een vaste vrede getroffen, die met groote plegtigheid den volke werd bekend gemaakt, en de rol van IJselstein was uitgespeeld. Daar kwamen andere tijden. Keizer Karel wist in zijn erflanden den vrede wel te doen bewaren, en de baronie 
van IJselstein werd eenvoudig een rijke bezitting, het stedeke de rustige woonplaats van nijvere burgers en stillevende renteniers. Het huwelijk van Willem van Oranje met Anna van Buren, de dochter van Maximiliaan, de kleindochter van Floris
    
{==109==} {>>pagina-aanduiding<<}
 van Egmond, bragt de heerlijkheid aan onze stadhouders, totdat de omwenteling er den laatste hunner van beroofde.
Allerlei gunstige bepalingen voor wie er wilde wonen en huizen bouwen, bragten IJselstein tot een' zekeren bloei en deden er die kapitale woningen verrijzen, die nog het plaatsje versieren, waarvan er nu niet weinigen ledig staan, voor geringen prijs te koop of te huur, voor wie daar van zijn spaarpenningen leven wil. Het slot werd slechts nu en dan door de prinsen van Oranje bezocht; de drost der heerlijkheid had er zijn verblijf. Na de omwenteling werd het staatseigendom en verhuurd, 't Werd in het begin dezer eeuw te koop aangeboden om te worden gesloopt. Gelukkig had de toenmalige bewoner, Jhr. N.H. Strick van Linschoten, Heer van Bunnik en Vechten, er nog eenige jaren huur aan, en dat schrikte de sloopers af. Jhr. Strick van Linschoten werd eigenaar, en thans behoort het aan en wordt het bewoond door zijne dochter, Jonkvr. L.E. Strick van Linschoten, die het merkwaardig kasteel in goeden staat onderhoudt. Als menschenhand het niet verwoest, dan kan het nog lang den tijd trotseren.

Het stadje zelf heeft men spoedig gezien. Het tamelijk aanzienlijke gemeentehuis heeft een torentje en een hardsteenen bordes, dat met een reusachtig wapen is versierd. De Hervormde kerk ligt vriendelijk tusschen 't plantsoen, dat hier den ouden stadswal heeft vervangen. De schoolkinderen spelen er gaarne, en jonge dames oefenen er zich in 't edel croquetspel, waarbij althans geen drukke passage hen hindert. Wie in IJselstein komt, verzuime niet zich de kerk te doen ontsluiten; wat daar binnen is te zien, zou alleen wel de moeite der reis beloonen. Hier zijn twee graftombes, waarvan de eene althans tot de belangrijkste monumenten der oude beeldhouwkunst behoort. Tot voor weinige jaren was de eene tombe, die toen in het noorderkruispand der kerk stond, geheel verborgen onder zitplaatsen en na-
{==110==} {>>pagina-aanduiding<<}
genoeg onbekend, zoodat zelfs v.d. Aa er geen melding van maakt en bij de opgave der nog in ons land bestaande graftombes, in den 7den jaargang der Kronijk van het. Utrechtsen Genootschap, alleen het bestaan er van berigt wordt, met bijvoeging ‘dat onderzoek wenschelijk zou zijn’. Dit onderzoek geschiedde dan ook in 1855 door eene commissie van wege dat genootschap, bestaande uit de HH. L.J.F. Janssen, C.L. Schuller tot Peursum en P.J. Vermeulen, en deed de hooge belangrijkheid blijken van een werkstuk, dat, hoewel geschonden, de moeite en kosten eener restauratie zeer verdiende en alleszins beloonen zou. Immers, al was blijkbaar de tombe indertijd moedwillig opengebroken, waarschijnlijk om er onderstelde kostbaarheden uit te rooven, de gelaatstrekken der vier afgebeelde personen - twee ridders met hunne vrouwen - waren nog zeer goed bewaard en wettigden het vermoeden, dat het portretten waren. En nu bleek het uit de bijgevoegde wapens, dat de eene ridder Gijsbrecht van IJselstein was en de dame nevens hem niemand anders dan de kloeke Baerte van Heukelom, de andere Heer Arnold met zijn gemalin, Maria van Henegouwen. Het 
Utrechtsch Genootschap, gesteund door het kerkbestuur van IJselstein en door eenige subsidiën - ik meen van Rijk en Provincie - nam het besluit, de schoone tombe te laten hertellen en droeg het werk aan den beeldhouwer Georges op. Eere aan 't genootschap, dat zulk een goed werk heeft gedaan! De gansche tombe, die blijkbaar zelve tot begraafplaats heeft gediend, werd overgebragt naar het koor, waar zij, goed bewaard en zorgvuldig beschermd, voor belangstellenden te zien en te bewonderen is. Zij bestaat uit zwart marmer. De vier beelden liggen er nevens elkander, de handen gevouwen op de borst, de voeten der ridders rustend op leeuwen - de zinnebeelden van moed; die der vrouwen op honden - de symbolen der trouw. Boven hunne hoofden is een Gothische deklijst, als verhemelte; ter zijde van het hoofd staan de wapens van IJselstein, van Arkel en van Henegouwen. Op het graf liggen nog twee oude ijzeren helmen, die er ook op gevonden werden. Twee andere

{==t.o. 111==} {>>pagina-aanduiding<<}


{== afbeelding 
	
P.A. Schipperus del. lith.

Lith Emrik & Binger
==} {>>afbeelding<<}
    


{==111==} {>>pagina-aanduiding<<}
helmen, de elleboog van een harnas en een ijzeren handschoen, die vroeger ook er op hadden gelegen, zijn zoek geraakt. Het geheel is zeer bezienswaardig, zoowel om het verdienstelijke der bewerking zelve, als om de belangrijkheid der personen, die er zijn voorgesteld. Het laat zich vermoeden, dat het Guyotte van IJselstein is geweest, die de tombe voor hare ouders en grootouders heeft laten vervaardigen. In later tijd, toen IJselstein aan de Egmonds behoorde, was daartoe wel geen aanleiding meer. Jammer, dat de tombe met de liggende figuren niet goed is aftebeelden. Eene photographie, van boven genomen, is opgenomen in de Bijdragen van Jhr. J.J. de Geer; een model der tombe wordt bewaard in de verzameling van het Utrechts Genootschap.
Nevens dit monument staat nog een tweede. Op een voetstuk, met vier nissen ter wederzij, gedekt door een' blaauwen gepolijsten steen, ligt het zandsteenen beeld eener vrouw, eveneens met gevouwen handen en de voeten rustende tegen een hondje. Twee kinderen ondersteunen het kussen, waarop het hoofd rust. Ook dit beeld was geschonden en met lagen witkalk overdekt. Na 't voorzigtig wegnemen van de kalk bleek het kleed, het hoofddeksel en de kant der matras met groote zorg bewerkt, gelijk het geheele beeld van zeer goede bewerking is. Op de voorzijde staat het wapen van Egmond, gevierendeeld met Buren en met IJselstein als hartschild. Aan het voeteneind staat het wapen van Culemborg, gevierendeeld met van de Lecke. - Uit deze wapens blijkt, wat trouwens ook het opschrift vermeldt, dat hier rust: ‘Aelit dochter van Culemborg, ❋vrou van Ysselsteyn die stierf❋ Ano XIIIICLXXI den XXIsten Dach July❋.’ 't Is Aleida, Heer Gerards dochter van Culemborg, met wien Frederik van Egmond in het jaar 1464 met groote pracht in den echt verbonden werd. Lang heeft hij haar niet gehad, en van de zeven jaren van hun huwelijk had hij er nog bijna twee in gevangenschap te Nijmegen doorgebragt. Dat hij haar liefhad, wordt wel bewezen door de schoone tombe, die hij aan hare nagedachtenis wijdde. Sints ongehuwd gebleven, is hij aan de zijde van de huisvrouw zijner

{==112==} {>>pagina-aanduiding<<}
jeugd ter ruste gelegd, toen hij in 1522 stierf. Vier groote zerken aan het hoofd van het praalgraf dekken den grafkelder, waar zij zijn bijgezet. Op twee zerken zijn de zeer uitgesleten gestalten te onderscheiden van een' ridder in volle wapenrusting en van eene vrouw in lang gewaad. De beide anderen, zeer goed bewaard, vertoonen de wapens van Egmond - Buren - IJselstein, en van Culemborg - van de Lecke, beide met de helmen en helmteekens versierd, - het eene met den ‘pijnappel’ of bos hanevederen van Egmond, het andere met den ezelskop van Culemborg, - die hier evenwel meer op eene ree gelijkt. Trouwens, de steenhouwer heeft zich in de bewerking dezer zerken meer vergist. - Hier ligt dan Heer Frederik van Egmond, de eerste graaf van Buren en Leerdam, de onvermoeide bestrijder van het Sticht, wiens gansche leven een aaneenschakeling van krijgstogten was. De oneerbiedige schare noemde den geduchten edelman ‘Scheele Gijs’, gelijk zijn zoon Floris, ondanks zijn hooge titels, in hun' mond ‘Floortgen Dunbier’ heette. - Ook deze prozaïsche bijnamen zijn karakteristiek voor het volk, dat ze gaf.
Van de kerk der Hervormden begeven wij ons naar die der R. Catholieken, aan de haven. Wij vinden er eenen zeer schoon bewerkten predikstoel, die weinig bekend schijnt, dien ik althans nergens vermeld vond. Eene beschrijving er van schijnt ook niet te bestaan. Ons ontbrak ditmaal de tijd tot meer naauwkeurige bezigtiging. De kansel rust op een levensgroot, goed bewerkt beeld van den H. Franciscus, die van allerlei dieren vergezeld is. Aan den opgang staan twee symbolische vrouwenfiguren, terwijl het geheel rijkelijk met snijwerk is versierd. Men verhaalde ons, dat de preekstoel voor omstreeks 80 jaren uit Brabant was gekomen. Het kunstwerk verdient naauwkeuriger onderzoek, dan ons vergund was er aan te besteden.

{==113==} {>>pagina-aanduiding<<}

't Was een vriendelijke avond, toen wij naar Utrecht wandelden, 't Was er stil en rustig langs de welige graanvelden en de rijk geladen kersenboomen, waar de wachters met het geweer de musschen bedreigden, langs de rietlanden, waar de karekiet zijn kunstig nest ophangt aan de stengels en zijn eigenaardig gefluit laat hooren. De weg voert ons voorbij het aloude Ryppickerweerd, nu een boederij, die in haar' bouwtrant nog de sporen vertoont van een voormalig heerenhuis en onder het ronde tuintje bij het hek wel de fundamenten van een' toren zal verbergen. Naar de overblijfselen van het huis 's Heerendijk aan den IJsel, waar de eerste Hernhutters zich gevestigd hadden, vroegen wij vergeefs. Niemand had ooit dien naam gehoord. Het bleek mij later, dat de boeren het Hernhut noemen. Men moet bij het navragen alle dingen maar weten!
Langs de vaart en dwars door Jutfaas ging de togt. Maar wat in dat deel van Utrecht bezienswaardig is, blijve voor een latere wandeling bewaard. Bij 't verlaten van IJselstein sluiten wij dezen togt, die ons door een merkwaardig deel van ons vaderland heeft gevoerd, merkwaardig om de rol, die het in onze oude geschiedenis heeft gespeeld, en om de overblijfselen uit den grijzen voortijd, die 't ons vergund was te bezoeken.

Aanteekeningen.

Deze togt vordert een' langen zomerdag, wanneer men onder weg den noodigen tijd ter bezigtiging van het merkwaardige wil overhouden. Wie een deel er van per rijtuig wil afleggen, kieze daartoe liefst den afstand tusschen Montfoort en IJselstein. Voor het laatste gedeelte kan men welligt gebruik maken van de stoomboot, die van IJselstein op Utrecht vaart.

Behalve de gewone bronnen, die ik in 't vervolg niet meer bij name zal opgeven, als v.d. Aa, Rademaker, Kok, de tegenw. Staat der Ver. Ned., gebruikte ik met vrucht het belangrijk archief van kerkelijke en wereldsche geschiedenis van Dodt van Flensburg. In Deel I is o.a.

{==114==} {>>pagina-aanduiding<<}
te vinden, de conferentie tusschen den markgraaf van Megen en de Staten 's lants van Utrecht, om Woerden weer aan 's konings zijde te brengen, en de brief van Jacobus Hegius aan Alb. Boll. In Deel II vindt men het gebeurde met Cornelia, des kosters dochter; in Deel IV de resolutiën van de Staten Generaal aangaande de alteratie te Utrecht in 1610. Hierover geeft ook de kroniek van het Utr. gen. 1867 nog 't een en ander. In Deel V staat de gift der geschilderde glazen op 't Stadhuis. Brieven van Maria van Nassau over de pandheerlijkheid, zijn opgenomen in de kroniek 1854. Over de kerkelijke twisten is uitvoerig gehandeld door H.Z. Jansen in de godgel. bijdragen voor 1868 en door Reudler in de Bijdragen van Schulz Jacobi en Domela Nieuwenhuis. Daaruit blijkt ook, dat het portret van Pistorius gemaakt schijnt naar de van hem bestaande beschrijving. Bijzonderheden omtrent het beleg van Woerden in 1575-76 zijn te vinden in de Vad. letteroef. voor 1838, omtrent den aanslag op Woerden in 1672 in de Milit. Spect. voor 1851, over den ramp van Woerden in 1813, behalve in het uitvoerig werk van Meulman, in de brochures van Mr. W.A.C. de Jonge en Jhr. Mr. van Oldenbarneveld gen. Witte Tullingh.
Wat van de oude Heeren van Woerden bekend is, werd meegedeeld door Mr. L.Ph.C. van den Bergh in de Bijdragen voor Vad. gesch. en oudh. N.R. Deel 7, terwijl Jhr. J.J. de Geer van Oudegein, in de in den tekst genoemde Bijdragen, over den vroegeren toestand van het landschap eenig licht verspreidde. Ook de kroniek van het Utr. gen. leverde belangrijke bouwstoffen, o.a. het weinig bekende liedje op den slag van Nieuwpoort in jaarg. 14. Vooral voor Montfoort en IJselstein zijn de werken van dat genootschap hoogst belangrijk, met name jaarg. 8, 9 en 14. De rekeningen betreffende het beleg in 1417 zijn in jaargang 9 te vinden.
Een volledige opgave der burggraven van Montfoort is geleverd in den 8sten jaargang van den Navorscher. Over Floris en Maximiliaan van Egmond meende ik in den tekst niet in nadere bijzonderheden te moeten treden, daar de historische rol van IJselstein is uitgespeeld bij het leven van heer Frederik, maar tot dit tijdvak behoort nog een aardige brief van Jonker Floris, geschreven 14 Aug. 1490 ‘in 't heer voor Montfoirt’, waarin hij zekeren priester Jan van Lottum aan de stad Elburg aanbeveelt, om de wille van diens broeder Ot, zijn' ‘Scoelmeister’ in zijn jonge dagen. Deze brief pleit voor 't karakter van ‘Floortgen Dunbier’. Het origineel berust op 't archief van Elburg en is door Nijhoff opgenomen in het 6de deel zijner Bijdragen. Ook de gedenkwaardigheden uit de gesch. van Gelderland van dien geleerde leveren een aantal bijzonderheden. Het werk van Löher over Jacoba van Beijeren is voor de geschiedenis der Hoeksche en Kabeljaauwsche twisten geraadpleegd.






    
    
    


{==115==} {>>pagina-aanduiding<<}

Van Heerenveen naar Olterterp.

Konden wij beschikken over het beroemde paardje Clavillenno, dat Don Quichotte van de Mancha met zijn' schildknaap Sancho Panza geblinddoekt zou voeren naar het eiland Barataria, om de schoone gravin Trifaldi te verlossen uit de magt van den geweldigen reus Malambruno, ik zou u uitnoodigen, er gebruik van te maken. 't Zou evenwel niet zijn, om uit te gaan op een geheimzinnig en gevaarlijk avontuur. Ik zou u onverwacht neerzetten te midden van een bosch van krachtige eiken, die hun knoestige takken ver in het rond uitbreiden en hier en daar door het digte lommer hunner breede kroonen een' blik op den blaauwen hemel vergunnen. Ik zou u leiden langs het smalle voetpad, waar het doorvallend zonlicht speelt op de graauwe stammen en op den rijk geschakeerden grond, waar het donkergroen van het mollig mos zich vermengt met het glinsterend bruin der afgevallen bladeren, - de vonders over, waar het pad wordt doorsneden door breede, diepe greppels als lange, groene lanen, die het oog vergunnen ver in het bosch door te dringen, en over wier hooge kanten de varens hun golvende pluimen buigen. Ik voerde u langs schilderachtige boerenerven, met klimop begroeid, door eiken overschaduwd en langs

{==116==} {>>pagina-aanduiding<<}
zandige boschwegen, verlevendigd door de bonte runderen, die de heldere boerenmeid naar de weide drijft, of door de schaapskudde met den grijzen herder en zijn' bedrijvigen hond. Ik bragt u langs open plekken, waar het geele koren en de witte boekweit met zijn' rooden stengel tusschen de bemoste stammen en de donkere bladeren in den zonnegloed rijpt, langs hooge kampen, met grazend vee gestoffeerd, door welig hakhout omzoomd, aan wier steile wallen de braamstruik met zijn scherpe dorens, of de brem met zijn geele bloemen wast. Ik ging u voor over slingerende paden, onder statige dennen, rood gekleurd door het licht, die hoog in de lucht hun armen uitstrekken en hun naalden ineenweven als tot een beschermend dak. Ik wees u op kleine heidevelden, waar in den laten zomer de paarsche erica's hun fijngekleurd tapijt over uitspreiden, waar het eenvoudig plantje zoo vriendelijk langs het witte zandspoor bloeit en waar de gonzende bijen hun' rijken voorraad vergaderen. Ik leidde u op den breeden heirweg, die in bevallige bogten zich slingert langs het deftig buitengoed, met zijn veelvoudig geschakeerde heesters en opgaande boomen, met zijn schaduwrijke lanen en met de groote weide er tegenover, door sierlijke boomgroepen afgewisseld. Ik toonde u de vriendelijke villa met haar rijk begroeide veranda en haar heldere waterpartij, waarin de witte muren van een kerkje zich spiegelen, en de krachtige olmen, waarboven zich even de ranke torenspits verheft. En ik ben overtuigd, dat menigeen, verrast en betooverd, haast ongeloovig zou vragen: ‘zijn wij hier in Friesland!’ Inderdaad, wie zich Friesland voorstelt als een eindeloos weiland, van lange vaarten doorsneden en afgebroken door ongezellige meeren en poelen, die kent althans dat gedeelte niet, waarvan ik trachtte een vlugtige schets te geven, - den omtrek van het kleine, maar wonderschoone dorpje Olterterp, met zijn kerkje en zijn verspreide huizen behoorend tot het landgoed, waarop
wij ronddwalen, dat, even als zijn eigenaar, van Boelens heet. Wij zijn hier in een uitnemend schilderachtig gedeelte van Friesland, in een streek, die het toont, wat met zorg en kennis en volharding van heiveld en veengrond

{==117==} {>>pagina-aanduiding<<}
te maken is. Sints 't begin dezer eeuw werd het uitgestrekte landgoed aan den hoogen zandgrond ontwoekerd. Bij duizendtallen prijken er prachtige eiken en dennen. En de onmiddelijke omtrek van Olterterp is de eenige niet in dit bekoorlijk oord, waar de zorgende menschenhand de heide wist te herscheppen tot rijkelijk rentegevende bosschen en tot lusthoven, waardig de woonplaatsen van hooggeboren edelen te zijn. Geheel Beetsterzwaag, waartoe Olterterp behoort, is een aaneenschakeling van zulke wouden en buitengoederen, merkwaardig om hun hoogst belangrijke houtcultuur en aantrekkelijk om den onuitputtelijken schat van schoonheden, die zij den wandelaar te genieten geven. Wie een' tijd lang hier vertoefde, die nam er een' alleraangenaamsten indruk van mede, - mits het vriendelijk zonlicht hem niet al te ongunstig is geweest.
Wij willen een' blik slaan op dit gedeelte van Friesland; 't zal ons tevens niet aan gelegenheid ontbreken, het een en ander op te merken omtrent de gemeente Opsterland, waarvan Beetsterzwaag de hoofdplaats is. Om mogelijk misverstand te voorkomen, zij hier gezegd, dat het volstrekt mijn bedoeling niet is, alle of zelfs vele merkwaardigheden uit het rijke Friesche volksleven ditmaal te behandelen. Wij hopen nog meermalen de provincie te bezoeken, die zooveel eigenaardigs heeft overgehouden. Wij zullen dan gelegenheid hebben, over allerlei te spreken, wat vermelding verdient. Beschuldig uwen gids dus niet te spoedig van onvolledigheid in zijn aanwijzingen, als gij in deze wandelingen nog tal van zaken mist, die gij in een beschrijving van Friesland met regt verwachten zoudt. Voorshands merken wij op, wat ons onderweg in het oog valt, zonder ons angstvallig te bekommeren over zooveel, dat nog onvermeld blijft.

Hoe komt men te Beetsterzwaag? Wij hebben met die zeer eenvoudige vraag reeds terstond een groot bezwaar genoemd. Werkelijk zouden wij op den weg er heen wel eens een

{==118==} {>>pagina-aanduiding<<}
paardje als Clavillenno wenschen, natuurlijk, mits het niet, als het ros van den ‘vernuftigen jonkheer’ met vuurwerk geladen ware! Niet zoo heel groot is 't getal dergenen, die er gemakkelijk en aangenaam komen kunnen. Zelfs voor de Friezen is 't in den regel nog al een reis. Op een' langen zomerdag is de togt uit de hoofdstad wel te maken over Hardegerijp, Quatre-Bras, Bergum en Dragten, en dan over Beets, Oldeboorn en Akkrum terug. Maar men moet dan heel wat uren tusschen de wielen zitten en zich met een tamelijk oppervlakkig bezoek aan het doel van den togt vergenoegen! En wie van den kant van Heerenveen komt, die moet zich een' weg getroosten, die rijker aan verveling dan aan natuurschoon is. De spoorbaan hecht dit deel van Friesland nog niet aan de buitenwereld. Maar over eenige jaren zal, naar men hoopt en verwacht, een buurtspoorweg de stations Heerenveen en Veenwoude verbinden. Dat zal voor tal van welvarende dorpen een hoogst gewenscht middel van gemeenschap zijn! Evenwel, wie het land wil leeren kennen, die gebruike den spoorweg niet te veel! De spoorweg houdt zich in den regel aan den buitenkant der bewoonde plaatsen en doorsnijdt, uit den aard der zaak, doorgaans de minst schoone gedeelten van het landschap. Niets dwazer, dan te willen oordeelen over een land, dat men alleen met een' spoortrein doorgevlogen is! En laat ons maar niet te veel klagen, wij verwende kinderen der negentiende eeuw! Nog geen honderd jaar geleden werd het geschreven: ‘onder de aangenaamheden van dit Dorp (Beetsterzwaag) kan en mag men ook met recht tellen, dat aldaar voor een ieder der Ingezetenen weeklijks tweemaal gelegenheid is, om van daar, op eene zeer gemakkelijke wijze, in Frieslands hoofdstad te komen, dewijl, ongeveer een uur van daar, op Smallen Ee namelijk, een veerschip tot dat einde, 's Maandags en Vrijdags, gereed ligt, en 's Dingsdags en Zaturdags wederkeert; kunnende de inwooners van Beetsterzwaag, die niet verkiezen 
derwaarts te wandelen, zich bedienen van een vragtwagen, die op gemelde dagen van daar naar Smallen Ee rijdt.’ Dat was dus toen reeds iets extra's. En wie nu den eentoonigen ouden postweg naar Smallee kent en de geriefe

{==119==} {>>pagina-aanduiding<<}
lijkheden van een veerschip en de gansche verveling van de vaart naar Leeuwarden - tenzij de wind zeer gunstig is, en dat is haast onmogelijk op een vaarwater, dat zoo onophoudelijk van rigting verandert! - en wie iets vermoedt van de heerlijkheden van een' ‘vragtwagen’, die besluit ligtelijk uit deze ‘aangenaamheid’, dat het er toen elders in Friesland met de openbare vervoermiddelen allererbarmelijkst moet hebben uitgezien. Daarbij vergeleken is Beetsterzwaag aanmerkelijk vooruit gegaan. De ingezetenen kunnen nu ten minste tweemaal ter week op é'en' dag heen en terug met de stoomboot van Dragten naar Leeuwarden, of dagelijks over Heerenveen met een diligence, die ons een voorwereldlijk voertuig schijnt, maar vermoedelijk toch den ouden vragtwagen wel ver achter zich laten zal! Ook is tegenwoordig de gansche gemeente Opsterland, gelijk geheel Friesland, van goede kunstwegen voorzien.
Niettemin - te ontkennen is het niet, voor ons is Beetsterzwaag tamelijk afgelegen. Wij zijn de stootende rammelkast ontwend, die, onder den pseudoniem ‘diligence’, haar weinig aanlokkende diensten aanbiedt, en het rijden met eigen gelegenheid is in Friesland duur; ook zijn de huurrijtugen er vaak nog tamelijk primitief. Zijt gij alleen, dan gaat niets boven de vlugge postkar, waarop evenwel in het goede saizoen bij tijds plaats dient besteld. En ‘verkiest gij te wandelen’, nu ja, dan kunt gij overal komen.

Hoe komt men in Beetsterzwaag? Ik onderstel, dat wij met den spoortrein van Zwolle op Leeuwarden komen. Wij verlaten dan te Heerenveen den trein. Wat onderweg te zien was, blijve ditmaal onvermeld. Ook zien wij in Heerenveen niet meer rond, dan noodig is om op te merken - en dat merkt men van zelf op - dat het een bloeijende plaats is, wier goed onderhouden huizen van welvaart getuigen. Dien indruk ontvangt men overal in Friesland. Men ziet terstond, dat het een welvarend land is. Het volk is goed in de kleeren; huizen en hofsteden,

{==120==} {>>pagina-aanduiding<<}
met wat daartoe behoort, zijn goed in de verw; paarden en runderen zijn goed in het voêr. 't Is een uitzondering, als men een verwaarloosd erf, een verwilderd land, een verweloos schip, een haveloos mensch ziet. Ik herinner mij niet, ooit een' enkelen barrevoeter ontmoet te hebben. De Friezen zijn liefhebbers van heldere kleuren, zonder evenwel hun huizen zóó bont op te schikken en uit te monsteren, als de Noordhollandsche boer in ‘de Streek’. Groen en grijs en paarsch in allerlei nuances zijn de kleederen hunner vrouwen en dochters. Deur- en vensterkozijnen hunner woningen steken door hun zuiver wit of licht geel scherp tegen het donker groen der paneelen van deuren en luiken en het rood van den baksteen en het schitterend blaauw van het pannendak af. Roode gordijnen, door een' koperen vergulden beugel in het midden zamen genomen, versieren menig deurlicht en menig glazenwagentje. Op den bak en de wielen hunner sjeezen brengen zij gaarne vergulde randen. En dit een en ander is niet altijd smaakvol, doorgaans niet schilderachtig, maar 't heeft die eigenaardige schoonheid van reinheid en welvaart, die het hart goed doet. Het spreekt van die liefdevolle gehechtheid aan wat men het zijne mag noemen, die een der eigenaardigheden van het Friesche volkskarakter uitmaakt.
Wij hebben overvloedige gelegenheid, deze en dergelijke opmerkingen te maken, terwijl wij het vlek Heerenveen in een deel zijner lengte en in zijn gansche breedte doorwandelen, en ook nog geruimen tijd, nadat wij zijn grenzen verlaten hebben. Want wij zijn nog in lang niet op het open veld; althans langs den eenen kant van den grooten weg strekt zich nog een lange huizenreeks uit. Onmiddelijk aan Heerenveen paalt het kleine dorpje het Meer, en daaraan weer een gedeelte van het zeer groote dorp de Knijpe. 't Blijft hier nog huis aan huis, alleen door erfjes en tuintjes afgescheiden. Aan de overzijde der vaart, die nevens den straatweg loopt, staan de boerderijen en arbeiderswoningen verder uiteen. Een voetpad loopt daar langs, met tallooze brugjes over tallooze dwarsvaarten, die zich uitstrekken te midden van vlakke weilanden, tot in de verte de bosschen van het Oranje

{==121==} {>>pagina-aanduiding<<}
woud den gezigtskring beperken. Wij zijn hier te midden van een landstreek, die haar tegenwoordige gedaante en haar' tegenwoordigen bloei aan de prozaïsche, maar hoogst belangrijke verveening dankt. 't Was hier vroeger alles hoog veen, totdat in 't begin der 17de eeuw de groote vaart, de Compagnonsvaart, gegraven werd met de ontelbare slooten, die den turf uit de veenen naar de hoofdvaart moesten brengen. Hier is sints lang de verveening afgeloopen en het land als weiland in gebruik; elders zullen wij dit merkwaardig werk nog in vollen gang zien en dan gelegenheid vinden, er iets naders van te zeggen. Onder al de huizen, waar langs de weg ons voert, trekt niet één onze bijzondere opmerkzaamheid, behalve welligt eene nieuwe boerderij, op den hoek van een' eindeloos langen, volstrekt kalen weg, die dwars door het weiland op 't Oranjewoud aanloopt. De boerderij draagt met groote letters haar' naam, de Hereeniging, in den gevel, en wij willen haar te minder onopgemerkt voorbijgaan, omdat er eenigszins een historische bijzonderheid aan verbonden is, en daaraan is deze landstreek niet overrijk! Zij behoorde in den tijd der republiek onder het Oranjewoud, toen de bezitting en het zomerverblijf der Friesche stadhouders. De revolutie kwam, en de vorsten van Oranje moesten als ballingen den vaderlandschen grond ontvlugten. Hunne bezittingen werden als domeingoed door de natie in beslag genomen, en in 1812 werd het Oranjewoud in perceelen verkocht. Zoo werd ook deze boerderij er van gescheiden, gelijk het geheele Oranjewoud in onderscheidene lustplaatsen werd gesplitst. Voor eenige jaren kocht haar de heer de Blocq van Scheltinga, van wiens buitenverblijf wij de witte muren even uit den donkeren achtergrond van het bosch zien te voorschijn komen, en hereenigde de plaats met een deel van het goed, waartoe zij vroeger behoord had. Zoo heeft zij ons een stukje onzer geschiedenis te verhalen en wel niet uit dat
gedeelte, dat het meest aantrekkelijk en verheffend is! Dan hooren wij nog liever de vlakke velden en de regte slooten vertellen van der menschen ondernemingsgeest en vlijt, waardoor de onvruchtbare hoogeveenen in een rijke landouw zijn herschapen.

{==122==} {>>pagina-aanduiding<<}

De huizen langs den straatweg hebben een einde; wij zijn de Beneden Knijpe uit, maar het groote dorp buigt zich met de vaart regts af en vormt nog een lange streek van boerderijen, in 't geboomte liggend en zoo de eentoonigheid van het onmetelijk weiland wat verbrekend. Dit deel van het dorp heet de Boven Knijpe en is in zoover het voornaamste, omdat daar van ouds de kerkgebouwen der Hervormden en der Doopsgezinden liggen. Nu zijn wij in waarheid in het vrije veld! Regts en links grasland, zoover het oog mag reiken, weiland met slooten, en regt voor ons uit de witte grindweg, met een sloot aan wederzij. Ter linker zijde hebben wij een' zeer grooten polder, die den bescheiden naam van de Zestien Roeden draagt. Een enkel kerktorentje in de verte toont hier en daar, dat er ook menschen wonen, en daar het land bijna uitsluitend tot hooiland wordt gebruikt, ontbreekt hier ook de levendigheid, die het vee elders aan de uitgestrekte grasvlakten geeft. Alleen in den hooitijd is hier leven. Dan is de vlakte met witte stippen bezaaid. 't Zijn de tenten der maaijers, die er de dagen der week doorbrengen. Doorgaans liggen de hooilanden zóó ver van de boerderijen, dat de arbeiders niet thuis kunnen komen. Maar des Zaturdags avonds worden zij met den wagen gehaald. Dan ziet men de ‘mieden’ rijden, zes op een' wagen, de seisen omhoog, als een zonderlinge krijgsbende, die ten oorlog trekt. Zondag avond rijden zij terug, met den voorraad voor de week. Dan wordt er hard gewerkt in die dagen! Dan heeft het anders zoo eentoonig landschap een wonderlijke bekoorlijkheid. Dan wemelt het in de velden van bezige gestalten, dan klinkt over de vlakten het eigenaardig geluid van het scherpen der seisen, dan vervullen de geuren van het opgestapeld hooi de lucht, dan glijden door de slooten de lange schuiten met hun kostbare vracht. En ginds, aan dien breeden dam, waar een vaart, wier begin zich in de onafzienbare verte verliest, zich aan
de wegsloot aansluit, daar worden de kleine, sterke wagens geladen; daar liggen de schepen, die 't aangevoerde hooi innemen; daar arbeiden de gespierde mannen in hun grijze kousen, korte naauwsluitende broek en gestreepten borstrok,
    
{==123==} {>>pagina-aanduiding<<}
 met den stroohoed op het hoofd, daar arbeiden zij van 's morgens vroeg tot 's avonds laat op den langen zomerdag. Want er is haast bij het werk, om het hooi met het drooge weder binnen te krijgen. Wee, als het regent, dag aan dag! Dan zijn de lage landen moerassen, dan kan er niet gemaaid en ingezameld worden. Dan sleept zich de lange, lange dag in eindelooze eentoonigheid voort, en dan slapen de ‘mieden’ in hun tenten. 't Is voor de boeren een groot bezwaar, voor hun wintervoeder afhankelijk te zijn van die vaak zoo ver afgelegen landen. Het hooi komt hun duur, en velen trachten dan ook door stalvoedering hun' landbouw zóó in te rigten, dat de plaats van de ‘maden’ vrij wordt. Intusschen, wat men in Friesland ‘maden’ noemt, vindt men wel niet langs den weg, dien wij nu volgen. Hier is het polderland. ‘Maden’ zijn de buitenlanden, de landen buitensdijks, die 's winters onder water staan. Het hooi is daar van geringer kwaliteit, maar de groote bezwaren, in den verren afstand der hooilanden gelegen, gelden met vollen nadruk ook hier.
Treft gij het niet, dat het hooitijd is, dan is 't op den weg en op het veld doodelijk stil. Gij hebt dan niet veel anders te doen, dan het wondervolle spel der wolken gade te slaan en de werking van het licht op de onmetelijke grasvlakten, of u te vermaken met de koddige vechtpartijen der rustelooze kemphaantjes, die onophoudelijk met opstaanden kraag elkander aanvliegen, en met het oog de groepen kievieten te volgen, die in grooten getale deze weilanden bevolken. 't Is hier een regt kievietenland. In 't vroege voorjaar gaan de eijerzoekers uit, met lange polsstokken gewapend. Dat is een vermaak, waarop de meeste Friezen hartstogtelijk verzot zijn, een vermaak ook, dat het zijne bijdraagt om de krachtige eigenschappen van het ras in het leven te houden. Er is groote vlugheid, vrij wat taaiheid van gestel, onuitputtelijk geduld en een scherp oog voor noodig, om den buit te gaan zoeken, om te weten waar de eijeren zijn te vinden, om over de slooten en door de drassige velden de begeerde prooi te bereiken! - 't Is hier een regt kievietenland! In ditzelfde Opsterland, een paar uur verder, ligt een dorp, dat zijn' naam aan

{==124==} {>>pagina-aanduiding<<}
die vogels ontleent, het dorp Lippenhuizen. In het landfriesch heet een kieviet een ljeap, en naar een' anderen naam van hetzelfde dier - Kobunder - heette Lippenhuizen vroeger Kobunderhuizen. Zijt gij nu geen Fries van geboorte, dan zal het u moeite kosten, het woord ljeap behoorlijk uit te spreken. De oude Friezen herkenden ten jare 1500 hun vijanden, de Saksen, die zich soms voor landgenooten wilden uitgeven, door hen te laten nazeggen:
‘Fjouwer lottre kleare ljeap-aijen op yen fenneherne yn yen nest.’ Wie dat niet kon, moest sterven, even als de Franschman, die met het Vlaamsche schild en vriend niet te regt kon, of de Efraïmiet, die 't woord Schibboleth niet kon uitspreken.
Voor een oogenblik wordt de lange weg afgewisseld door een dorpje, - voor een oogenblik maar, want naauwelijks zijn wij er in, of wij zijn er ook weer uit. Het bestaat uit een lief gelegen kerkje met ranken torenspits, daartegenover de schoone pastorie, de school met onderwijzerswoning, een herberg en een paar andere huizen. Niettemin heet dit dorpje de Langezwaag, terwijl de uitgestrekte streek van boerderijen, die op eenigen afstand regts, wel bijna een uur lang evenwijdig met den grindweg loopt, als de Kortezwaag bekend is. Wij zouden 't ligt juist andersom noemen! Maar het kerkje van Langezwaag is het middelpunt van een zeer uitgestrekte gemeente van verspreide boerenwoningen, gelijk in Friesland zoo veelvuldig voorkomt. Wie zich den omweg over de Kortezwaag getroosten wil, vindt er veel aangenamer landstreek, dan de groote weg hem aanbieden kan. De huizen liggen er in 't geboomte, en vooral het voetpad slingert zich er bevallig doorheen. Ook deze plaats dankt aan de verveening haar ontstaan. De herinnering aan den edelman, die er reeds vóór 1580 meê begon, jonker Pieter van Dekema, wordt nog in den naam van de Jonkersloot bewaard. Tegenwoordig leeft de welvarende bevolking van landbouw en veeteelt, die er goede vruchten afwerpen. Maar hoe wordt de Kortezwaag overtroffen door eene van haar voormalige uitbuurten, het betrekkelijk nieuwe, het nu zoo levendige en bloeijende Gorredijk!

{==125==} {>>pagina-aanduiding<<}

De 17de eeuw is voor deze landstreek de eeuw van een zeer gezegende revolutie geweest. In de Friesche geschiedenis van vroeger dagen wordt dit deel der provincie weinig genoemd. Wèl schijnt zich reeds van ouds een niet onbelangrijke bevolking op de hooge veenlanden te hebben opgehouden, maar hoe meer dijken werden opgeworpen tegen 't geweld der zee en den overlast van het veelvuldig binnenwater, des te meer verplaatste zich de bevolking naar de vruchtbare klei. Daar verrezen steden en dorpen, daar de rijke hoeven der eigen-ërfden en de sterke stinsen der rustelooze edelen. Daar woelden de onderlinge veeten en twisten, daar werd de Friesche vrijheid tegenover de naburige vorsten hardnekkig verdedigd. Van deze wildernissen meldt de geschiedenis weinig. Lag hier het oude Mitzpete, dan streden er omstreeks 1230 de Friezen en Drenthen, dan werd er zelfs een burgt gebouwd en verwoest. Eerst in de laatste jaren der 16e eeuw werden zij het tooneel eener levendige en krachtige werkzaamheid, die voor de geschiedenis in het geheele vaderland haar gewigt heeft. Weerloos waren zij blootgesteld aan de aanvallen der Spanjaarden, die door Rennenbergs afval vasten voet in Groningen hadden en uit die provincie en 't openliggend Drenthe de noordelijke gewesten voortdurend bedreigden. Bij een' hunner strooptogten, in 1582, hadden zij het dorp Bakkeveen platgebrand en zóó ganschelijk verwoest, dat er in 1622 niet meer dan twee huizen werden gevonden. Ook andere dorpen in Opsterland hadden veel geleden. En in April 1593 drongen zij tot in Schoterland en Smallingerland door, waar een aantal dorpen in vlammen opgingen. De Friesche stadhouder, graaf Willem Lodewijk, beschermde toen de grenzen door een drietal schansen, die de groote wegen naar Groningen en Drenthe beheerschten. 't Belette niet, dat de Spanjaarden nog eens doordrongen, al werden zij met verlies en schande teruggeslagen. Gelukkig maakte de overgang van Groningen reeds 
in 1594 de noordelijke provinciën van den vijand vrij en de schansen overbodig, totdat zij nog eens in 1672 goeden dienst moesten doen tegen den inval der Munstersche troepen, die door den wakkeren Hans Willem van Aylva

{==126==} {>>pagina-aanduiding<<}
met nadruk werden teruggewezen. Maar tusschen 1594 en 1672 had in Opsterland een gansche herschepping plaats gehad. Tal van ‘compagnieën’ hadden de hand aan het werk geslagen, om de hooge veenen te ontginnen, en zoo wies de schamele uitbuurt van de Kortezwaag tot een volkrijk vlek, het nette en welvarende Gorredijk, dat in zijn' naam, - dijk aan het goor of moeras, - nog de herinnering aan zijn' nederigen oorsprong bewaart. 't Is nu een kruisbuurt. Aan weerskanten der vaart strekt zich de lange reeks der knappe burgerwoningen uit, terwijl de groote weg, die haar doorsnijdt, bebouwd is tot een ruime straat, waarin de deftige huizen der dorpsautoriteiten hun hooge daken verheffen. Ook aan inrigtingen van nijverheid ontbreekt het er niet. De Hervormden, Doopsgezinden en Israëlieten hebben er hun bedehuizen. De beroemde Jodocus Heringa Ezn., hoogleeraar in de theologie te Utrecht, werd er in 1765 geboren.
Bij het dorp Terwispel, dat landwaarts in ligt, is de veengraverij nog in vollen gang. Maar het ligt wat ver, om het te bezoeken en ditmaal de werkzaamheden in de veenen gade te slaan. De toren van Terwispel is anders lang genoeg te zien! Reeds op grooten afstand van Gorredijk steekt hij op de ruime vlakte boven eenig houtgewas uit, en als Gorredijk reeds lang achter den rug is, vertoont hij zich nog altijd terzijde van den grooten weg, die in een' zeer wijden boog er om heen draait. Het welvarende dorpje Lippenhuizen bezoeken wij evenmin. De weg er door heen zou ons verder voeren naar het dorpje Hemrik, voorts, op eenigen afstand van de plaats waar vroeger een oude kapel stond, gewijd aan den apostel der Friezen, den martelaar St. Bonifacius, die bij zijn prediking den loop der Boorne volgde, naar Wijnjeterp, en naar de bloeijende veenbuurt Bakkeveen, welligt het oude Mitzpete. Hier werd in 1225 een kapel gesticht en eenige jaren later een uithof van het klooster Mariëngaard bij Hallum. Hier moet omstreeks dien zelfden tijd een vrome kluizenaar Dodo geleefd hebben. Naar men verhaalt, bewaarde voor eenige jaren een boer te dezer plaatse een' gouden ring, met den naam dodo, die gevonden was op de plek, waar

{==127==} {>>pagina-aanduiding<<}
de kapel eens gestaan heeft. In 1227 werd een diaken van Bakkeveen door de Ommelanders vermoord. En hier zon de burgt hebben gestaan, die in twee jaren tijds tweemaal gebouwd en geslecht werd. Op eenigen afstand van het dorp herinneren de overblijfselen van verwoeste huisplaatsen nog aan den inval der Spanjaarden in 1582 en treft men ook nog, in tamelijk goeden staat, de schans aan, door Willem Lodewijk opgeworpen. Van hier gaat men regts naar Siegerswolde,
links naar Duurswolde, beiden niet ver van de grenzen der provincie gelegen en in hun namen getuigenis dragend van voormaligen rijkdom in bosschen.
    Al deze plaatsen. liggen op den. zuidelijksten der beide zandruggen, die Opsterland van het N.O. naar het Z.W. doorsnijden, omtrent Bakkeveen zich met elkander vereenigen en bij de Drenthsche en Groningsche heidevelden aansluiten. In de lage vlakte, waardoor zij gescheiden zijn, stroomt een riviertje, dat, door het afloopend water uit de hooge veenen gevoed, eerst onder den naam van 't Koningsdiep, later onder zijn' overouden naam de Boorne in honderd kronkelingen zijn' weg vindt. Dit is de Burdo, die reeds door Tacitus wordt genoemd.
Wij houden den grooten weg. Leidde die ons tot nog toe door onafzienbare grasvelden heen, waar het oog vrijelijk ronddwalen kon, nu is het juist het tegenovergestelde. 't Is hier een lange laan van eiken, en aan wederzij is het hakhout zóó hoog opgeschoten, dat de blik overal als door een' groenen muur is beperkt. Dit geeft wel beschutting tegen den scherpen wind en lommer in den zomer, maar op heete dagen blijft de warmte er ook verstikkend hangen; geen frissche koelte verkwikt hier het voorhoofd van den voetganger, en eentoonig is de lange weg, waar naauwelijks een enkel uitzigt zich opent en de brug over het Koningsdiep nagenoeg de eenige variatie is. Eentoonig is de weg, waar huis noch stulp is te vinden, behoudens een enkel tolhuis en een daartegenover liggende herberg. Maar is de weg eens ten einde, ruim wordt dan de moeite van den togt beloond. Want dan zijn wij te Beetsterzwaag, en wat daar te zien en te genieten is, wèl weegt het op tegen hetgeen wij tot nog toe

{==128==} {>>pagina-aanduiding<<}
moesten missen. Plotseling opent zich weêr aan beide zijden een ruim verschiet, nu zoo welkom. Wij, Nederlanders, zijn er aan gewoon. Wij moeten rondom ons kunnen zien, of wij gevoelen ons beklemd. Vóór ons loopen ter regter zijde de uitgestrekte lanen, die aan dezen kant Beetsterzwaag omringen, en wier hoogopgaand hout het dorp nog voor ons oog verbergt. Ter linkerzijde is 't weer het onbegrensde vergezigt over de lage landen, de Beetster maden heen, waar sints eenige jaren ook de verveening begonnen is, waar de zwarte grond scherp tegen het vale groen der graslanden afsteekt, waar de uitgegraven waterpoelen als metalen spiegels schitteren in het licht der zon, waar de bezige schare der arbeiders als een mierenhoop dooreenwemelt, waar als een nieuw dorp zich gevormd heeft uit de hutten en keeten der geharde poldergasten. En wie het zag, wat dit werk ook in Opsterland heeft gewrocht, die slaat uit de verte met belangstelling den drukken arbeid gade, waardoor de kostbare brandstof wordt gewonnen, en zeer middelmatig hooiland te zijner tijde in vruchtbaar bouw- en weiland wordt herschapen. Door deze groote vlakte heen loopt nu van Beets naar Oldeboorn een grindweg, die grootendeels den ouden Leppedijk, een' der Friesche slaperdijken, volgt. Tot voor eenige jaren onderhield een ‘prikkenweg’ de gemeenschap tusschen beide plaatsen. Vriendelijke lezer, weet gij wat een prikkenweg is? Hebt gij wel eens op een' prikkenweg gereden? Zoo niet, dan kent gij een leverschudding van zeer eigenaardige afschuwelijkheid niet! In den hooitijd wordt de lage, moerassige weg door de maden met prikken, d.i. takkebossen belegd. De hooiwagens zouden er anders tot de assen inzakken. Als de prikken nog nieuw zijn, stoot en hotst het rijtuig er lustig over heen. En als zij stuk zijn gereden door de zware vrachten, als het kuil op kuil en gat op gat is, als na den hooitijd niets meer aan den weg wordt gedaan, tot de nieuwe zomer
er weer nieuwe prikken brengt - het moet een genot zijn, met een jufferachtig heertje een paar uur op zulk een' prikkenweg in een sjees te rijden! Schrijver dezes heeft meermalen dien weg bereden, maar nooit in een gezelschap, waaraan 't zoo goed besteed zou zijn.

{==129==} {>>pagina-aanduiding<<}

Het dorpje Beets ligt nog op vasten bodem. Vóór ons verheft zich de torenspits van het kerkje te midden van een aantal verspreide huizen en landerijen. 't Is een oud dorp, dat vroeger veel grooter en belangrijker was. De kerktoren stortte reeds op het einde der 16e eeuw van ouderdom in. Het kerkgebouw was een Kapittelkerk, aan St. Geertruida gewijd en stond onder een' deken met zijn kanunniken. Een oude grafsteen draagt het jaartal 1486 en vermeldt, dat daaronder een aartsdeken ‘tot Burdego’ rust. Is dit de oude naam van Beets? Of van de landstreek, de Go, aan de Burdo, de Boorne?
Onmiddelijk in de nabijheid van Beets, op den noordelijken zandrug van Opsterland, ligt Beetsterzwaag, de dochter, die hare moeder ver boven het hoofd is gewassen. Verrassend is hier de verandering in het landschap. Straks zoo kaal, nu zoo rijk aan statig geboomte. Hier draagt alles het kenmerk van een zandstreek, maar door de hand der menschen uitstekend verzorgd. 't Is hier zeker nog voor jagtliefhebbers een heerlijk oord, al is de tijd ook voorbij dat gansche troepen wolven in de uitgestrekte bosschen woonden, dat ook het wilde zwijn er werd gevonden. Die raauwe gasten wijken voor de cultuur, en is het tot schade van het edel weidspel, boer en heer heeft er voordeel van. Het dorp Beetsterzwaag bestaat hoofdzakelijk uit een lange straat, aan weerskanten met huizen bebouwd en met een dubbele rei linden beplant. De burgerwoningen hebben hier in den regel wel dat welvarend voorkomen niet, dat wij elders opmerkten, maar daarentegen munt de plaats door tal van kloeke heerenhuizen en schoone buitenverblijven uit. Vlak over den weg naar Gorredijk ligt in een uitgestrekt plantsoen het groote Fockens-state, door den baron B. van Harinxma, lid van de Tweede Kamer der Staten Generaal, bewoond. Daarnevens prijkt het prachtig Lijndenstein van den baron van Lijnden, met zijn rijke bloemperken voor het vorstelijk gebouw en zijn sierlijke waterpartij in het park achter het huis. En aan de andere zijde van de dorpsstraat is de overplaats aangelegd, met zijn boomgroepen en waterwerken. Een weinig verder op een' heuvel, van hooge eiken
    
{==130==} {>>pagina-aanduiding<<}
omringd, ligt de nette dorpskerk te midden van het begroeide kerkhof en daarnevens het gemeentehuis van Opsterland. Een weinig verder weer, aan de regterzijde, het witte Eijsingahuis, met zijn hoog dak en zijn uitstekende schoorsteenen, voor eenige jaren vergroot door een modern gebouw, waarin Jhr. T. Lycklama à Nyeholt de merkwaardigheden had tentoongesteld, door hem op zijn reizen in het Oosten verzameld. - Thans is de verzameling, als ik mij niet vergis, te Pau, waar de eigenaar zijn woonplaats heeft gevestigd. - Niet ver van daar is Lycklama-state met zijn' bloeijenden lusthof en zijn weelderige overplaats, terwijl links van den weg, als ter afwisseling, een nieuw huis zich aan het einde van een kampje weiland vertoont, ditmaal geen verblijf van edelen, maar een toevlugtsoord, door de oude familie van Teyens voor een achttal arme weduwen gesticht.
Evenwijdig met de dorpsstraat loopt ter wederzijde een weg, links door het uitgestrekte bosch van Fockens-state tusschen eikenlanen achter Lijndenstein, de kerk en de overplaats van Lycklamastate heen, langs boerenerven, allen met hoog opgaand eikenhout omringd. Bij den bouw van iedere hofstede werd van ouds her het ‘hiem’, het erf, met eiken bepoot. Vandaar in dit deel van Opsterland die rijkdom van kostbaar hout, dat in den regel reeds op ongeveer twintig voeten van den grond zijn breede takken begint uit te slaan en door zijn' betrekkelijk lagen stam en groote vlugt een' eigenaardigen stempel draagt. De achterweg regts, die langs de plantsoenen van Lycklama-state en Eysinga-huis tot aan de overplaats van Lijndenstein loopt, mist wel dit opgaand geboomte, maar heeft daarentegen zijn eigene aantrekkelijkheid door de vruchtbare velden en de sierlijk aangelegde tuinen, waarover van dezen kant het oog kan weiden.
Beetsterzwaag is een dorp, dat met menig hooggeroemde plaats in 't Geldersche of Utrechtsche wedijveren kan. Maar wat er gemist wordt, is leven. 't Is er doodstil. Hier niet de gezellige drukte van Zeist of Velp, maar hier ook niet de levendigheid, die de naburige plaatsen, als Gorredijk en Dragten, aan een belangrijke scheepvaart en een' welvarenden boerenstand dan-
{==131==} {>>pagina-aanduiding<<}
ken. Behalve de ‘heeren’ en eenige dorpsautoriteiten, wonen te Beetsterzwaag ambachtslieden en winkeliers. De boerderij heeft er veel minder te beteekenen dan elders in den omtrek, en in de groote bosschen gaat het groote werk van het groeijen en wassen in plegtige stilte voort, terwijl de arbeid der menschen er betrekkelijk weinig gevorderd wordt. Land is er niet te koop. De grond is in handen der groote eigenaars, en hun behooren ook bijna zonder uitzondering de huizen van het dorp. Geen stukje grond, geen huisje wordt er verhuurd, dan aan personen, van wier gegoedheid men verzekerd is, of die tot de ‘heeren’ in eenige betrekking staan. Dat houdt armoede buiten, maar ook vooruitgang, den schaduw- en lichtkant van vrije ontwikkeling. Even over de grenzen der gemeente, in de heide van Smallingerland, verzamelt zich, wat in dit deel van Opsterland geen plaats kan vinden. Nevens de hutten der heibewoners verrijzen er de kloeke hofsteden der boerenzonen, die land noodig hebben en land ontginnen. In Smallingerland is de armentax buitengewoon hoog, maar daar is ook krachtig leven; in Beetsterzwaag is geen gebrek en geen bloei, daar is rust. De staathuishoudkundige vindt welligt in deze aan elkander grenzende en toch zoo verschillende streken de gegevens voor een belangrijke studie.
Nu is 't in Beetsterzwaag niet zóó stil, of men ziet er wel menschen, Friezen en Friezinnen, en nu wij reeds eenigen tijd in Friesland zijn geweest, zou het vreemd zijn, als wij althans niets van de Friezinnen zeiden. Dit hebben wij wel reeds opgemerkt, dat lang niet alle vrouwen, die wij in de dorpen en op de schepen bezig zagen, of die wij op hun klepperende muilen langs den weg zagen voortstappen, overeenkwamen met het model der kermis-wafelkraam-friezinnen. Lang niet allen dragen in het dagelijksch leven het welbekende oorijzer, nog veel minder loopen overdag met de sierlijke kanten kap. Wel zijn de meesten gekleed met het jak met langen schoot, maar de meer behoeftigen bepalen zich tot den rok en den borstrok. Allen hebben zwarte kousen en muilen. Wie het ijzer dragen, - bij de armen is 't van zilver, - dragen het op de zwarte muts, buiten wier

{==132==} {>>pagina-aanduiding<<}
grenzen de witte ondermuts even te zien komt. Zoo zitten de schippersvrouwen in den stuurstoel hunner vaartuigen, zoo schrobben en schuren de dienstboden straat en huis. Maar in de week zijn ook velen aan den arbeid, ganschelijk zonder het nationale oorijzer, en onder de aankomende meisjes zijn er al velen ‘in 't haar.’ Het ijzer begint onder den boeren- en burgerstand terrein te verliezen. En dat is jammer, want de Friesche dragt flatteert. 't Staat ook de vrouwen der hoogere standen zoo goed, de deftige kap met de rijke juweelen knoppen en hoofdband, en ook de stemmige rouwkap maakt een' aangenamen indruk. Weinigen verwisselen zonder schade het nationale voor het gewone costuum. Want als de ‘famkes’ gekleed zijn, zien zij er keurig netjes uit. Men vindt er bij de meesten regelmatige trekken, blanken tint en een kloeke, welgebouwde gestalte. De tegenwoordige mode verlangt ijzers, die bijna geheel boven het hoofd zijn gesloten, een soort van gouden of zilveren helmen, en de overdrijving verhoogt de schoonheid niet. En wat bepaald ontsiert, dat is de mode om boven op de kap hoeden te dragen, kwistig met bloemen en linten opgeschikt. Die smakelooze tooi past bij het overige in geen enkel opzigt.
Meisjes beneden de zestien jaar hebben nog geen bijzondere kleederdragt, in zoover onderscheiden van de Zeeuwsche boerinnetjes, bij wie de kleintjes volmaakte copieën van de grooten zijn, evenals een jonge olifant van den ouden.
Van de kleeding der mannen is weinig te zeggen. Veelvuldig in gebruik is de zwarte boezeroen van merinos, waaraan vooral de schippers zijn te herkennen. Maar schippers vinden wij niet in Beetsterzwaag.

‘Nog verdient eene zonderlinge gewoonte der Opsterlanders vermeld te worden’, zegt J.A.D. (rieling?) in een belangrijk opstel over Opsterland in de Vriend des Vaderlands van 1834 - een opstel, door latere schrijvers deels overgenomen,
    
{==133==} {>>pagina-aanduiding<<}
deels geducht geplunderd, ook door mij dankbaar gebruikt. De ‘zonderlinge gewoonte’, waarvan hij spreekt, is de liefhebberij voor het klokkenluijen. 't Was een oud vermaak der dorpsjeugd, om bij sommige gelegenheden allerhevigst te luijen met de klokken, die in houten stellaadjes bij kerken en op kerkhoven hangen. ‘De plaatselijke regeeringen hebben, om groote onaangenaamheden te voorkomen, moeten afzien van derzelver pogingen, om dit lastig gebruik te beletten.’ Tegenwoordig is, voor zoover ik weet, het klokkenluijen in onbruik geraakt. Maar Beetsterzwaag dankt aan de gehechtheid aan dit regt en aan ‘pogingen om het lastig gebruik te beletten’ het buitengoed Harinxmastate, dat met zijn plantsoen en overplaats even buiten het dorp ligt. Het huis stond vroeger bij Dragten; het was door den toenmaligen grietman van Smallingerland gebouwd en werd ook door hem bewoond. Ook de jeugd van Smallingerland hield het oud gebruik van het klokkenluijen in eere. Als de Zaturdag avond was gekomen, dan weergalmde de klok van 't naburig kerkhof luid en lang. Dat verdroot de gemalin van den grietman. 't Verbod om te luijen werd uitvaardigd, niet gehoorzaamd. Den eersten Zaturdag avond den besten stroomde de jongelingschap in dubbelen getale naar het kerkhof, en als ooit de metalen stem der klokken zich hooren liet, dan was het, toen het gold, een oud regt te handhaven! De grietman gaf 't niet op, de exteur (zoo noemt men in Friesland een veldwachter), de exteur nam de touwen weg en bragt ze op het huis. Nu brak de storm los. De opgewonden menigte schoolt zamen: het huis wordt bestormd, bloemperken en glasruiten moeten 't misgelden, de deur wordt opengebroken, de touwen worden weggehaald, en in triomf gaat het met den veroverden buit naar het kerkhof terug, waar de klokken het luide den volke verkondigen, dat de overwinning is behaald! Maar de grietman liet zijn huis afbreken en bouwde het hier weer op, aan Beetsterzwaag de eer en 
het voordeel gunnend, door Dragten verbeurd.
Een prachtig gebouw is het groote, nieuwe huis van Lauswold, door een' der jonkers Lycklama voor eenige jaren gesticht

{==134==} {>>pagina-aanduiding<<}
op een opgehoogd terrein nevens den weg, die naar Drenthe leidt, op den grond van oudsher tot een aanzienlijk landgoed behoorend. Jammer, dat het oude hout is gevallen en het huis in het jong en schraal plantsoen geen zijner waardige omgeving heeft. Het staat ook met den achterkant naar den grooten weg. Het front is alleen op zeer grooten afstand te zien uit een der vele lanen, hier in de heide aangelegd en er welig tierend. Men vindt aan den zoom van die bosschen menig treffend heidegezigt, vooral, als de dalende zon haar' gloed over de donkerbruine velden werpt en over de roode dennenstammen, die zoo fier en zoo slank zich verheffen in de heldere lucht. Wie de schietbaan der Beetster-zwaagsche Weerbaarheid wil bezoeken, vindt die aan 't eind dezer lanen in de heide aangelegd, en is de schietbaan zelf meer nuttig dan schilderachtig, de zeer smaakvolle rustieke tent onder het hoog geboomte daarnevens, zal niet nalaten, op zijn schoonheidsgevoel een' bevredigenden indruk te maken.
Wij zijn zóó reeds aanmerkelijk van Lauswold afgedwaald, en hetzij wij den grooten weg hielden, hetzij wij bij de schietbaan er weer op uitkwamen, wij zijn genaderd tot de plek, waarop wij ons bij 't begin van dezen togt als door een tooverwoord verplaatsten, waar wij nu als gewone stervelingen aankomen. Wij zijn weer bij het landgoed van Boelens en bij het dorpje Olterterp. Wij zijn te midden van het krachtig eikenhout, dat hier den weg overschaduwt, sints eenige jaren evenwel door den bijl wat gedund, zooals de dikke worteleinden aan den zoom der weilanden aanwijzen. Wij zijn op het gebied der deftige buitenplaats, met haar waterpartij, haar hoog opgaand hout, haar wel wat al te eenvoudig en wat te laag liggend heerenhuis. Een der breede lanen leidt ons naar het witte kerkje onder de zware boomen verscholen, dat met een paar boerderijen een bevallig landschap vormt en het centrum uitmaakt van een klein, maar liefelijk dorpje. Het kerkje zelf, vroeger aan St. Hippolytus gewijd, maakt den indruk van een oud, Romaansch gebouw, met zijn dikke muren van zware Friesche moppen, met zijn kleine lichtramen en den lagen, nu digt genietseiden, ingang onder een' ron-
{==135==} {>>pagina-aanduiding<<}
den boog aan een der zijden. De toren met zijn' scherpen spits is van baksteen en dagteekent uit de vorige eeuw. Ten jare 1746 gaf een lieer van Boelens met zijn echtgenoote, die een freule Lycklama was, 500 gulden tot den opbouw van den toren, en zij genoten daarvoor de eer, door een opschrift op een' steen vereeuwigd te worden. Zij rusten ook in het kerkje onder een' goed gebeeldhouwden zerk, nevens andere leden van hun geslacht en van de familie Hemminga. Daar is aan die zerken vrij wat arbeid besteed, maar niet minder werk later aan het uitbeitelen van al de wapenschilden, toen de revolutie aan alle titels en symbolen van adel en aristocratie den verdelgingsoorlog had verklaard! Het kerkje bezit een' verdienstelijk gesneden eikenhouten predikstoel, met de beeldjes van 
Mozes en de vier Apostelen op zijn paneelen versierd. Overigens, 't is er kil. Daarbuiten in het vrije veld en in de koele bosschen schijnt het voor 't godsdienstig gevoel wel zoo opwekkend. Mij dunkt, op een' heerlijken Zondagin den zomer moet de predikant van Beetsterzwaag, die hier dienst doet, wel eens in sterke verzoeking zijn, om een hagepreek te houden!
En aan de overzijde van den weg wacht ons nu nog de heerlijke overplaats, een wijd uitgestrekt terrein, waar frissche weiden tusschen digtbegroeide bosschen schuilen, waar hoogten en laagten van den golvenden grond met de stammen van eik en den, van beuk en berk zijn bedekt, met de afwisselende tinten van hun veelvoudig geschakeerd gebladert' zijn versierd. Hier schittert en verbergt zich beurtelings onder het zware hout en het digte lover de heldere waterspiegel der vijvers, prozaïsche veenpoelen eertijds, door de tooverroede der kunst in bekoorlijke waterpartijen herschapen. Hier wordt de voet niet moede en het oog niet verzadigd van wie hart heeft voor het bosch met zijn heilige stilte, met zijn rijk en eigenaardig leven van veldbloem en heiplant, van mossen en varens, van vogel en insect. En keert gij eindelijk tot de bewoonde wereld terug, dan vindt gij in de eenvoudige herberg Het witte huis tegenover de nieuwe villa van een' der baronnen Harinxma een rustplaats, met het liefelijk uit-
{==136==} {>>pagina-aanduiding<<}
zigt op een lange laan van eiken, die zich in 't verschiet verliest in een weiland, waar als een gouden poort zich opent, als de zon er ter kimme daalt.

En onder dien indruk willen wij voor ditmaal scheiden.

Aanteekeningen.

De bronnen voor de kennis van de Friesche geschiedenis zijn nog geenszins rijk te noemen, vooral sints Dr. J. Bolhuis van Zeeburgh de oude kronieksehrijvers onbarmhartig heeft uitgemonsterd. De oude geschiedenis van het gedeelte der Zevenwouden, waartoe Opsterland behoort, schuilt nagenoeg geheel in het duister. Ook voor andere bijzonderheden vond ik omtrent Friesland veel minder, dan omtrent andere provinciën. Behalve de werken van Winsemius en Schotanus, leverden de Friesche volks-almanakken enkele gewaardeerde bijdragen; die van 1862 over Opsterland, die van 1839 en 1841 over Bakkeveen. De woorden, die de Friezen aan de Saxers voorzeiden, worden vermeld en verklaard in den almanak van 1838. Eekhoff, Korte beschrijving van de provincie Friesland werd ook geraadpleegd, gelijk zijne beschrijving dier provincie in de Aardbol.
Op de groote kaart van B. Schotanus à Sterringa zijn de verwoeste huisplaatsen te Bakkeveen duidelijk aangewezen. Over hetgeen tusschen 1227 en 1232 bij Mitzpete gebeurde, is te vergelijken: Westendorp, Jaarboek van en voor de provincie Groningen, I, bladz. 272-288.

In een volgende aflevering hoop ik eenige opgaven te plaatsen, mij na 't verschijnen der vorige wandelingen verstrekt, en een paar onjuiste uitdrukkingen te verbeteren. Maar daarop wensch ik niet te wachten met de betuiging, dat, sints bladz. 39 werd afgedrukt, gebleken is, dat de daar bedoelde Commissie wèl iets kan doen. Dat is verblijdend en geeft moed.







{==137==} {>>pagina-aanduiding<<}

Dragten en omstreken.

Nu wij toch eenmaal in Friesland zijn, willen wij er nog eenigen tijd vertoeven.
Wij zetten onze wandeling voort van Olterterp naar Dragten, en zien eens rond in het belangrijk en bloeijend vlek, dat tegenwoordig de hoofdplaats der gemeente Smallingerland is. Wij blijven dus in dezelfde landstreek, maar behoeven voor eentoonigheid niet al te bezorgd te zijn. Reeds wezen wij met een enkel woord op het verschil in het karakter van landschap en bevolking. In het deel van Opsterland, dat wij vóór Beetsterzwaag bezochten, de eenzaamheid der onmetelijke grasvlakten, - bij Beetsterzwaag zelf de stilte der uitgestrekte bosschen, - hier de bedrijvigheid van aanzienlijke boerenplaatsen, langs den weg te midden van bouw- en weiland gelegen. Daar, in het adellijk Beetsterzwaag, de deftige pracht eener rijke aristocratie, - hier, in het burgerlijk Dragten, de levendigheid van een' krachtig zich ontwikkelenden middenstand. Daar statige buitenverblijven, - hier welvarende burgerwoningen en winkels en boerderijen, fabrieken en molens. Daar soms een schitterende equipage met liverei en kostbare raspaarden op de straat, - hier een drukke scheepvaart op de kanalen en de veelkleurige rijtuigjes der

{==138==} {>>pagina-aanduiding<<}
boeren op de wegen. Daar het beeld van een' toestand, die allengs voorbijgaat, - hier het beeld van het volle leven van den tegenwoordigen tijd. De grondgesteldheid is er nagenoeg gelijk, maar de mensch, die er woont en werkt, is er anders.

Dragten is betrekkelijk een nieuwe plaats, althans in zijn tegenwoordige uitgebreidheid.
Wèl toonde een wagenrad, op eenigen afstand ter diepte van eene el onder het hooge veen op den zandgrond gevonden, het bestaan eener overoude bevolking in dezen omtrek aan, maar de geschiedenis zwijgt over hen, die voor eeuwen hier woonden. Vóór dat het lagere deel van Friesland tegen zee en binnenwater door dijken was beschermd, moet het hier een geschikte woonstede zijn geweest. Toen bood de hooge zandgrond een veilig verblijf, maar tevens een armoedig bestaan. Digte bosschen bedekten den bodem. Menigte van zware stammen worden overal gevonden; nog voor weinige jaren stiet men bij het leggen van gaspijpen op tal van omgevallen boomen. Twee kleine riviertjes, de Noorder- en de Zuiderdragt, - tegenwoordig de Dreit en de Burmania-sloot, - voerden het water van de hooge veenen naar het meer bij Oudega. 's Winters de lage landen aan den oever overstroomend, gaven zij er vruchtbaarheid en waren zij vermoedelijk wel de aanleiding, dat eenige bevolking er zich vestigde. Zoo ontstonden twee kleine dorpjes, ieder met zijn kerkje, ter plaatse waar nu ten N. en ten Z. de beide kerkhoven liggen. Een dezer kerkjes, dat van Zuider-Dragten, wordt gezegd, in 't jaar 1148 gebouwd te zijn. Dat jaartal zou zijn gevonden op een' eikenhouten balk, van den afbraak afkomstig en bij den bouw van de nieuwe kerk te Dragten, in 1743, in de kap van het dak bewaard. Op dien balk zijn eenige gissingen gebouwd omtrent de oude geschiedenis dezer landstreek, die evenwel ongegrond zijn. De balk draagt het jaartal 1548, zooals ons bleek, toen wij den koster hadden verbaasd, door over het gewelf der kerk te klou-

{==t.o. 139==} {>>pagina-aanduiding<<}


{== afbeelding 
	
P.A. Schipperus del.lith.

Lith Emrik & Binger
==} {>>afbeelding<<}
    


{==139==} {>>pagina-aanduiding<<}
teren. Hij geeft dus over den ouderdom der hier bestaande dorpjes geen licht. Immers, reeds vóór dien tijd, in 1500, komen zij voor onder de plaatsen, die in de floreen-schatting waren aangeslagen. Veel beteekenis hadden zij zeker nog niet, en de weg, die in 1453 door Smallingerland werd aangelegd, de tegenwoordige hooge weg, die van Oudega naar Boornbergum liep, liet hen, zoo zij al bestonden, ter zijde liggen. Sedert hun ontstaan moeten zij evenwel genaakbaar zijn geweest, en daartoe zal de weg wel gediend hebben, die nu de groote straatweg is en van ouds de lijkweg heette. Beteekent dat den gelijken weg, in tegenstelling met den hoogen weg? Zoo wordt het opgevat door den heer J.G. van Blom, die een belangrijke monografie over Dragten leverde. Maar elders, in Gelderland b.v., vindt men de lijkwegen nog aangewezen, die de begrafenisstoet van iedere boerderij naar het kerkhof te volgen heeft. En daar 't van belang was, ook in den winter de dooden te kunnen begraven, werden deze paden zooveel mogelijk in goeden staat gehouden. Zoo werden zij van zelf ook de gewone communicatiewegen, even als overal ten plattenlande het zoogenaamde kerkepad. Ook bij Noorder- en Zuider-Dragten liep de lijkweg langs de kerken en de daaromheenliggende kerkhoven, tot in de heide nabij de grenzen van Opsterland. Waar die eindigde, zal ook wel het bewoonde deel der gemeente hebben opgehouden.
Het tegenwoordige Dragten bestond dus nog niet, en er is dan natuurlijk ook geen sprake van dat het toen reeds de hoofdplaats der grietenij zou zijn geweest, gelijk zij het tegenwoordig van de gemeente Smallingerland is. Tot 1664 werd het gerigt nog de eene week gehouden in de herberg bij het klooster aan de Smalle Ee - waaraan Smallingerland zijn naam ontleent - en de andere te Oudega, waar de Haersma's, de toenmalige grietmannen van Smallingerland, van ouds hun verblijf hielden. Sints Arnoldus van Haersma daar omstreeks 1660 een deftig slot, Groot Haersmastate, stichtte, schijnt Oudega de hoofdplaats te zijn geweest, totdat in de eerste helft dezer eeuw ook in een der herbergen van Dragten het gerigt gehouden werd. In 1830 werd hier een

{==140==} {>>pagina-aanduiding<<}
deftig grietenijhuis gebouwd. Groot Haersma-state werd in 1841 gesloopt, en er leven nog, die 't gezien hebben, hoe, met de famieliepapieren, ook de archieven van Smallingerland werden verbrand. Nog worden hier en daar papieren bewaard, toen uit de vlammen gegrepen. Enkele bijzonderheden zijn daardoor behouden gebleven, maar verreweg het meeste, wat licht had kunnen geven over den ouden toestand en de oude geschiedenis der grietenij, is voor altijd verloren.

Nog was de vrede te Munster niet gesloten, nog had de Republiek der Vereenigde Nederlanden den strijd om haar onafhankelijk bestaan te voeren. Die strijd had schatten gekost, maar schatten waren ook toegestroomd door den handel op Oost en West. In bange dagen was een volk gevormd, vol ondernemingsgeest en volharding. Geestkracht en rijkdom beiden drongen tot veroveringen, die niet op een' buitenlandschen vijand werden behaald, maar in het eigen vaderland gewonnen. Alom werden meeren droog gemaakt, veenen ontgonnen, moerassen ingepolderd. Het was de oude strijd van den landzaat, maar die in de 17de eeuw met kracht werd ter hand genomen. Ook hier in Smallingerland werd het groote werk met moed en ijver aanvaard. Wél was reeds hier en daar de verveening aangevangen, maar ook nog maar hier en daar, zonder plan en eenheid en niet zonder tegenwerking van naburige plaatsen, maar van het jaar 1641 dagteekent de tijd, waarin zij op groote schaal werd opgezet. Toen sloten de veengenooten van Noorder- en Zuider-Dragten een contract met eene compagnieschap in den Haag; toen werd de groote vaart gegraven, uit de Smalleester zanding, oostwaarts door de Dragtens, langs Ureterp tot aan de Friesche palen en verder naar Bakkeveen en de thans zoo bloeijende veenkolonie Haulerwijk. Dat was het begin eens nieuwen levens! Tal van slooten en wijken voerden de kostbare brandstof uit de veenderijen daarheen, en waar het veen was weggenomen, daar bleef een ondergrond

{==141==} {>>pagina-aanduiding<<}
achter, die voor bouwland zeer geschikt was te maken. Nu kwam er leven. De hutten en keeten der verveeners werden al spoedig opgevolgd door de steviger woningen voor een blijvende bevolking, en twintig jaar later had zich aan de beide zijden van de vaart, langs den ouden lijkweg en langs de Noorder-dwarsvaart, reeds een belangrijke plaats gevormd. Molens en kalkovens vertegenwoordigden er reeds de nijverheid, en jaar op jaar bragt nieuwen voorspoed en zag de afgezonderde rijen der huizen telkens meer elkander naderen, totdat zij een aaneengesloten reeks vormden, waarin nu ruim 5000 inwoners worden gevonden. Een enkele maal werd het opkomend dorp door het gevaar van plundering en verwoesting bedreigd. 't Was in Julij 1672, in het bange jaar, toen de Republiek op den rand van haar' ondergang stond. De Fransche legers hadden Gelderland en Utrecht overstroomd, de bisschop van Munster belegerde Groningen. De schrik zat er bij de plattelandsbevolking in voor Bernard van Galen, den krijgshaftigen kerkvorst, wiens naam niet ten onregte in Beerenhart vol Gallen werd omgezet! Een duizendtal Munstersche ruiters stroopte in Friesland en naderde ook Dragten. Reeds was de angstige bevolking op een goed heenkomen bedacht, reeds waren de beste goederen op wagens geladen, vrouwen en kinderen naar veiliger oorden gezonden, de gansche jongelingschap zat te paard. Gelukkig vond de vijand bij Oudega Hans Willem van Aylva gereed, hen te ontvangen en met nadruk terug te wijzen. Gelukkig werkten ook de aanhoudend nederstroomende regens mede tot verdediging van den vaderlandschen grond, door den bodem ontoegankelijk te maken voor de gevreesde benden. Bijzonderheden omtrent het gevecht bij Oudega zijn weinig bekend. Alleen wijst de overlevering de plaats van den slag als ‘het leger’ aan, en schrijft zij allerlei inkervingen, op een' grooten blaauwen steen, in den omtrek gevonden, aan de hier gelegerde Munstersche ruiters toe. En ten Z.W. van Dragten, 
aan den zoogenaamden postweg, bij de postbrug, op een hoekje gronds, dat de Ruiterspolle heet, liggen nog een drietal heuveltjes, die het volk de Bisschopsgraven noemt. Waarschijnlijk is een deel der bende, over Ure-
{==142==} {>>pagina-aanduiding<<}
terp en Selmien den hoogen weg volgend, hier op het zamengesnelde landvolk gestooten en verslagen.
Sints mogt het van Dragten gelden: gelukkig het volk, dat geen geschiedenis heeft, althans in dien zin, waarin vroeger geschiedenis werd opgevat. Belegerd, gebrandschat, geplunderd, platgebrand werd het niet. Veldslagen werden in zijn nabijheid niet geleverd, geen enkele vrede is er gesloten. Oproer heeft er niet plaats gehad, behoudens de volksbeweging over het klokkenluijen, waarvan des grietmans nieuwgebouwd slot het slachtoffer werd, en burgerbloed werd er niet vergoten, behalve misschien bij een dronkemansgevecht. Maar dit is nog maar een vermoeden, want mij is niet bekend, dat de Friezen ook liefhebbers waren van het ‘bekkesnijden’ of van de verwarde kloppartijen in de herberg, die in Twenthe ‘een schoeving’ heetten en waarbij men elkander in het wilde met groote knuppels, (de ‘koezen’), op het hoofd sloeg. In dien zin heeft Dragten geen geschiedenis. Maar wèl een geschiedenis van gestadigen vooruitgang, van voortdurende uitbreiding: de gezegende geschiedenis van het zaad, dat uitspruit en lang wordt en rijpt, de mensch zelf weet niet, hoe.
Zoo heb ik u geen aangrijpende verhalen te doen, geen zenuwschokkende tafereelen te schetsen. En wilde ik verhalen, wanneer octrooi gegeven werd voor een veerschip op Leeuwarden, op Sneek, op Amsterdam, op Harlingen, - wanneer een stoombootdienst op Leeuwarden en Sneek werd ingerigt, of een wagendienst op Heerenveen en Veenwouden, - wanneer een nieuwe boerderij werd gesticht, een kerk of school werd gebouwd, het zou van te uitsluitend plaatselijk belang zijn, om er de aandacht van het algemeen voor te vragen. Maar wie de eigenaardige belangrijkheid van een bloeijende plaats met haar welvarende omgeving weet te waardeeren, dien noodig ik met vrijmoedigheid uit, mij te vergezellen naar Dragten en zijn omstreken.

{==143==} {>>pagina-aanduiding<<}

Wij kiezen als punt van uitgang het witte huis, de herberg onder Olterterp, waar wij bij onze vorige wandeling gescheiden zijn. De groote weg van Heerenveen naar Dragten is dezelfde, dien wij tot dusver volgden. Aanvankelijk blijven wij nog in de gemeente Opsterland. Een klein gedeelte van den weg grenst nog aan de heide, maar overigens is al de grond regts en links vroeger of later ontgonnen; nieuwe en oude boerenplaatsen wisselen elkander af, al zijn zij hier nog door groote tusschenruimten gescheiden en niet velen in getal. De grensscheiding tusschen Opsterland en Smallingerland is te herkennen, doordien hier de grindweg in een' straatweg overgaat. In de laatste gemeente zijn de meeste kunstwegen met klinkers bestraat; verlaat men haar limieten, dan komt men weer op terreinen, waar het grind heerschappij voert. De groote weg, in 1851 aangelegd, kwam ten koste der gemeenten, die hij doorsneed, even als de aanleg en het onderhoud der overige communicatiewegen. Eenheid van bestrating bestaat hier dus niet, wèl sedert de laatste jaren een gelukkige wedijver, om in dezen voor goede middelen van gemeenschap te zorgen. Allengs wordt het landschap meer bewoond en draagt de grond de blijken van langdurige bebouwing. Was het eerste gedeelte van den weg nieuw door de heide aangelegd, het laatste deel is de oude lijkweg. De boerderijen worden hier talrijker; de huizen zijn meestal nog van vroeger bouworde, zij liggen op eenigen afstand van den weg, niet weinigen staan met het front er van af gekeerd naar het voetpad, dat vroeger door het veld liep. Aan deze zijde van Dragten ziet men nog weinig nieuwerwetsche boerenplaatsen, met hun voorhuis en hoog uitstekend schuurdak, met hun' Engelschen aanleg, van slingerpaden doorsneden. Wij houden ons ditmaal dan ook niet met een bezoek aan een der boerderijen op, maar zetten den togt voort, totdat wij de bebouwde kom der. gemeente naderen. Maar reeds op tamelijken afstand hebben wij regts 
onder eenig boomgewas een school ten behoeve der kinderen, die in dit deel der uitgestrekte gemeente wonen. Daartegenover ligt een weiland, door een' singel

{==144==} {>>pagina-aanduiding<<}
van elzen hakhout van het aangrenzende stuk gescheiden. Daar hebben de oude Dragtsters nog het deftig heerenhuis gekend, dat in 1731 door een' overste Haersma was gebouwd. Het werd in 1826 gesloopt; de hooge beuken en eiken vielen onder den bijl en alleen de naam van ‘den overste-cingel’ bewaart voor het nageslacht de herinnering aan de verdwenen lustplaats, gelijk de laan langs de school nog ‘de overste-wijk’ heet. Iets verder is de plaats, waar weleer het kerkje van Zuider-Dragten stond, nog kenbaar aan het daar gebleven kerkhof met zijn houten stellaadje, waar de klokken in hangen. Het ‘vermanjeboschje’ daarnevens duidt de plaats aan, waar oudtijds een ‘vermaning’, dat is een bedehuis der Doopsgezinden, plagt te wezen, en onmiddelijk aan het dorp wijst een grootendeels vergraven waterpartij de plek, waar 't gesloopte huis van den grietman stond. Hier dus meer herinneringen aan 't verledene, dan wel iets merkwaardigs in het tegenwoordige. Maar iets merkwaardigs heeft Dragten toch aan den Zuiderstraatweg aan te wijzen. 't Is niet meer of minder, dan ‘een berg’. En dat is stellig iets bijzonders in het vlakke Friesland! Trouwens, de ‘berg’, die achter het nette landhuis van den tegenwoordigen burgemeester, den heer Mr. F.S. Reiding, ligt, is een kunstmatige hoogte, opgeworpen in een' tijd, toen men gaarne de tuinen met zulke aardigheden versierde; de tegenwoordige smaak zou er zich minder in verlustigen. Maar dat neemt niet weg, dat men van den top een geenszins te versmaden uitzigt heeft, veel schooner en veel gemakkelijker te genieten, dan wanneer men daarvoor een' toren beklimmen moet.
Reeds zijn wij het vlek binnengetreden, dat hoofdzakelijk bestaat uit een lange, dubbele buurt van aaneengesloten huizen langs de vaart. De groote weg, die haar doorsnijdt, vormt hier een breede straat, aan weerskanten digt bebouwd, terwijl langs de dwarsvaart, die de plaats aan haar oostelijk einde raakt, ook nog tal van woningen geschaard zijn. De meeste huizen zijn van ééne verdieping, de nieuweren met de eentoonige platte lijst, de ouderen met puntgevels. Hier en daar is nog wel een dier luifels bewaard, die aan onze steden en dorpen uit de 17e eeuw

{==145==} {>>pagina-aanduiding<<}
zulk een eigenaardig voorkomen gaven en aan onze vaderen zulk een gezellige gelegenheid tot rusten en keuvelen, als het dagwerk was volbragt. Ook aan kloeke, dubbele huizen met twee verdiepingen ontbreekt het geenszins. Vooral in den omtrek van het kruispunt bij de klapbrug geven zij aan de plaats een deftig en welvarend voorkomen. En wat er gemist worde, niet de voor de Friezen onmisbare zilversmidswinkels, nog minder de koekbakkerijen, allerminst de herbergen. Daarentegen moet erkend worden, dat het ook aan scholen niet ontbreekt. Behalve die aan den Zuiderstraatweg, die wij voorbijkwamen, en eene in de Dragtster compagnie, zijn er twee scholen voor lager onderwijs in het dorp zelf, eene aan de Noorder dwarsstraat, en eene bijzondere school der Chr. gereformeerde gemeente. Bovendien is er eene inrigting voor meer uitgebreid lager onderwijs en eene gymnastiekschool. Een bloeijende afdeeling der Maatschappij tot Nut van 't Algemeen komt aan de behoeften der volwassenen aan verstandelijke ontwikkeling en gezellig zamenzijn te hulp en den arbeidenden stand door een spaarbank ten goede. Laat ons hier bijvoegen, dat eene gasfabriek voor de uitwendige verlichting zorgt en een post- en telegraafkantoor de bevolking met de buitenwereld in levendige aanraking houdt. Ten behoeve der godsdienstige belangen is er eene ruime Hervormde kerk, met houten toren, in 1743 gebouwd, in plaats van de beide oude kerkjes van Noorder- en Zuider-Dragten, - een Doopsgezinde kerk, die in 1790 de vermaanhuizen bij het Zuider-kerkhof en ten Noorden bij de Luitenantslaan verving, - en een nieuwe kerk der Chr. Gereformeerden, die voor weinige jaren gesticht werd. Roomschgezinden heeft men hier niet en men weet niet dat zij er ooit geweest zijn, maar een klein boerenhuis aan de vaart naar Ureterp heet nog ‘de paapsche leer’, en 't laat zich vermoeden, dat daar te eeniger tijde zamenkomsten van Roomsch Katholieken zijn 
gehouden.
De kerk der Hervormden verdient een bezoek, om het verdienstelijk snijwerk van den predikstoel, op welks eikenhouten paneelen de symbolen staan van geloof, liefde, hoop en

{==146==} {>>pagina-aanduiding<<}
vrede, terwijl een met wapens rijk versierde familiebank eveneens de aandacht trekt. Opmerkelijk is het welligt, dat in het burgerlijk Dragten de geslachtswapens in en voor de kerk bij de revolutiekoorts der vorige eeuw ongemoeid zijn gebleven, terwijl in het aristocratisch Olterterp de grafzerken zóó zorgvuldig van alles, wat aan den adel herinnerde, zijn gezuiverd, dat zelfs de titels van Heer en Jonkheer er geduldig zijn afgebeiteld! Bij den opbouw der kerk gaven de verschillende collegiën uit de Staten van Friesland geschilderde glazen, met het wapen der provincie en allegorische figuren versierd. Zoo is er ook nog een glas, geschonken door de Heeren Staten van 't mindergetal, die in Friesland eigenaardige Commissie uit de Staten, die de werkzaamheden voor de Statenvergadering moest voorbereiden en daarop praeadvies uitbrengen, die op de financiën toezag, door wier handen met name alle verzoekschriften moesten gaan, en die vaak ook als vertegenwoordigster der Staten optrad. 't Was toch een ingewikkelde huishouding, die inrigting der Souvereine gewesten in de dagen der Republiek, waarin iedere provincie haar eigene oude gebruiken bij de zamenstelling der Staten-provinciaal behield! De autonomie der gewesten bleef strikt gehandhaafd, maar hoe omslagtig en langzaam werkte ook menigmaal de Staatsmachine!
Van de Heeren Staten van 't mindergetal tot de Dragtster dorpsbestrating schijnt de sprong wel wat groot, de overgang wat ongemotiveerd. Toch ligt het verschil grootendeels hierin, dat het eerste ons herinnert aan de autonomie der gewesten in de Republiek, de laatste getuigt van de autonomie der eigenaars van de huizen in den tegenwoordigen tijd. Ieder eigenaar onderhoudt de straat voor zijn eigen perceel, en die aan de vaart woont, ook de beschoeijing daarvan. Dat is: ieder moet die onderhouden en doet dat, al of niet, op zijne wijze. Zoo levert de bestrating een staalkaart van velerlei soort van steenen, de beschoeijing een afwisseling van allerlei wallen. Zoo ‘verscheidenheid behaagt’, zeker behaagt deze verscheidenheid van groote en kleine, platte en ronde keijen en klinkers weinig aan

{==147==} {>>pagina-aanduiding<<}
hem, die in een rijtuig er over hotst. Wijselijk rijdt men er dan ook doorgaans stapvoets door het dorp, en in den hooitijd wordt de straat met hooi belegd, om het al te veel stooten en schudden der zwaarbeladen wagens te voorkomen en niet te veel van de vracht te verliezen. Alzoo weet men zich een kleine schade te getroosten, om grooter verlies te ontgaan.

Vervolgen wij, na 't verlaten van het kerkgebouw der Hervormden, onzen togt door het vlek langs de vaart, dan komen wij het net onderhouden gebouw voorbij, dat als wees- en armhuis, en in den winter als werkhuis, goede diensten bewijst, en wij stuiten eindelijk tegen de dwarsvaart, die, in de Dragtstercompagnie beginnende, de groote turfvaart doorsnijdt en voor eenige jaren door den Heer van Boelens tot aan zijn bosschen te Olterterp is verlengd. Bij ‘het witte huis’ hebben wij het einde gezien van het kanaal, dat de waarde der schoone bezitting aanmerkelijk heeft verhoogd, door de gelegenheid, die het aanbiedt tot den afvoer van het gevelde hout. Turfschuiten ziet men er weinig meer, sints de verveening in dezen omtrek grootendeels is geëindigd, maar in den hooitijd vooral is de scheepvaart er nog levendig - te levendig soms naar den zin der schippers, die in 't wat al te naauwe vaarwater elkander niet voorbij kunnen. Zie, daar is een zwaar beladen hooischip wat digt den kant genaderd: 't is er vastgeraakt en het zit onbewegelijk, spottend met alle inspanning der krachten van de forschgebouwde schippers met hunne zonen en knechts. Allengs zijn andere schepen aangekomen. Maar de doortogt is gestremd, het vaarwater verstopt, en geen keur van krachtige vloeken, geen stroom van verwenschingen en verwijten kunnen het roerlooze schip losmaken uit den taaijen grond, waarin 't al vaster en zaster zuigt. Wijselijk doen de teleurgestelde varensgasten dat dan ook maar niet. Liever helpen allen blijmoedig een handje. Er zal wel niet veel anders aan te doen zijn, dan een deel der

{==148==} {>>pagina-aanduiding<<}
vracht af te laden, om 't gestrande vaartuig te ligten! Gelukkig is dit soort van stranding niet gevaarlijk en gelukkig ook heeft de Friesche schipper nog al den tijd. 't Is hier nog niet het haasten en jagen, dat elders het leven zoo onrustig maakt: het gaat hier alles tamelijk kalm in zijn werk. Toch ontbreekt er de warmte, de gloed, de hartstogt niet, waar de belangstelling is opgewekt. Leven is daar in de groepjes, die wij zien terwijl wij de Noorder-dwarsvaart langs wandelen. Eenvoudig maar aantrekkelijk is het landschap. Langs de vaart loopt het voetpad, en aan de overzijde der vaart strekt het weiland zich uit, afgebroken door slooten en door boomgroepen, waarin zich boerderijen verschuilen, die zoo scherp zich afspiegelen in het rustige water, dat hun erf omringt. Nevens het voetpad strekt een reeks van nederige woningen zich uit, eerst aaneengesloten, straks meer afgezonderd en door tuinen en erven gescheiden. Vriendelijk schemeren de muren van het huis bij de scheepstimmerwerf tusschen het lommer van een paar overoude, eerwaardige linden, stellig de patriarchen dezer streek, die de opkomst en den wasdom van het vlek hebben aanschouwd, - rijk is de mantel van klimop, die den puntgevel van menig arbeiderswoning omhult en in breede plooijen neerhangt langs de graauwe wanden, - weelderig bloeit de vlierstruik, die met haar witte trossen zoo goed tegen het groen en bruin der bemoste daken afsteekt, - met verraderlijke schoonheid spelen de sierlijke ranken en de smettelooze kelken der winde langs de verwilderde hagen, die de erven afsluiten, en in 't verschiet buigen de hooge toppen der boomen zich over de brug, die als een boog den kalmen vliet overspant, den achtergrond vormend van het liefelijk tafereel. Wilt gij leven zien, sla dan den blik op de weiden ter linkerzijde, die tusschen de huizen der dwarsvaart en den Noorder-straatweg liggen, aan den eenen kant begrensd door de achterhuizen en de tuinen van de dorpsstraat, aan den anderen 
kant door de eiken eener dwarslaan. Ditmaal is de weide niet het gebied der vreedzaam grazende runderen. Ontstemd door 't ongewone rumoer, zijn zij teruggeweken naar een der uithoeken

{==t.o. 149==} {>>pagina-aanduiding<<}


{== afbeelding 
	
P.A. Schipperus del.lith.

Aan de Noorder-Dwarsvaart te Dragten.

Lith Emrik & Binger
==} {>>afbeelding<<}
    


{==149==} {>>pagina-aanduiding<<}
van hun terrein. 't Is vliegertijd; vrolijk blaast de frissche wind, en de Dragtster jongens en meisjes zijn er heengegaan ‘te draakvliegen’, zooals dit volksvermaak in de Friesche taal en met de Friesche constructie heet. Hoog staan hier en daar de draken in de lucht. Elders rent een knaap met den vlieger in de hand over het veld, om hem te doen opgaan; en hoort gij telkens 't geroep ‘meer bot’, als het sein, dat het vliegertouw moet worden gevierd, dan herkent gij daarin den oorsprong eener overdragtelijke spreekwijze, hier nog in zijn oude beteekenis gebruikt. Elders weer stuiven een paar jongens de weiden door, de slooten over, als door een' plotselingen waanzin aangetast. Hun vlieger is gevallen en zij reppen de leden om het eerst er bij te zijn, opdat die niet door anderen gevonden en ‘prijs’ verklaard worde. Gij behoeft nu uw horologie niet te raadplegen, om te weten dat het na of tusschen schooltijd is. Ware dat zoo niet, gij zoudt de weide vinden in 't rustig bezit van het rundvee. Tegen school-verzuim wordt in Dragten zorgvuldig gewaakt, en eens in het jaar is er een zeer begeerd kinderfeest voor hen, die trouw de school hebben bezocht. Alleen tegen het ijs is de liefde voor de school niet bestand. Als er ijs is, is er vacantie.
Aan de dwarsvaart is nog meer te zien, nog iets, dat de levendige belangstelling der toeschouwers opwekt. Een groepje menschen, mannen, vrouwen, kinderen, heeft zich verzameld aan den kant. Daar is de grijze, verweerde schipper en naeht hem zijn zoon, met de geelblonde haren boven den verbranden nek, in het zwarte boezeroen met wijde mouwen; daar zijn een paar meisjes, die nog ‘in 't haar zijn’, met verwarden, bijna witten hairbosch; daar is het oude moedertje, met de zwarte muts op de graauwe lokken en het grove, donkere jak om de stramme leden en met het kleinkind aan de hand, in zijn broekje en vestje een groot mensch in het klein. Twee mannen zijn de bezige hoofdpersonen. Met een' langen polsstok brengen zij het einde van een schakelnet naar de overzijde en stoppen het in den zachten kant van het weiland vast. Op stukjes kurk drijft de bovenkant van het net, welks ondereind op den bodem zinkt. Als dit ge-
{==150==} {>>pagina-aanduiding<<}
reed is, beweegt zich de optogt een eind verder, om op dezelfde wijze een tweede net vast te maken en te zien vastmaken. Dan wordt tusschen beide netten met den polsstok in het water geplompt, in de kanten der vaart gestooten en geslagen. De visschen worden opgejaagd en naar de dreigende slagboomen gedreven. Ziet, daar krijgt een der netten een' schok, het golft heen en weer door de geweldige sprongen van een' gevangene. Met gespannen verwachting wordt het ingehaald en met luid gejuich de reusachtige snoek begroet, die zich in de mazen verward heeft. De gelukkige visscher grijpt hem in de kieuwen, en onder de algemeene bewondering der omstanders draagt hij zijn' buit naar zijn huisje aan de vaart, om weldra weer zijn netten op eenigen afstand te spannen, met meer of minder succes.
En aan den overkant, op het weiland, is ‘lytse 1 Jan, dat ondeugend instrument’, die gisteren pas in 't water heeft gelegen en er van daag of morgen wel weer in zal vallen, op zijne wijze met een touw aan een stokje aan het hengelen.
Een eigenlijk waterland is de omtrek van Dragten niet, maar de vaarten geven toch aanleiding genoeg voor de algemeene liefhebberij van visschen, en op niet grooten afstand liggen nog meeren en plassen, die overvloedig gelegenheid er toe aanbieden voor hen, die het doen om den broode en voor hen, die op een groote vischpartij een' genotvollen dag willen doorbrengen.
Willen wij, ongenood maar ongeweigerd, zulk een vischpartij eens bijwonen? Wij kunnen 't ongezien doen, maar zouden overigens niet behoeven te vreezen, dat de Friesche gastvrijheid te gering zou zijn, om ons, vreemdelingen, daarbij gaarne te ontvangen.
Een aantal heeren heeft een aantal dames tot het togtje genoodigd en met blijdschap hebben de meisjes de noodiging aangenomen. Vooraf was een veerschip afgehuurd; voor hengelstokken, snoeren en aas was gezorgd, en de noodige proviand is niet vergeten, 't Is 's morgens al vroeg aan boord, en vrolijk begroet de vlag de feestgenooten. Frisch waait hij uit in de heldere lucht;

{==151==} {>>pagina-aanduiding<<}
de zuidwesten wind belooft een' prettigen zeiltogt en een goede vangst. Het schip is tot ontvangst der gasten getooid en ingerigt. In het ruim is een vloer van planken aangebragt, die met kleedjes belegd zijn, en op een drietal tafeltjes staat een stevig ontbijt gereed. De stoelen er om heen zijn voor de dames; de heeren moeten zien, waar en hoe zij een zitplaats vinden. 't Is zaak, zich maar terstond aan 't ontbijt te zetten. Dat zal kracht geven voor de reis, en 't gaat den eersten tijd nog kalm over het water. Tot het buitenste verlaat - de schutsluis - wordt het schip door een paard getrokken. Maar als die sluis voorbij is, dan wordt het zeil in top gehaald. Dan moet het ontbijt zijn afgeloopen, en de ingrediënten mogen wel goed zijn geborgen en vastgezet! De wind vult de zeilen, het vlugge schip gaat overzij. Een gilletje der dames begroet deze onverwachte manoeuvre, en onder luid gelach en gejoel valt de eene helft van 't gezelschap in den schoot van de andere helft. Want allen hebben sints lang het wel gezellige, maar toch bekrompen ruim verlaten en zich op het dek op losse banken en stoelen geschaard. Nu gaat het er heerlijk over heen! De kiel snijdt door het water, de groene boorden glijden voorbij en de riethalmen aan den oever buigen het rijkgepluimde hoofd voor de golfjes, die opstuiven voor den boeg. Aan boord kruist het door elkander, brokstukken van afzonderlijk gevoerde gesprekken, vrolijk gebabbel van allen tegelijk, uitroepen van pret, fragmenten van liederen, aardigheden en grappen, met gejuich begroet, en als bij vaste tusschenpoozen klinkt boven dat alles het ‘reê’ van den schipper uit. Dan buigen allen onwillekeurig het hoofd voor de giek, die overgaat. - Een oogenblik van stilte. Slap hangt het zeil. Stil ligt het schip, de joelende schare zwijgt, en het laverend vaartuig valt over de andere zijde. En weer herhaalt zich de pret van 't omvallen, weer schatert het gejubel, terwijl het 
lustig verder gaat. ‘Ik zie den toren van Garijp’, verklaart de schippersknecht. Gij ziet rond. ‘Waar?’ is de zeer natuurlijke vraag, en zeer, zeer in de verte wijst hij u een nevelvlekje in de lucht. Gij zijt geneigd, de mededeeling voor kennisgeving aan te nemen en te verklaren, dat gij hem ook ziet.

{==152==} {>>pagina-aanduiding<<}
Maar daarom is 't eigenlijk den knecht niet te doen. Een der gastheeren, geen vreemdeling, begrijpt hem beter. Een borreltje wordt ingeschonken, dat de schipper en zijn helper zich wel laten smaken. ‘Den toren van Garijp zien’ is een van de tallooze uitdrukkingen, waarvan het volk zich bedient, om te verklaren, dat zij wel trek hebben in een kleine hartsterking. Intusschen is het schip een plaats genaderd, waar veel ‘baarzewier’ ligt. Dat belooft een goeden buit. Het anker wordt uitgeworpen en alles tot de vischvangst in gereedheid gebragt. Niet allen zijn evenwel meer aan boord. De echte liefhebbers hebben reeds vroeger het schip verlaten, om in kleine roei- en zeilschuitjes hun geluk op eigen gelegenheid en met meer ernst te beproeven. Hier vischt men in gezelschap, met het oog op eigen dobber, toch deelnemend in elkanders fortuin, in gespannen verwachting het gewichtig oogenblik verbeidend, waarop de eerste visch zich zal laten verschalken. Daar klinkt het luid en blijde: ‘bijt’. De hengel wordt omhoog geslagen, een ‘woudfamke’ spartelt aan den verraderlijken haak. 't Is een visch met dikken rug, die zijn' naam draagt, omdat hij gezegd wordt, aan den rug der Friesche famkes te herinneren. Nu zien allen den toren van Garijp! Of liever, zij behoeven dien niet meer te zien. De eerste visch moet bedronken worden, en hij wordt ook bedronken. De visscherij gaat verder haar' gang, met meer of minder goed geluk. De een ergert zich over de voorzigtigheid van het voorntje, dat zoo lang en zoo dikwijls aan den worm. zuigt, zonder dat de haak het nog vat. De ander heeft beet; 't is ditmaal een blei, die den haak een eind ver met zich meesleept. Daar heeft er een een' baars, die goed toebeet en terstond onderdook. - Is hier de fortuin beproefd, dan wordt weer eens een andere plaats gezocht. Bij een ‘polle’ wordt het schip aangelegd, en 't gezelschap verdeelt zich over het lage, met 
gras en biezen begroeide eilandje, steeds visschend met afwisselend geluk. Af en toe komen ook de bootjes met de overige togtgenooten aan. Van weerskanten wordt verslag gedaan, de vangst vergeleken, de visch bij elkander gevoegd, en het schip wordt weer opgezocht. 't Is allengs twee uur geworden en het eerste

{==153==} {>>pagina-aanduiding<<}
deel van 't programma is afgespeeld. Het visschen is afgeloopen, de vischpartij zal aanvangen. Het doel van den togt is de eenzame herberg aan de Hooidammen. Daar is de maaltijd besteld. De vrolijke, levenslustige gasten scharen zich om den feestelijken disch. De gevangen visch bereikt zijn bestemming, en de waardin heeft wel gezorgd, dat er geen gebrek zou zijn, al was ook de vangst wat schraal geweest. Tulbanden en Friesche ‘bofferts’ vol krenten, uit den meegenomen voorraad opgedragen, vormen het voedzaam nagerecht. En dat de visch ook zwemmen moet, spreekt van zelf. Alleen, gevangen en gekookte visch zwemt niet meer in water; deze vindt zijn element in wat mede uit den welgevulden korf is gekomen. 't Gaat er vrolijk en levendig toe, maar ook de strengste zedemeester zou geen kwaad kunnen vinden in de gulle scherts en het jolig gezang. En als de eischen der maag zijn bevredigd, dan gaat het weer naar buiten. Hardnekkige visschers nemen den hengel weer op; minder onverzadelijke liefhebbers plassen met gelijkgezinde liefhebsters in roeischuitjes om. Anderen blijven aan land en groepen gezellig bijeen, pratend over het prettige dagje of over wat anders in het hart en in den mond is. Kalm en vol vrede daalt de avond over de ruime, haast onafzienbare vlakte, waar het lage land onmerkbaar ineenvloeit met het water vol vlotgras en biezen. Daar voor ons rijst de toren van Oudega eenzaam en statig omhoog, wat verder de spits van het afgelegen Eernewoude, en boven dat alles welft zich de hemel, waar als een zee van licht uit straalt, terwijl de zon ter kimme neigt, 't Is zoo vreemd, hier te denken aan de woelende wereld, met haar drukke koopsteden, met haar vorstenhoven, haar theaters, haar winkels, haar stoomfabrieken en spoorwegen, met haar zonde en ellende, 't Is, alsof dat alles een droom is, alles ook, wat in de laatste eeuwen is veranderd. Hier vloeijen, als lucht en water, als water en land, ook de eeuwen ineen. Toch staat de tijd 
niet stil. De zoete bedwelming moet afgeschud, voor een oogenblik althans, want de terugtogt moet aanvaard. Onderweg stappen wij nog even aan land. Het behoort wel niet tot het programma eener vischpartij, maar wij zijn nu tevens op onderzoe-
{==154==} {>>pagina-aanduiding<<}
kingen uit. Aan de Smalleester zanding ligt een herberg met eenige huizen, daar brengen wij een bezoek, 't Is hier klassieke grond. In de nabijheid lag eens het klooster Smallee, van wiens lotgevallen niet veel bekend is, maar dat niettemin een gesticht van eenig belang schijnt te zijn geweest. In 1450 bestond het reeds, in 1580 was 't reeds gesloopt, zietdaar het weinige, dat de geschiedenis omtrent oorsprong en einde weet te verhalen. 't Schijnt een gemengd klooster te zijn geweest van de Benedictijner orde. De monniken lieten hun naam achter in den Monniksgreppel en Monnikke-Ee, waardoor zij de Smalleester zanding met de Wijde Ee verbonden, en in de Moents-leane (monnikenlaan), die naar het klooster leidde. Dat het ook voor nonnen was bestemd, bewijst het verlof, door den bisschop van Utrecht in 1548 aan den prior van Smallee gegeven, om de kloostergelofte aan te nemen der maagden, die zich in 't convent aldaar zouden begeven. De overlevering spreekt natuurlijk ook van den onvermijdelijken onderaardschen gang, die dit klooster met het nonnenklooster te Oudega zou verbonden hebben. Dat er in 1453 een jaarmarkt werd vastgesteld en een weg van Oudega daarheen werd aangelegd, bewijst, dat het toen een middelpunt was van belangrijk verkeer. Ten jare 1512 was het de plaats van zamenkomst van eenige misnoegden, die zich tegen hertog Albrecht van Saxen met graaf Edzard van Oost-Friesland hadden verbonden. De zamenzwering kostte aan eenigen hunner het leven. Van het klooster is niets meer over, dan de plek waar het stond. Oude steenen en dakpannen worden nog hier en daar aangetroffen, en op het kerkhof, dat nog zeer goed te kennen is, werd in der tijd een steenen doodkist 
opgedolven. Die steenen doodkist schijnt te spreken van een' tijd, toen 't in Friesland droevig en bang was. Was het laag gelegen gedeelte in 1230 door een' verschrikkelijken watervloed geteisterd, deze streken werden in 1232 door een heirleger van wolven bezocht, die, naar de berigten der kronieken, niet alleen veel schade aan het vee toebragten, maar ook de graven schonden en de lijken verslonden. De gewone ‘houten kistkens’ hielpen daartegen niet, zegt Winsemius, en het werd de gewoonte,

{==155==} {>>pagina-aanduiding<<}
adellijke en aanzienlijke personen in steenen doodkisten te begraven. Tal van dergelijke kisten moeten in der tijd gevonden zijn, zoowel in 't naburig Boornbergum, waaronder Smallee behoort, als op een oud kerkhof, nog in den omtrek te vinden, maar vooral in het overoude dorp Oudega, wiens toren daarginds in de verte zich verheft. En verdient dit berigt vertrouwen, dan kan daarmee welligt de oorsprong van het klooster althans tot omstreeks 1230 worden opgevoerd. Maar dit blijven vooralsnog gissingen. Steenen doodkisten zijn ook elders, bij Egmond en in de Betuwe, opgegraven. In de herberg, die van het jaar 1617 dagteekent, werd in der tijd het gerigt door den grietman gehouden. Enkele meubelen moeten uit dien tijd nog over zijn. De voormalige luister van Smallee is verdwenen, maar nog heeft de buurt in Friesland een zekere bekendheid en vermaardheid door de zoogenaamde ‘koudekoorts potjes’, die er vervaardigd worden en bij het volk zeer in trek zijn.
Maar de jongelui op het schip, dat ons nu weer huiswaarts brengt, denken niet aan monniken of koortspotjes! De wind is gaan liggen, langzaam glijdt het schip over de spiegelgladde watervlakte. Gij merkt op, dat het gezelschap kleiner is geworden. Nog is wel een groepje bijeen, pratend en zingend, vertellend en door raadsels en anecdoten de vrolijke stemming openbarend en onderhoudend. Maar enkele paartjes hebben de afzondering verkozen, de verborgen hoekjes opgezocht.
‘En als nu 't scheepje eens klappen kon!’
Niet altijd evenwel blijven zij ongestoord. Soms krijgen zij van dartele vrienden en vriendinnen een ongewenscht bezoek, maar dat verstoort de harmonie en de algemeene vreugde niet. Met oogen, tintelend van genot, met wangen, blozend van pret, komen de meisjes tehuis, en nog dagen lang levert de vischpartij de stof tot onuitputtelijke herinneringen, en de dames zijn het eens, dat het nu tusschen Jelle Bouma en Janke Douma klaar is gekomen, en zij schateren 't nog uit van lachen, als zij elkander herinneren, hoe beteuterd Akke Bergsma keek, toen zij in een zoet tète-à-tète met Douwe Dalstra werd verrast!
Wij troffen het heerlijk met de vischpartij. Maar meen niet,

{==156==} {>>pagina-aanduiding<<}
dat zij niet zouden hebben genoten, al had de regen neergestroomd en al had de visch volhardend besloten, zich ditmaal niet te laten vangen. Toch zouden zij pret hebben gehad en wij met hen.

Maar wij hebben nog den Koning dezer landstreek, den boer, niet bezocht, en hij is toch wel een bezoek waardig, de flinke bouwboer op zijn flinke plaats. Wij hebben een ruime keus tusschen tal van plaatsen aan Noorder- en Zuider-straatweg, onder het gehucht Tijen, of aan de Ureterper vaart of te Selmien. Wel behooren deze beide laatste streken onder Opsterland, maar zij kunnen toch tot de omstreken van Dragten worden gerekend, daar zij op geringen afstand liggen en met Dragten in veel levendiger verkeer staan, dan met de verder afgelegen hoofdplaats hunner eigene gemeente. De boerderijen zijn hier meestal eigen plaatsen, gemiddeld 30 à 40 bunders groot, voor een goed deel bouwland, hoewel ook het weiland geenszins ontbreekt. Het hooi wordt ook hier nog grootendeels uit de maden getrokken, maarde nadeelen daarvan worden allengs meer algemeen gevoeld, en de stalvoedering zal zich uitbreiden, ook omdat allengs meer van de maden aan den snit komen. De grond levert vooral rogge en boekweit, in de laatste jaren wordt er ook veel vlas verbouwd. De landen, tot eene plaats behoorend, liggen doorgaans goed aaneengesloten, en in het midden zetelt de boer, als een koning op zijn erf. 't Is ons, als wandelaars, natuurlijk niet gegeven, in de kas der boeren te kijken en te bepalen, wie hunner werkelijk eigenaar is, wie welligt hun plaatsen meer of minder hebben bezwaard. 't Zal ook hier Avel niet alles goud zijn, wat er blinkt. Maar daarvan kunnen wij niets zien, die alleen het uitwendige kunnen gadeslaan en zeer zeker den indruk ontvangen, dat het den boer goed gaat. Wij gunnen 't hun trouwens gaarne, want als wij met hen in aanraking komen, dan ontmoeten wij in hen - natuurlijk altijd behoudens uitzonderingen - degelijke, gansch niet onbeschaafde en onontwikkelde menschen,

{==157==} {>>pagina-aanduiding<<}
die goed spreken, ook wel over dingen, die niet tot hun vak behooren. Zij lezen veel. Theologie is van ouds een stokpaardje van de Friezen, en de strijd der rigtingen wordt met belangstelling gevolgd. Ook de politiek vindt er ijverige beoefenaars. Wetenschappelijke werken, het landbouwersbedrijf betreffende, worden op vele boerderijen niet te vergeefs gezocht. De stedeling, die gewoon is op ‘een' boer’ met minachting neer te zien, zou bij deze Friesche bouwboeren zich aangenaam verrast vinden, tenzij hij 't onaangenaam vond, genezen te worden van een dwaling, die hem in eigen oogen verheft. De bouwboer staat in den regel in ontwikkeling boven den ‘greidboer’, den veehouder. Hij heeft veel meer te doen. De aard van zijn bedrijf dwingt tot veel meer nadenken, onderzoek, toezigt, terwijl de weiboer nagenoeg alles aan zijn volk kan overlaten en een groot deel van het jaar niets te doen heeft. ‘Des te meer tijd heeft hij.’ Nu ja, maar tijd is niet het eenige, wat ter ontwikkeling noodig is. Waar de prikkel is en de lust, daar wordt de tijd wel gevonden door wie gewoon zijn te werken! En het schijnt wel, dat dáár de landbouwersstand het hoogste staat, waar de grond hem tot voortdurenden arbeid en naauwlettende verzorging dringt, maar dan ook zijn vlijt voldoende beloont. Het al te schrale heideveld houdt den bewerker te veel onder materieele zorgen gedrukt.
Evenwel, 't kan voor Dragten nog veel beter worden. Vooroordeel en sleur zijn ook hier nog magtige vijanden. De kinderen verlaten nog niet genoeg een' tijd lang het ouderlijke huis en blijven te veel in dezelfde omgeving. Het hoog belang der kennis, die b.v. door een burgeravondschool kan worden verspreid, wordt nog niet algemeen genoeg erkend. En helaas! op de marktdagen vooral doet het hem nog maar al te dikwijls die toren van Garijp.
Wij treden het erf, het ‘hiem’, met vrijmoedigheid op. Den nijdigen boerenhond behoeven wij hier niet te vreezen. Zoo openen wij het net geschilderd hek en treden op het huis toe. Reeds van den weg af zagen wij het Engelsch plantsoen, met bloeijende heesters en bloemen versierd, waardoor de bogtige paden langs den kronkelenden vijver zich slingeren. Dat maakt aangenamer indruk

{==158==} {>>pagina-aanduiding<<}
en geeft hooger dunk van den goeden smaak, dan de stijve boerentuintjes met hun regte paadjes en vierkante perkjes, door dunne palmrandjes omzoomd, waar stokrozen de meest passende bloemsoort is. Niet overal vindt gij dezen aanleg, maar toch menigvuldig, en waar gij dien vindt, daar denkt gij wel, dat het vooral de liefhebberij van de vrouw en de dochters is, maar gij prijst het toch in den boer, dat hij een niet onbelangrijk terrein overheeft voor het schoone, dat niet productief is. Niet zelden ligt het huis onder boomen: eene plaats aan de Ureterper vaart munt uit door haar prachtige linden. Is het huis wat ouderwetsch, dan zal 't een ‘stjelp huzinge’ zijn, waar woonhuis en schuur onder één dak is. Misschien ook is er een ‘voorhuzinge’ aangebouwd, maar ter halver breedte, met puntgevel, en eene deur met twee ramen, terwijl de groote schuur aan den anderen kant zoo ver uitspringt, dat de breede deur vrijkomt. Maar het nieuwere model is regel. 't Is een langwerpig, vierkant gebouw, met de breede zijde naar den weg, vier ramen en de deur in 't midden, platte lijst en blaauw pannendak, op iederen hoek met een' schoorsteen versierd. Achter dit voorhuis vertoont zich de schuur, met zijn puntig dak er hoog boven uitstekend en zooveel breeder, dat aan weerskanten een dubbele schuurdeur is aangebragt. Een klein en laag gebouwtje, waarin keuken en kelder, verbindt de schuur en het huis. Doorgaans staat nevens het hoofdgebouw nog een kleine schuur, ‘het lytshuus’. 1 Het geheel is van ligt rooden baksteen, frisch en goed onderhouden, en beslaat een aanmerkelijke oppervlakte. Zietdaar het uitwendige. Inwendig is het voorhuis gemeubeld naar den smaak, meer nog welligt naar het vermogen der bewoners; maar als de algemeene type van de boeren-woonkamer kan gelden, een tamelijk ruim vierkant vertrek, met ramen voor en ter zijde en dus licht genoeg, als 't niet onderschept 
werd door de afschuwelijke blaauw gazen gordijnen, die zelden of nooit worden opgehaald en een' kouden, min aangenamen tint over alles verspreiden. Liever zou-
{==159==} {>>pagina-aanduiding<<}
den wij het zonlicht er eens flink en helder in zien schijnen, en wij zouden welligt ook andere kleuren voor het houtwerk verlangen, dan het harde kanarie-geel, het somber geelbruin of het doffe groen, dat hier in de mode schijnt. Aan de achterzijde van 't vertrek zijn de twee onmisbare bedsteden. Versiering wordt in de huiskamer weinig aangetroffen, tenzij door een paar gekleurde platen aan den wand, en de schilder zou 't gelukkig moeten treffen, als hij er een binnenhuisje vond, dat hem door stoffering of verlichting in verrukking bragt! Hier woont, hier eet, hier slaapt de boer met zijn gezin. Aan de andere zijde der voordeur heeft hij zijn salon. Gij kunt dat naar welgevallen voorzien van de meubelen naar hedendaagschen smaak. Veel eigenaardigs heeft het niet. Maar ziet gij op een tafeltje een tabakspot of komfoor van zilver staan, verzuim niet, daar notitie van te nemen. Dat heeft de boer met zijn' harddraver gewonnen. En ziet gij een vreemdsoortig ornament van gekleurd en verguld papier, zoo weet, dat het een ‘Leekster strik’ is, door kloeke rijders en rijdsters op schaatsen van het Groningsche dorp de Leek gehaald. Nu gaan eigenlijk al deze dingen - behalve de harddraverstrofeeën - den boer niet aan. Dit is nog het terrein van de vrouw. Vraag den boer, om zijn schuur te zien, dan is hij uw man. Daar is de bewaarplaats van zijn' oogst, daar wordt het hooi voor den winter opgestapeld. Daar staan de landbouwwerktuigen; maai- en dorschmachine, hooihark en extirpator; daar staan de ploegen en eggen en wat dies meer zij. Een deel der schuur is afgeschoten voor het vee. In lange dubbele rei staan er de koeijen met het staarteinde naar het middelpad, blinkend van welvaart en reinheid. Hier staan ook de kloeke, stevige paarden, slank van lijf, hoog van beenen. In 
het ‘lytshuus’ is 't verblijf der mindere goden. Daar is de ‘potstal’ voor de kalveren, daar zijn de schotten voor de schapen en varkens, daar staan de boerewagens en de bonte, sierlijke rijtuigjes, waarmee de boer naar de kerk en naar de markt rijdt. Zoo is hier een wereld in het klein, zoo zijn hier, in najaar en winter vooral, schatten zamengebragt. Maar te midden van dat alles dreigt een vreeselijke vijand.

{==160==} {>>pagina-aanduiding<<}

‘Brand’! Een scherpe, branderige reuk heeft gewaarschuwd, maar te laat gewaarschuwd. Het hooi is gaan broeijen. Reeds slaat de rook er uit, de dikke, verstikkende rook. Haastig stroomen arbeiders en buren zamen. De groote achterdeur staat wagenwijd open. Met lange haken wordt het opgetaste hooi er uitgewerkt, om te redden, wat nog te redden is. Vergeefs. Reeds wringt zich door den digten damp de vuurslang naar buiten, reeds slaan aan alle kanten de vlammen uit den smeulenden voorraad. IJlings de staldeuren opengerukt, het vee losgemaakt en naar buiten gejaagd, paarden, koeijen, schapen, varkens, heel de levende have. Wat verwarring en verbijstering! Daar flikkert langs bindten en balken de verwoestende vuurstraal. Daar springen zij over, verdeelen zich, grijpen om zich heen. In een oogenblik is heel het gebouw in lichtenlaaijen gloed. De opgeschrikte hoenders fladderen wezenloos rond en vallen met zwaren vleugelslag overal neer. Bulkend en loeijend dringt zich het rundvee in blinden schrik dooreen, tegen de uitslaande vlammen in, de staldeur weêr binnen. 't Is een wilde mengeling van afgrijselijke geluiden, de angstige kreten van het vee, schreiende kinderen uit hun bedjes opgegrepen, jammerende vrouwen, krachtige mannenstemmen, die bevelen geven en aanmoedigen en roepen om water, krakende balken, gonzende vlammen. Hoog stijgen zij in de lucht, zwarte rookkolommen, golvende vuurzuilen; als een regen van vonken vliegt het brandende koren in het rond. In de omliggende dorpen klept de brandklok, uit de naburige gemeente komt de spuit. Te laat, veel te laat. Met doffen slag stort het dak in den vuurpoel, die zijn noodlottig werk heeft gedaan. En als de morgen aanbreekt schijnt haar licht, nu vooral zoo koud en zoo kalm, op geblakerde muren, verkoold houtwerk, verschrompeld hooi, zwart gebrande en ontbladerde boomen, verwrongen en onkenbaar ijzerwerk, op de gansche verwarring van in de haast geredde meubels en gereedschappen. Dat is 
alles, wat van de kapitale hofstede overbleef; gelukkig nog, als onder het rookend puin niet de deerniswaardige overblijfselen van vee of pluimgedierte liggen!
Jaar op jaar verhalen de Friesche dagbladen, in het najaar

{==161==} {>>pagina-aanduiding<<}
vooral: ‘Dezen nacht werd de boerderij van N.N. te X. een prooi der vlammen. Men schrijft het ongeluk toe aan het broeijen van het hooi.’
Waarom brengen de boeren in Friesland het hooi in hun schuren, in plaats van daar buiten in bergen en schelven, als elders? Zij beweren, dat het binnenshuis veel beter blijft en dat er volstrekt geen gevaar is, als het hooi goed droog wordt binnengehaald en met zorg en overleg wordt opgestapeld. Dat zal wel zoo zijn, maar als 't nu eens niet goed droog is en niet goed wordt behandeld? Of heeft de boer dat altijd genoegzaam in zijn magt?
Wij hebben gezien, hoe het den boer gaat. Hoe gaat het in Dragtens omstreken den arbeiders? Zij kunnen het gansche jaar door nog al geregeld werk vinden. In het voorjaar gaan zij baggeren in de ‘petten’. Is op de klei het gras tot maaijen geschikt, dan gaan zij zich verhuren bij de kleiboeren, die dan heel wat handen kunnen gebruiken. Vervolgens komt de tijd voor den hooioogst in de maden, en is het werk daar afgeloopen, dan begint het dorschen bij de boeren, dat hen in herfst en winter bezig houdt. Groot is de verdienste niet; niet altijd is er voor allen werk en er zou armoede genoeg worden geleden, als niet ieder gezin een stuksken land in huur had, dat bij afwezigheid van den man door de vrouw wordt bearbeid. Daar verbouwen zij hun' wintervoorraad, aardappels vooral, ondanks de waarschuwing van Berend Fabricius - of Beern Lap, gelijk hij zonder geleerdheid heette. - Beern Lap, voor velen welligt een onbekende grootheid, was een Dragtster kleedermaker, bovendien schrijver van een kronijk van Dragten, die hier en daar in handschrift wordt gevonden. Voor plaatselijke bijzonderheden is het werkje niet onbelangrijk, en niet onaardig is het, te lezen, hoe hij vóór honderd jaren in onuitsprekelijk vervelende verzen te velde trekt tegen de toenmalige zeden. Tegen thee en koffij, tegen snuif en tabak, tegen de ‘visietjes’ heeft hij het, maar tegen de aardappels' vooral, die reeds in zijn' tijd het hoofdvoedsel der arbeidersklasse begonnen uit te maken. De geleerden, die in dezen tijd tegen den aardappel als volksvoedsel ijveren, vinden in Beern Lap een' onbekenden maar

{==162==} {>>pagina-aanduiding<<}
volijverigen geestverwant. Hij wijst met nadruk op de bewoners van Dalen, een gehuchtje aan de Ureterper vaart, schippers op Holland, sterke kerels van reusachtigen bouw. Dat waren van ouds de ‘bjenieters’, de booneneters. Maar ook in zijn' tijd werden die booneneters aardappeleters, en hoeveel minder sterk waren zij nu reeds!
Daar is niets nieuws onder de zon. De filippica's Bernardi Fabricii hebben niet geholpen. Tijdgenooten en nakomelingen eten aardappels, drinken koffie en thee, rooken en snuiven en houden ‘visietjes’, alsof er nooit een Bernardus Fabricius had geleefd. Hopen wij voor hem, dat zij van zijn broeken en boezeroenen beter gediend waren, dan van zijn verzen, en hopen wij voor zijn medeburgers, dat hij beter kleêrmaker clan poëet geweest moge zijn.

Wie zich eenigen tijd te Dragten ophoudt, vindt in den omtrek wandelingen van grooter of kleiner uitgestrektheid. Zoowel van den Noorder- als van den Zuider-straatweg leiden talrijke zijwegen, tusschen bouw- of weiland of door met eiken beplante lanen, oostwaarts naar de dwarsvaart, westwaarts naar den ouden postweg, die onder schaduwrijk geboomte op eenigen afstand van Dragten door de velden slingert. De Noorder-straatweg zelf, met zijn welig groeijende beplanting en het voor weinige jaren nieuw gebouwde Haersma-state, levert reeds een aangename wandeling op. Tot wat grooter togten ontbreekt de gelegenheid evenmin. Naar Beetsterzwaag wordt natuurlijk menig uitstapje gedaan, maar ook de weg langs de welvarende boerderijen aan de Ureterper vaart, van daar naar het oude Ureterp en naar Selmien met zijn eikenlanen en zijn rijke hofsteden, verdient ten volle een bezoek. Wie aan de natuur van Gelderland herinnerd wil worden, doorkruise de ‘Compagnie’ met haar' zandgrond en haar dennenbosschen. Wie, na dit alles bezocht te hebben, afwisseling begeert, rigte zijn schreden door akkermaalsboschjes en boekweitvelden, langs het kleine kerkje van Kortehemmen, naar het aloude

{==163==} {>>pagina-aanduiding<<}
Boornbergum, met zijn lange reeks van afzonderlijk liggende boeren- en burgerwoningen. Hij vindt overal een landstreek vol afwisseling, geen bosschen van groote uitgestrektheid als rondom Beetsterzwaag, maar alom overvloedig houtgewas, water genoeg om levendigheid en frischheid te geven aan het landschap, en allerwege de bewijzen van der menschen volhardenden arbeid, die de woeste veenen, de woonplaats van wilde zwijnen en wolven, de eenzame wildernissen, waar naauwelijks een schrale bevolking haar voedsel kon vinden, heeft herschapen in een bloeijend, welvarend oord, waar duizenden werk vinden en brood, overvloed en levensgenot.
Heilig is ons de plegtige stilte van het bosch, waar wij als alleen zijn met den grooten Schepper, den onzienlijken Werkmeester; maar vrolijk gaat het hart ons open, als wij de natuur zien bewoond en beheerscht door den mensch, die haar krachten gebruikt en haar gaven geniet, medearbeider Gods en schepper onder God, Die alle dingen aan zijn voeten onderworpen heeft.

Aanteekeningen.

De hoofdbron voor de geschiedenis van Dragten is het werkje van den heer J.C. van Blom, notaris te Dragten, getiteld: De opkomst van het vlek Dragten, met geschiedkundige aanteekeningen en bijlagen. Leeuwarden, bij W. Eekhoff, 1840. Zulke afzonderlijke plaatsbeschrijvingen kunnen van groot belang zijn voor de kennis van bijzonderheden. Zou ik bij dezen mij bescheidenlijk mogen aanbevelen voor de ontvangst of de aanwijzing van dergelijke monografiën, waar zij bestaan? De Wandelingen kunnen niet anders dan daardoor winnen.
Over het klooster Smallee is te raadplegen het opstel van D.H. van der Meer, Iets over Smallee. (Friesche Volks-Alm. 1845.) A. Wassenbergh, Alfab. naaml. van de voormalige Kloosters en Abdijen in Fries-
{==164==} {>>pagina-aanduiding<<}
land. (ibid. 1853.) B. Bolleman van der Veen: Frieslands voormalige kloosters getuigen van Frieslands godsdienstzin. (ibid. 1861.)
De steenen doodkisten zijn beschreven en afgebeeld door D.H. van der Meer in den Almanak van 1842, waar ook een beschrijving en afbeelding is te vinden van het slot Groot Haersma-state te Oudega.
De geschiedenis van den inval der Munsterschen in 1672 is behandeld door D.H. van der Meer, in den Almanak voor 1841. Bijzonderheden omtrent den indruk, door den inval in Dragten gemaakt, ontleende ik aan de Kronijk van Bernardus Fabricius.
Wie Fabricius in eene geschiedenis der Nederlandsche letterkunde mogt willen vermelden, die wete, dat hij 11 Febr. 1724 geboren is en dat 1779 het laatste jaar is, waarvan hij in zijne kronijk berigt.






    


{==165==} {>>pagina-aanduiding<<}

Heilo. - de Egmonden. - Bergen. 
    
Eerste gedeelte.

Ga naar Kennemerland in den herfst, zoo schreef ik, toen ik u uitnoodigde, mij op onzen eersten wandeltogt te vergezellen. Wat men anderen aanprijst, mag men althans zelf wel doen. Wij gingen dan ook in den herfst naar Kennemerland. Een prachtige Octoberdag zag ons in het schoonste deel dier landstreek, in den omtrek van Alkmaar, op weg naar Heilo, om van daar over de drie Egmonden naar Bergen te gaan, en zoo naar de aloude hoofdstad van N. Kennemerland terug te keeren. 't Is een togt, die wel een' langen zomerdag vereischt, wanneer men aan éénen dag is gebonden en de financiën het gebruik van een rijtuig ontraden, of als men, ofschoon met wèlgevulden buidel, de vrijheid en 't genot des voetgangers verkiest. Men moet in dat geval een paar goede longen en stevige beenen hebben, maar dan is de togt zeer goed te doen en zal hij zijne overvloedige belooning niet missen. Wie vrij is in 't besteden van zijn' tijd, die vindt er rijke stof voor een tweetal dagen, want wij hebben hier te doen met eene woudstreek en daarvoor -
{==166==} {>>pagina-aanduiding<<}
hoe meer tijd hoe liever, en hoe meer vrijheid hoe beter! Gij moet daar niet te gejaagd zijn om dat slingerend boschpaadje te volgen, om onder het lommer van dien beuk u eens naar hartelust neer te vleijen op het mollige mos, om die begroeide duinhelling eens te beklimmen en te zien, of gij van dien hoogen top de zee ook kunt ontdekken. Tijd is geld, zegt de bezige zoon der 19de eeuw. Tijd is genot, zegt de wandelaar van alle eeuwen. Als gij tijd wilt winnen, moet gij 't geld niet sparen. Tijd kost geld, zegt de wandelaar; maar als gij met het eerste zuiniger moet zijn dan met het laatste, dan vindt gij te Alkmaar, in het logement het Heldersche Wapen, aan de Texelsche Barrière, niet ver van het spoorwegstation, zeer goed rijtuig voor betamenden prijs, gelijk ge er een zeer aanbevelenswaard logies kunt 
vinden. Op een' najaarsdag, als de zon eerst laat de nevelen verdrijft en reeds vóór zijn' vroegtijdigen ondergang in den regel daardoor weêr van zijn' stralenbundel wordt beroofd, is rijtuig onmisbaar voor wie den ganschen toer wil doen. En vooral in het najaar is Kennemerland schoon!

Ik ken geen schooner kleuren, 
Dan die van 't Hollandsch bosch, 
In bruinen najaarsdosch. 


Maar natuurlijk moet het geluk ons wat dienen! Bij een' graauwen, eentoonigen hemel verliest ook het boschrijke landschap veel, al behoudt het nog meer dan de vlakte, waar de kleur doorgaans alles moet doen. Maar treft gij 't als wij, dat de herfstzon over die mengeling van groen en bruin en rood en geel, over al die schakeeringen van lichte en donkere, van fijne en krachtige tinten haar helder en toch zoo plegtig licht in stroomen uitgiet, terwijl er juist genoeg van dien wazigen herfstnevel is, om de kleuren en vormen harmonisch te doen ineensmelten, om alles wat hard is te verzachten, om alles wat scherp is af te ronden, - treft gij het, dat de zon nog kracht genoeg heeft, om den dampkring te vervullen met die weldadige warmte, die koestert zonder af te matten en even gaarne den open landweg

{==167==} {>>pagina-aanduiding<<}
als het digte lommer doet zoeken, - dan bereidt u de togt door dit heerlijk landschap een onvergetelijk genot. En wordt het u bovendien, als ons, gegeven, hier om te dwalen met een', die hier van der jeugd is opgegroeid, met de verborgen liefelijkheden van dit bekoorlijk oord bekend en met de rijke geschiedenis dezer streken vertrouwd, dan wacht u een dubbele voldoening. Dan komt er leven; het rijke, volle menschenleven der voorgeslachten gaat voor uw oog voorbij. Dan staan zij weer op uit de dooden, graven en gravinnen van Holland, - fiere edelen van hoog adellijk bloed en vorstelijken rijkdom, - kloeke evangelieboden met de kracht van hun geloof, vorsten der kerk en nederiger kloosterbroeders, die in donkere tijden wetenschap bewaarden en godsdienstzin handhaafden, - stoute poorters en dorpers, uit verachten stand zich verheffend, - ruwe gestalten ook van geuzen en soldeniers, de heilige zaak bezoedelend door brandstichting en geweld, - trotsche patriciërs uit de dagen, toen de Republiek der Vereenigde Gewesten praalde op het toppunt van haar grootheid, - legers van landgenooten en vreemden uit den tijd, toen zij haastig neigde ten val, - geharde zeelieden, worstelend met de golven, om haar den buit van haar wemelende bevolking, vaak, om haar den buit van kostbare menschenlevens te ontwringen, - de vergeten priesters van nijverheid en landbouw, met hun' stillen maar gezegenden arbeid, die meeren in vruchtbare weiden en woeste geestgronden in weelderige bosschen herschept. - Hier, te midden der heerlijke natuur, ontbreekt de herinnering aan de menschen niet. Hier hebben zij gestreden op allerlei wijze, met woord en gebed, met zwaard en met spade, te land en te zee, tegen allerlei vijanden, tegen heidendom en gewetensdwang, tegen onkunde en ongeloof, tegen aanmatiging van geestelijke en wereldlijke magten, tegen de West-Friezen en tegen de legers van Spanjaarden en Engelschen en Russen, ook tegen broeders, als de hartstogten woedden en de 
noodlottige verblinding was gekomen.
Hier vooral zou een beschrijving onvolledig zijn, die aan zulke herinneringen geen regt deed weêrvaren. Maar zóó overrijk is de

{==168==} {>>pagina-aanduiding<<}
stof, dat uw gids, wien gij heden zult volgen, uit het vele een keuze moet doen, als hij niet te zeer uw aandacht vermoeijen wil. Dit deel van Kennemerland zou niet het bestek van een wandeling, 't zou den omvang van een boek vereischen, als er alles van gezegd werd, wat de vermelding verdient. Mogt mijne keus niet al te ongelukkig zijn geweest, in wat ik verhaalde en in wat ik voorbij ging!

Wij laten reeds terstond alles rusten, wat van Alkmaar zelf gezegd zou kunnen worden. Alcmaria Victrix, de oude, schoone, klassieke hoofdstad van N. Kennemerland, vereischt en verdient een bezoek, dat aan haar alleen gewijd is. Wij verlaten Alkmaar in den vroegen morgen door de Kennemer poort, en daar wij nu buiten de stad zijn, heb ik vrijmoedigheid, u terstond in 't voorbijgaan een huis aantewijzen, dat te midden van andere landhuizen en burgerwoningen ligt aan eene der lanen, die naar den Hout voeren. Het is het huis, dat Belvedère heet; maar ik maak u daarop niet zoozeer opmerkzaam, om u te laten beoordeelen in hoever het dien naam verdient, als wel om u te herinneren, dat dit het huis is, waar Maria Tesselschade Visscher gelukkige dagen sleet met haar' beminden en vereerden Allard van Crombalgh en droevige dagen na den dood van haar' echtgenoot en van haar oudste dochtertje. Hier trachtte Barlaeus haar te troosten met zijn geleerde en bevallige latijnsche verzen en met zijn aangename bezoeken. En had Hooft, met tamelijk gezochte toespeling, den naam van den smaakvollen vrijer Barlaeus in Belusar (schoongebruik) verhaspeld, had hij daaraan de profetie vastgeknoopt, dat schoon gezigt welhaast voor schoon gebruik zou verwisseld worden, ditmaal had de scherpzinnige Drossaart mis gezien. Het ‘weeuwtje’ antwoordde veelbeteekenend:

‘Niets en gaet voor de eerste trouw’ 


en veranderde noch van gedachten noch van staat.

{==169==} {>>pagina-aanduiding<<}

Zoo treden ons reeds terstond de schitterendste gestalten uit het schitterendst tijdperk onzer geschiedenis te gemoet, terwijl wij langs den Hout den straatweg naar Heilo gaan opzoeken. Den Hout zelven - eigenlijk voluit de Kennemerhout, want aan den anderen kant van Alkmaar ligt de Geesterhout - den Hout bij uitnemendheid, laten wij ter zijde liggen. Later hopen wij met de Alkmaarders eens in deze hunne geliefde wandelplaats ons te vertreden; voor ditmaal merken wij alleen op, dat het bosch noch door aanleg, noch door houtgewas bijzonder uitmunt, maar niettemin voor niet verwende burgers van vele onzer steden een zeer gewenschte aanwinst zou zijn. Wij zien langs den zoom van het bosch enkele zonderling gevormde boomen en wel in 't bijzonder een' tweetal beuken, wier stammen boven den grond zamengroeijen, zoodat zich een tamelijk hooge doorgang opent. Overigens bespeuren wij een aantal lange, regte lanen - eene daarvan dient te zijner tijde tot harddraversbaan - en wij komen eenige buitenplaatsjes en herbergen en koepels voorbij. Ter linkerzijde hebben wij een gansch ander uitzigt. Daar breiden onafzienbare weilanden zich uit, groene vlakten, die zich aan den gezigteinder verliezen. In deze zee zonder golven verheffen zich hier en daar eilanden, die, behalve een boomgroep, een kleine, roode, van boven afgesneden pyramide vertoonen. 't Zijn de hooge daken der boerenhofsteden, die alom in de velden verspreid zijn. Gelijk het hier een verbazend verschil van landschap is, hetzij wij regts, hetzij wij links zien, zoo is er ook een groot verschil in de grondgesteldheid. Straks zullen wij bij Heilo 't ook aan onze regterzijde opmerken. Van ouds was het hier een waterland bij uitnemendheid; tal van meeren en poelen, meestal onderling verbonden, vormden hier een warnet van wateren. Maar langs de zeekust liep de breede duinzoom en evenwijdig daarmede strekte een hooge zandrug zich uit, door de moerassen en meeren heen. Op de uiterste punt ten 
Noorden lag Alkmaar, als op een landtong in een onmetelijke binnenzee, terwijl zich de geestgrond achter Heilo in den duinzoom verloor. De wateren zijn droog-
{==170==} {>>pagina-aanduiding<<}
gemaakt, maar het gansche landschap draagt nog de duidelijke karaktertrekken, die aan dezen ouden toestand herinneren, in de scherpe afscheiding van weiland en bosch. De straatweg volgt aanvankelijk den uitersten rand van den Kennemergeest. Aan afwisseling ontbreekt het dus vooreerst niet.
't Belooft een heerlijke dag te zullen worden! Wèl drijven nog de nevelen van den morgen, wèl worstelt de zon nog, om heerschappij te verkrijgen en raakt zij met haar stralen de toppen en de stammen der boomen nog niet aan. 't Is buiten frisch en koel; het lange gras in de weiden ligt nog gebogen onder den last van den natten, witten daauw. Maar de uitslag van den strijd is toch niet twijfelachtig meer! Hoog boven ons schemert reeds het helder blaauw van den wolkeloozen hemel. Daar breekt reeds een zonnestraal door. Nu schitteren de grashalmen als kristal, nu blinkt de beukestam als zilver, nu komt er een gloed over de donkere kruinen, en het doffe bruin wordt met een tint van purper gekleurd. 't Zijn nog maar oogenblikken, gescheiden door lange tijdperken, waarin de nevelen weer schijnen te winnen, maar die oogenblikken worden talrijker, zij volgen elkander spoediger op. En daar scheurt zich het wolkgordijn: in den vollen gloed van den prachtigen herfstmorgen baadt zich het rijke landschap. Ziet, daar treedt hij te voorschijn, de stralende zon, ‘als een bruigom uit zijn slaapvertrek; vrolijk als een held rent hij het strijdperk in.’ En gelijk wel menigmaal in langverloopen eeuwen op dezen Kennemergeest de zwermen der ligtgewapende dorpers uitéénstoven voor den onweerstaanbaren aanval der zwaar geharnaste ridders, zoo vliéden de nevelen voor het aangezigt der magtige dagvorstin.
Weldra verliezen wij het weiland, want wij naderen de plantsoenen en bosschen van het landgoed Nijenburg. Onwelkom is 't ons niet, maar verzuim niet, vooraf nog eens terug te zien op het treffend gezigt, dat de stad Alkmaar met haar ranke torens u op den achtergrond te genieten geeft, eer het door het houtgewas aan ons oog wordt onttrokken. Wij hebben het grondgebied der stad niet meer ter zijde. De weg voert ons te midden

{==171==} {>>pagina-aanduiding<<}
der eigendommen van Jhr. Mr. C. van Foreest. Zijn bosschen staan voor den wandelaar open. Wie niet, zooals wij, den straatweg houden wil, vindt er paden en wegen in overvloed, en wie van Alkmaar Heilo bezoekt, kiest ligt althans eenmaal den weg door den Hout en 't zich nagenoeg onmiddellijk daar aansluitend bosch van Foreest. Voetgangers volgen doorgaans de beukenlaan, die een half uur lang nevens den straatweg loopt. Alkmaar is rijk bedeeld, zóó rijk, dat een minder begunstigde stad het haast overdaad zou noemen, waar die straatweg zelf - de statige iepenlaan, met zijn bosch- en vergezigten - reeds zooveel bekoorlijks aanbiedt. Of nu de grond in dit bosch voor een' natuuronderzoeker belangrijk is, kan ik u niet zeggen. Botanicus ben ik niet; tot mijn' spijt weet ik niet meer van grasgewassen en mossen, van varens en woekerplanten, dan ieder, die wel menigmaal door de wondervolle schoonheid en de onuitputtelijke afwisseling van die kinderen des wouds was getroffen; wilt gij er iets meer van weten, zoo weet ik een' uitnemenden gids in deze streken, een' botanicus, die u er veel van weet te verhalen, en die u bovendien niet alleen voor u laat kijken op den grond, maar u ook rondom u laat zien en terug, met een open oog voor Kennemerlands heerlijke natuur en met een veelomvattende kennis van Kennemerlands rijke geschiedenis. 1 Ik voor mij wijs u alleen die rei van majestueuze beuken, boven wier rijzige, hoog opgegesnoeide stammen de kroonen zich in wijden omtrek uitbreiden, alsof het ceders waren. Maar om andere redenen dan om zijn houtgewas en zijn' plantenschat heeft dit bosch immers voor ons iets eigenaardigs. Stond dit bosch onzen Hildebrand niet voor den geest, toen hij in zijn' 's Winters buiten die reeks van meesterlijke tafereeltjes schilderde, en daaronder dat kostelijk 
kabinetstukje, dat een houtveiling heet? Daar zag hij ‘op Koppermaandag de boeren bij troepen door het bosch slungelen, zich langzaam verzamelend ter plaatse, waar de parken liggen en

{==172==} {>>pagina-aanduiding<<}
waar de opgaande boomen staan, die, met een blutsjen van den bijl en een nommer, ten doode zijn opgeschreven’; daar hoorde hij de boerengeestigheden en de grappen van den dorpssecretaris; daar aanschouwde hij de verlegenheid van den steedschen bakker, en hij zag er de vrolijke zoetelaarster met den dikken schoudermantel om, en de kleine boerenjongens met de kinderen van den dominé en van den chirurgijn en van het groote huis, in alle richtingen heendringend door de menigte, en het manneken uit de stad, die in zijn opgewondenheid aan een mager boomptjen blijft ‘hangen.’ 't Is nu geen Koppermaandag, en eenzaam en stil is het bosch, maar de toovermagt des meesters roept ze op voor den geest, al die figuren uit ons volksleven, en wij zien ze, gelijk hij ze zag. Is het zoo niet telkens weer? Is hier niet ‘het hooge geboomte van het heerlijk Nijenburgh’, breiden zich daar niet de breede lanen uit, en schittert er niet de heldere vijver, die den dichter van Guy de Vlaming hebben geïnspireerd? En vindt gij welligt de ligging van het witte huis tusschen 't wat al te veel opeengepakte hout niet onberispelijk, zoudt gij aan die waterpartij liever iets anders zien dan regte lijnen en steile kanten, toch is die vijver u lief en gij hebt dien gekend, lang vóór dat gij hem hadt aanschouwd, ‘bevolkt met het kleine grut, dat er glijdt en scharrelt en zwiert en draait door elkander’ - of zooals hij daar ligt in het late najaar, ‘terwijl de groene dennen ter linker- , de lommerlooze groepjes van acaciaas en beuken ter rechterzijde in zijn' spiegel weerkaatsen en de hoenders en duiven op het zonnige plekjen daartusschen zich verkwikken aan zijn vocht’, - of zooals het oog des dichters hem aanschouwde op den stillen zomeravond, ‘als de breede schaduwen zich neervlijen aan zijn' boezem, als de maan haar troostend licht doet trillen op zijn effenheid en al de 
sterren in hem haar' glans verdubbelen’. Hier en daar hebt gij boerenhuizen langs den weg gezien; zij trekken u niet aan door hun schilderachtigheid. Doorgaans zijn zij tamelijk stijf en van veel poëzij spreekt noch het volkskarakter, noch het huis van den boer. Maar onvergetelijk is ons die boer, die ‘ten overstaan van de twee kuitjens en het eene bulletjen’ den land-
{==173==} {>>pagina-aanduiding<<}
heer vertelt van Hilletjens vrijaadje en van haar kloeke gehoorzaamheid aan het ouderlijk gezag, en mij mit gij gaarne een schets van het boerenleven in Kennemerland schenken, waar gij in uw Camera obscura den Noordhollandschen boer en de Noordhollandsche boerin naar het leven geteekend vindt.
In het land van Overmaas ontmoeten wij overal den herder en leeraar van Mastland; bij Heilo wandelt Hildebrand rond. Hij houdt er u gezelschap, en welk gezelschap hij is, dat weet en waardeert het jonge Holland, al gingen er jaren - en welke jaren! - voorbij, sints de Leidsche student met zijn meesterwerk optrad, met zijn coup d'essai, die een coup de maître was.
Allen eerbied voor den luister, die het eeuwenoude geslacht der Foreesten omstraalt, alle hulde aan de leden der familie, die vroeger of later het vaderland met hoofd en hand hebben gediend, maar heerlijker schittert nog de glans van geest en genie, die den Nijenburg tot een der klassieke plekjes van ons vaderland verheft.
Het landgoed Nijenburg draagt niet van ouds dien naam. Weleer heette het buiten Iepenlaan, totdat het in de vorige eeuw aan een' afstammeling uit het doorluchtig geslacht van Egmond kwam, die den naam van zijn voorvaderlijk kasteel Nijenburg bij Oudorp hierop overbragt. Een oudadellijk huis was het niet, maar het heeft de adellijke huizen in deze streek overleefd. Onder den moker viel het deftige slot Iepenstein, met zijn viertal torens en zijn' gekanteelden voormuur. Hetzelfde lot deelde ter Coulster, het stamhuis van een der oudste geslachten van Holland, dat, herhaaldelijk verwoest en herbouwd, sints 1643 zijn' hoogen, vierkanten toren boven zijn roode daken verhief, maar op het einde der vorige eeuw deels gesloopt, deels tot arbeiderswoning vernederd werd, totdat ook het laatste overblijfsel verdween. - Heeft zoo de omtrek van Heilo iets van die schoonheid verloren, die een krans van statige buitenverblijven er weleer aan verleende, toch is er nog genoeg overgebleven, om het een zeer bekoorlijk plekje te maken. Het blijft een net en vrien-
{==174==} {>>pagina-aanduiding<<}
delijk dorp door een aantal landhuizen met hun plantsoenen van heesters en bloemperken en opgaand hout, in allerlei vorm en schakering. Een regt landelijk dorp is het met zijn boerenhoeven en arbeiderswoningen, langs den slingerenden straatweg onder het rijke lommer verscholen. En een merkwaardig plekje blijft het, het overoude Heylichloe, het heilige bosch.
Een heilige plaats was het hier vermoedelijk reeds, vóór dat in den aanvang der 8ste eeuw de apostel der Friezen er het Christendom bragt. Gij kent het verhaal, hoe Willebrord met de zijnen door de vijandig gezinde heidenen ingesloten, gekweld door honger en dorst, op zijn gebed hier een frissche bron zag ontspringen, en hoe dit teeken de bevolking van Kennemerland won voor de dienst van dien God, die zoo zigtbaar de Zijnen beschermde. De historische kritiek wijst er op, hoe de eerste evangeliepredikers in deze landen bij voorkeur zich ophielden bij zulke plaatsen, die door de heidenen als heilige plaatsen werden vereerd. Door taalstudie gesteund, vindt zij in dezen omtrek, in de Runksputte onder Oesden (Oesdom) en in Alc-mere (Alkmaar) zulke overoude heiligdommen. Zij herinnert, hoe op dergelijke van ouds gewijde plekken de christelijke kapellen en bedehuizen werden gesticht en in den regel een christelijke legende het hart deś volks zijne oude eeredienst moest doen vergeten en aan de nieuwe gewennen moest. Wij kunnen er bijvoegen, dat toch zeker ook zulk een mirakel niet altijd opzettelijk werd verdicht, vooral niet, waar het zulke wonderbaar ontstane putten geldt. Was eens het vroeger bestaan er van vergeten, hoe lag het dan voor de hand, dat het middeleeuwsch geloof er een' bovennatuurlijken oorsprong aan toekende; hoe ligt kon zelfs een van Willebrords tijd- en togtgenooten, met het bestaan van de bron onbekend, daarin het teeken eener goddelijke tusschenkomst zien! Of wel, hoe moest onwillekeurig de dichtende sage het frisch en krachtig opborrelend water begroeten als het zinnebeeld van het levende water, dat hier door de verkondiging van het Evangelie werd gebragt! - Te Heilo heeft, naar over-
{==175==} {>>pagina-aanduiding<<}
oude berigten, de groote Willebrord gepredikt op dien merkwaardigen togt, die den loop volgde van den sints verdwenen Rijnarm, naar het geenszins verwerpelijk gevoelen van sommigen, 
Noordwaarts door Kennemerland stroomend, om zich in zee te storten bij Petten, waar thans nog de duinreeks is afgebroken en de Hondsbossche dijk de plaats van den ouden riviermond inneemt, gelijk hij in zijn' naam de herinnering aan een voormalig bosch bewaart. In die rigting liggen ook de vijf overoude Willebrordsche kerken; te Vlaardingen, te Oestgeest, te Velzen, te Heilo en te Petten. - Van Engelschen bloede waren zij, van hoog edelen bloede doorgaans, die kloeke mannen, die hier sints de laatste helft der 7e eeuw met hun Evangelieprediking optraden. Van Ierland waren zij uitgegaan, van het eiland der heiligen, waar toen tal van kloosters de kweekplaatsen waren van vroomheid en wetenschap, en zij kwamen in onze gewesten niet als vreemdelingen; stamverwanten waren zij, onze taal spraken zij. Immers, ook van hier uit waren de landverhuizers gekomen, die onder den naam van Angelen het eiland der Britten tot hun woonplaats hadden gekozen, en gelijk met name het land-Friesch nog de grootste overeenkomst met het Engelsch vertoont, zoo blijkt uit menig woord en uit menig plaatsnaam door ons gansche vaderland de naauwe verwantschap tusschen beide volkeren. Tot stamverwanten kwam Willebrord met de zijnen. Vonden zij er aanvankelijk tegenstand, straks vonden zij gehoor, eerlang werden zij er als heiligen vereerd. Aan St. Willebrord is de kerk van Heilo gewijd.
Ook van anderen strijd dan die met de wapenen des geestes gevoerd werd, was Heilo en zijn omtrek wel menigmaal getuige.
Was Kennemer en West-Fries ook na verwant, vriendschappelijk was de verhouding tusschen de broeders niet. Waar de hooge geestgrond bij Alkmaar eindigde, daar begonnen de lage, haast ontoegankelijke gewesten, door de West-Friezen bewoond. 't Was wel lang reeds geleden, sints Plinius schreef, dat deze landen tweemaal daags door de zee werden overstroomd en de bevolking, buiten staat om landbouw en veeteelt te beoefenen,

{==176==} {>>pagina-aanduiding<<}
van vischvangst kommerlijk leven moest. En zóó erg was het er ook niet meer, maar toch, voor de bedrijven des vredes was de bodem nog altijd weinig geschikt, en de bevolking had zich gewend, in roof- en plundertogten wat meer overvloed te zoeken, dan hun visscherij en hun luttel zoutbranden kon opleveren. De betrekkelijk welvarende dorpen en hoeven van Kennemerland werden voortdurend met een' overval bedreigd. Ook waren zij van nature vijanden, sints de Hollandsche graven ook over West-Friesland hun gebied wilden uitbreiden. 't Is de vraag, of wat de de West-Friezen vrijheid noemden, wel iets was, waaraan zooveel zou verloren zijn geweest. De geschiedenis leert, dat het zoogenaamde ‘juk’ der graven zoo drukkend niet was, en dat ten gevolge van een krachtig en geregeld bestuur de welvaart dag aan dag toenam. Maar standvastig verdedigden de Friezen hun vrijheid en al de ellenden van den grensoorlog werden in deze streken van Kennemerland eeuwen lang ondervonden.
Dan kwamen onverhoeds, in den donkeren nacht, de ligtgewapende stroopers langs de smalle paden uit hun drassige velden. En eer uit de bedreigde dorpen de noodklok klepte, gingen de verspreide hoeven, straks de meer bijeengebouwde buurten, in vlammen op. Dan flikkerde van de torens der kasteelen het seinvuur, dan zaten de ridders en knapen ijlings op en dan stormde de ijzeren ruiterbende langs den duinzoom of over den geestgrond op de plunderaars los. Maar niet zelden kwamen zij te laat. De bende was reeds weggetrokken met buit van huisraad en vee, van mondvoorraad en lijfgoed. Soms werden de plunderaars verrast. Dan stoven zij uiteen, gelijk de musschenzwerm in wier midden de bassende jagthond plotseling rondvliegt, en soms lieten zij eenige dooden en wat geroofden buit achter. Maar voor lang is het niet! In de lage velden der West-Friezen is de geharnaste ruiter met het zwaar gepantserd strijdros magteloos. Daar is al het voordeel aan den kant der ligtgekleeden, der ligtgewapenden, die zich vrijelijk bewegen over den bodem, waar paard en ruiter in wegzinkt. Menig onstuimig edelman en vermetel knaap vond er in de moerassen van Drechterland een' roemloozen

{==177==} {>>pagina-aanduiding<<}
dood! En is de schare der ridders weêr teruggetrokken, welnu, het gaat er meê als met den brutalen musschenzwerm. Zoodra de onwelkome bezoeker den rug heeft gewend, gaan zij weêr hun' ouden gang. Soms worden zij voor een weinig tijds een weinig onder den band gebragt. Vooral sints de breede wateren der ingebroken Zuiderzee hen scheidt van hun broeders aan den overkant, vindt soms een Hollandsch graaf de gelegenheid, hen met schepen of over het ijs te overvallen. Dan onderwerpen zij zich. Maar vruchteloos sticht koning Willem bij Alkmaar het sterke Torenburgt. Dat slot dekt Kennemerland niet genoeg en houdt den Fries niet in onderwerping. Koning Willem zelf valt onder hun bijlen en knuppels bij Hoogwoude, en toen graaf Floris in 1272 zich opmaakte met een magtig leger, om den dood zijns vaders te wreken en het lijk zijns vaders te zoeken, toen leed hij bij Vronen een geduchte nederlaag. Toen vloden zijn ridders, geslagen en in verwarring, door de verbitterde Friezen nagejaagd, totdat hier bij Heilo een versche legermagt de vlugtenden opnam en hun gelegenheid gaf, zich te herstellen. Maar toen werd ook een vreeselijke wraak genomen. Hier, op den vasten grond, was alles in het nadeel der vorige overwinnaars, die straks her- en derwaarts werden gejaagd en honderden lijken op het slagveld lieten.
Van zulke tooneelen is ook het nu zoo rustig Heilo getuige geweest. Goddank, dat er andere tijden kwamen, en Kennemer en West-Fries met en nevens elkander leerden werken en strijden, als broeders, als kinderen van één vaderland!

Ziehier de kerk, op een' heuvel gelegen, als van ouds in de schaduw van het hout, - de kerk, die reeds van eeuwen heugenis draagt, al is het zeker niet meer de Willebrordskapel. Latere herstellingen bedierven den ouden vorm. De ‘portland’ bedekte de steenen en beroofde 't eerwaardig gebouw van den stempel, dien honderdtallen van jaren er hadden achtergelaten.

{==178==} {>>pagina-aanduiding<<}
Maar de toren, in Romaanschen stijl van duifsteen opgetrokken, heeft het oude karakter nog bewaard en staat daar als een getuige uit lang verloopen tijd. Vóór den toren ligt het putje. Wij gaan het een bezoek brengen, maar verzuim niet, als gij langs de kerk gaat, even den blik te slaan in de ‘lange, lange laan’ van beuken, onder wier statige gewelven uw oog de lengte van een half uur gaans overziet. Wij zien haar niet, als Hildebrand, gehuld in die wondervolle, geheimzinnige schemering, die het dikke sneeuwkleed op de takken er verspreidt, of in die fantastische schoonheid, als de rijm de dunne twijgen tot een kristallen netwerk vlocht. Maar ook heden is zij schoon, met het doorvallend licht van den helderen herfstmorgen, overal spelend op stammen en grond. En hebt gij een weinig tijd, zoek dan bij het ‘sparrenbosch’ dien met kreupelhout overgroeiden aardwal, dien de overlevering als Willebrords preekstoel noemt. Hier in het bosch, hier was 't een kerk, zijner waardig! Wij begrijpen, waarom onze Vondel het bosch heeft genoemd:

‘een kerk van ongekorven hout’. 


Wij begrijpen, hoe de Gothische bouwmeester aan de ranke stammen met hun takken, hoog in de lucht elkander ontmoetend, het denkbeeld heeft ontleend van die heerlijke kerkgebouwen met hun slanke, statige zuilen en hun omhoogstrevende kruisgewelven. Inderdaad, de Gothische dom is een bosch, een heilig woud. Maar juist daarom weet ik niet, of de Gothische stijl wel voor wereldlijke gebouwen past, tenzij dan voor raadhuis of geregtshof misschien. In het bosch vereerden de vaderen hun goden, daar kwam ook de volksvergadering bijeen. Maar in het bosch woonden zij niet en vierden hun edelen geen feesten. Voor paleis of kasteel, voor feest- of concertzaal, acht ik den Gothischen stijl oneigenaardig. En hiervan ben ik zeker, dat hij bespottelijk wordt, als hij op kleine, nietige gebouwtjes wordt toegepast. Tusschen het verhevene en het belachelijke ligt maar ééne schrede. De Gothische dom is een heilig woud; het Gothische optrekje of

{==179==} {>>pagina-aanduiding<<}
de Gothische manufactuurwinkel herinnert op zijn hoogst aan een prieeltje in een' boeren-theetuin.
En ziehier nu het beroemde putje. Vermoedelijk valt het u niet mede. Er is ook niet veel aan te zien. 't Is een put, gelijk gij die op boerenerven zoo dikwijls hebt gezien; alleen, deze is niet rond maar onregelmatig, zevenhoekig van vorm, met groote roode tegels bemetseld, en de rand is van zandsteen. Gij hadt iets meer poëtisch verwacht, dan zulk een boerenput, waaraan zelfs de prozaïsche wip niet ontbreekt, aan den achterkant met steenen bezwaard en van een' zeer gewonen emmer voorzien; ook ligt er een gebroken drinkbak voor het vee. Maar aan de post, waar de wip op draait, is een collecte-busje bevestigd ‘voor de algemeene armen’. Dit geeft er een geestelijk karakter aan. En de drinkbak is een oude steenen lijkkist, naar men verzekert, afkomstig van het kerkhof der abdij van Egmond. Wie weet, wat geleerde Benedictijn, wat vrome kloosterbroeder, wat magtig kerkvorst daarin eens met eerbied werd ter ruste gelegd! Wie het overblijfsel aan de gewijde aarde toevertrouwden, veilig in zijn steenen omhulsel, weinig hebben zij gedacht, dat eens ongewijde handen 't gebeente onachtzaam zouden verstrooijen, dat het vee zou gedrenkt worden uit de laatste woning, die met zoo liefderijke zorg den vereerden doode bereid was!
De put van Heilo was van ouds een druk bezochte bedevaartsplaats, en aan het water wordt de kracht toegeschreven om longziekte van het vee te genezen. Maar veel meer in eere was, in de vorige eeuw vooral, een ander putje, de Runksputte, ongeveer een half uur zuidwaarts, waar weleer de kapel van O.L.V. ter Nood plagt te staan. Daar ontstond in 1713 op eens een put, - vermoedelijk werd toen door een of ander toeval een overoude gewijde put weer geopend, - en deze plaats verkreeg een' verbazenden toeloop van volk, zoodat zelfs reiskaarten werden uitgegeven, ter aanwijzing, hoe men het best den togt derwaarts kon doen, welke reisgelegenheden en welke herbergen er waren, terwijl van den anderen kant door

{==180==} {>>pagina-aanduiding<<}
de overheid maatregelen werden beraamd en scherpe bevelen uitgevaardigd, om de bedevaarten naar de Runksputte te verhinderen. Veel heeft het niet gebaat. Wij voor ons zonden ons er niet door laten terughouden, wanneer de tijd ons toeliet, een bezoek aan het merkwaardig plekje te brengen. Maar onze weg leidt ons niet in die rigting. Wij gaan andere tooneelen opzoeken en wij verlaten het vriendelijk Heilo.
Wij gaan nu naar Egmond, naar Egmond, dat wij van den heuvel, waarop de kerk van Heilo ligt, daarginds zien schemeren in de verte, aan den voet der duinen, met hun blinkend witte toppen, met hun graauwgroene hellingen scherp afstekend tegen de helder blaauwe lucht, van ons gescheiden door een groote, lage, groene vlakte. 't Is een heerlijk gezigt, dat Heilo ons vóór het scheiden te genieten geeft.

Valt uwe aandacht op de talrijke gewitte boerderijen in de streek, die wij nu doorkomen, zie er dan geen bewijs in, dat de boerenstand hier die kleur voor zijn woningen verkiest. 't Zijn de hofsteden van nu wijlen Jonkheer D.C. de Dieu Fontein Verschuir te Alkmaar, en van zijnen broeder, Jonhh. Mr. G.C. Fontein Verschuir te Heilo, die daardoor kenbaar zijn. Was de bouwstijl der huizen bevalliger, bloeide er kamperfoelie en wilde roos langs den gevel, het wit der muren zou zich ligt beter voordoen dan nu. Maar een weinigje smaak, die met eenvoudige middelen zooveel weet te doen, moet gij bij den Kennemer boer maar niet zoeken. Hier hebt gij een huis, waaraan moeite gedaan is en dat de bewoner vermoedelijk heel mooi vindt. Het bovendeel is roode baksteen met helder groen geverwde vensters. Dat gaat goed, maar beneden de dorpels der vensters is eerst een breede laag lakmoes en daaronder een dito menie aangebragt. En vóór het huis staat een rei zorgvuldig geschoren linden, met gewitte stammen, aan den voet eveneens met een' band van blaauw en rood versierd. Zoo 't niet mooi is, is het ten minste prachtig.

{==181==} {>>pagina-aanduiding<<}
Zoek nu dit staaltje van boeren-schoonheidszin niet aan den straatweg, die over Limmen en Castricum naar Beverwijk en Haarlem loopt. Wij hebben dien reeds verlaten. Even buiten Heilo, een weinig voorbij het boschje, dat van het gesloopte buitengoed ter Coulster over is, zijn wij de spoorbaan overgegaan en den grindweg naar Egmond ingeslagen. Tusschen bouwland en akkermaalshout, bereiken wij de plaats, waar de nieuwe Roomsch Catholieke Kerk van Heilo is gebouwd. De kerk doet zich goed voor met haar tweetal sierlijke Romaansche torens en het schoone beeld van haar' patroon, den H. Willebrord, dat boven den hoofdingang den voorgevel siert. Maar die torens zijn toch op verre na zoo statig en indrukwekkend niet, als die oude duifsteenen toren, dien wij zooeven zagen. Zij: zullen 't ook zoolang wel niet houden, als die middeleeuwsche reus reeds gestaan heeft! En als hij niet met geweld wordt gesloopt - wat nog niet eens gemakkelijk zou gaan! - dan is er alle kans, dat hij nog onverwrikt zal staan, als dit gewrocht der hedendaagsche bouwkunst reeds lang weêr in puin is gevallen.
Een eind weegs gaan wij nog tusschen het bouwland als in een' hollen weg, want hooge, met hout begroeide wallen omringen hier de akkers; wij komen de tegenwoordige boerderij, de voormalige heerenhofstede Egelenburg voorbij, en dan verlaten wij den geestgrond. Daar voor ons ligt de vlakte, een vlakte, zoo vlak als maar mogelijk is, een reusachtig billardlaken, zonder schijn of schaduw van boom of struik. De smalle, witte, volstrekt open grindweg loopt er lijnregt door heen, aan wederzij trouw vergezeld van een sloot. Maar voor ons ligt weer de woudstreek, de rijkbegroeide duinzoom. Boven de toppen steken even de torenspitsen, links van Castricum, regts van Egmond en Rinnegom uit, en boven de toppen der boomen de blinkende toppen der duinen, in lange, statige rij. Deze groote vlakte was eertijds een meer, het Vennewater. Tegenwoordig levert zij haar aandeel aan den onmetelijken stapel der wereldberoemde kazen, waaronder op iederen marktdag de sjouwers van Alkmaar zwoegen.
Zie hier een plank over de sloot. Een smal voetpaadje leidt

{==182==} {>>pagina-aanduiding<<}
door het veld, langs en over het terrein eener boerenhofsteê. Daar voor ons verheft zich het groene weiland een weinig; een zeer eenvoudig kerkje ligt er eenzaam op. Het dorp Egmond-Binnen is nog verscholen achter en onder het digte houtgewas, dat met zijn doode toppen en verkromde stammen van zijn' voortdurenden strijd met den stormwind spreekt. Maar wij hebben er ook nog geen oog voor. Wat wij vóór ons zien, boeit ons onweerstaanbaar. Hier lag eens de magtige abdij van Egmond, hier, op deze nu zoo kale hoogte. Gij stapt over een laag steenen muurtje, dat aan deze zijde het kerkhof afsluit. Doe het met een weinig eerbied, want het is het eenige, wat van de abdij nog over is. En eigenlijk nog niet eens van de abdij zelve; 't was maar een muur van den boomgaard. Van het trotsche gesticht zelf, met zijn hooge kerk en haar tweetal hechte rijzige torens, met zijn cellen en zalen daaromheen gebouwd, met zijn rijke bibliotheek en zijn prachtige graftombes is niets meer over. Wat van Egmond afkomstig is, is hier en daar verstrooid. Enkele boeken en handschriften berusten op het Rijksarchief, in de Academische bibliotheek te Leiden, in de Koninklijke boekerij te 's Hage en in die van het Britsch Museum te Londen. Men zegt, dat, na het beleg van Alkmaar, de winkeliers aldaar hun waren in papieren der Egmondsche boekerij verpakten en verzonden. - De steen, die eens boven den hoofdingang der kerk heeft gestaan, met St. Petrus in het midden en nevens hem de beelden van Graaf Dirk VI en zijne moeder Petronella van Lotharingen, - die steen, minder geschonden nog door den tijd dan door de kogels van soldaten, die er een schijf van hadden gemaakt in de dagen der Fransche overheersching, - staat tegenwoordig in den tuin van de rijksbergplaats van schilderijen op den Kloveniersburgwal te Amsterdam. Het lood, dat van de daken gesloopt was, heeft Alkmaar helpen verdedigen tegen den Spanjaard. Misschien zijn toen ook de brouwketel en 
de klokken, in 1578 naar Alkmaar vervoerd, tot kogels vergoten ten dienste der bedreigde stad. Het puin is tot den laatsten steen toe uitgegraven, nadat het in 1820 door de toenmalige eigenaresse van den kloostergrond aan een' Alk-
{==183==} {>>pagina-aanduiding<<}
maarschen metselaar was verkocht. Van Egmonds abdij is niets over, niets althans op de plaats waar zij stond, dan de plaats alleen en de herinnering.
Maar welke herinneringen verbinden zich aan deze plek!

In de eerste eeuwen onzer jaartelling moet op den hoogen zandgrond langs den duinzoom een niet onbelangrijke bevolking hebben gewoond. Canninefates noemen de Romeinsche geschiedschrijvers de bewoners dezer streken. Kinnim of Kinhem heette hun gebied. Hebben wij te denken aan de menigte der konijnen, de duinen ondermijnend met hun holen, en door de bevolking als hoofdvoedsel gebruikt? Of beteekent Kinhem, Cynhâm, - de geschikte woonplaats? Of komt de naam van Cannin, honderd, en herinnert hij aan de oude Germaansche marke-inrigting, waaraan de verdeeling in honderden (honschappen) en de onderverdeeling in tienden eigenaardig is? Wij laten de beslissing aan taalgeleerden over, maar wenschen alleen te herinneren, dat de Romeinen er reeds een tamelijk digt bevolkte landstreek hebben gevonden. Sporen van hun verblijf lieten zij er niet veel; Castricum bewaart de heugenis aan een Romeinsch kasteel (castrum). Callantsoog, het oude Callinghe, was volgens sommigen het tooneel van Caligula's krijgstogt tegen de Britten, die niet verder dan tot de zee zich uitstrekte, en geen' anderen buit dan horens en schelpen als zegeteekenen opleverde. In den omtrek van St. Pancras, het oude Vronen, moet men nog veel scherven van Romeinsch aardewerk vinden; in de Wieringerwaard, in den polder Waard en Groet en in den Anna Paulowna-polder bestaat nog het overblijfsel van een' ouden Romeinschen heirweg, en in den naam Kamperduin wil men het Latijnsche campus herkennen. Maar tal van plaatsnamen wijzen op de inheemsche bevolking met zijn bosschen en hoogten, met zijn heiligdommen en versterkingen, en waar de geschiedenis zwijgt, daar heeft reeds de betrekkelijk nieuwe we-
{==184==} {>>pagina-aanduiding<<}
tenschap der vergelijkende taalstudie een verrassend licht geworpen op het grijs verleden dezer oorden, en zij zal zeker nog vrij wat 
tot klaarheid brengen, wat nu nog onzeker en verborgen is. Wij kunnen er ons heden niet in verdiepen. Uw gids is ook maar een leek in het vak, die al zijn wijsheid in dezen van anderen ontleenen moet, maar uit een gansche dorre reeks van vertaalde en verklaarde plaatsnamen trad hem in groote trekken het beeld van een welgeordende menschenmaatschappij voor den geest. En te midden dier maatschappij, bijna uitsluitend door de taalwetenschap voor ons weêr in het leven geroepen, treedt de nobele gestalte van den diaken Adalbert op, die noch den luister eener koninklijke geboorte, noch den straalkrans der mirakelen noodig heeft, om onze aandacht tot zich te trekken. Met Willebrord is hij overgekomen, een van dat merkwaardig twaalftal, dat de Friezen komt brengen tot het Evangelie des Kruises, en dat met name in Kennemerland de bevolking voor het Christendom wint. Hier verrijst in den aanvang der 8ste eeuw een nederig bedehuis, en aan dat kerkje verbindt zich de herinnering aan den oorsprong van het Hollandsche gravenhuis. - Een zekere Gerolf was graaf in Friesland, en wel in dat deel, dat later Kennemerland genoemd wordt; dat is, hij was een koninklijk ambtenaar, belast met de besturing en beregting van een der gouwen, waarin toenmaals het groote West-Frankenrijk was verdeeld. Behalve deze ambtelijke betrekking moet hij er vele bezittingen en leenen hebben gehad, gelijk dan ook doorgaans de graven uit de rijksten en aanzienlijksten eener landstreek werden gekozen. Van hem weten wij overigens niets, maar in den aanvang der 10de eeuw vinden wij in dit zelfde graafschap een' zekeren Diderik, hoogstwaarschijnlijk zijn' zoon, die er goederen van zijn' vader had geërfd. Deze graaf Dirk komt herhaaldelijk voor onder de aanhangers en vertrouwden van den zwakken Karel den Eenvoudige, die zijn gansche leven door zoo onophoudelijk met zijn groote en magtige en alles behalve ‘eenvoudige’ leenmannen had te 
strijden. Den 15den Junij 922 gaf koning Karel te Pladella (d.i. Bladel in Brabant) aan zijn' getrouwen Dirk: ‘de kerk te Eg-

{==t.o. 185==} {>>pagina-aanduiding<<}


{== afbeelding 
	
P.A. Schipperus del.lith.

Lith Emrik & Binger
==} {>>afbeelding<<}
    


{==185==} {>>pagina-aanduiding<<}
mond, met alles, wat daartoe geregtelijk behoort, ... met dienstlieden, beemden, bosschen, weiden, wateren en waterloopen ... opdat hij die als zijne andere goederen, die hij in erfregt bezit, gerustelijk gebruike.’ Dit nu betreft volstrekt niet, wat men later genoemd heeft ‘de oprigting van het graafschap Holland’. Van een graafschap Holland is in dien tijd nog geen sprake. Dirk was ook reeds minstens eenige jaren graaf in Kinhem, toen hij deze goederen ontving. Maar van dien tijd dagteekent de betrekking tusschen hen, die later graven van Holland heetten, en de doorluchtige abdij van Egmond. Ook die abdij was er toen nog niet. Er was nog maar een kerk. Maar die kerk was, naar de overlevering, gebouwd op het graf van Adalbert, en dezelfde overlevering verhaalt, hoe de kerk herhaaldelijk door de Noormannen was verwoest, maar het lichaam van den Heilige altijd ongeschonden bewaard was gebleven. Graaf Dirk bouwde er van hout een klooster voor Benedictijner nonnen, en begiftigde het rijkelijk uit zijne eigene goederen. Toen verscheen, naar de Egmonder kronijk vermeldt, St. Adalbert aan een der geestelijke zusters in het gesticht tot driemalen toe, haar gelastende, zijn lichaam uit het graf over te brengen naar verhevener plaats. Dit bevel werd aan graaf Dirk overgebragt, en hij haastte zich er aan te voldoen. Adalberts lijk werd nog ongeschonden gevonden, en in de dagen van den kronijkschrijver, Br. Johannes à Leydis, werd de bron nog getoond, die toen onder de kist zou zijn ontsprongen. Met groote plegtigheid werd nu het overschot van den Heilige in het nieuwe klooster te Egmond ten grave besteld. Daar in het klooster werd ook Dideriks echtgenoote Geva ter ruste gelegd. Hij zelf verdwijnt spoorloos uit de geschiedenis. ‘Hy toogh uyten lande, soo dat men niet en weet, hoe langhe dat hy levede, of waar dat hy storf’, zegt het Goudsch Kronyksken. Den 6den October werd zijn 
jaargetijde te Egmond gevierd. Welligt is hij gevallen in den slag bij Breisach aan den Rijn, die in den herfst van het jaar 939 voor menig hooggeboren graaf en hertog zoo noodlottig was. Het klooster, door den vader gesticht, bleef de liefde des zoons behouden, maar Dirk II begreep,

{==186==} {>>pagina-aanduiding<<}
dat Egmond de plaats niet was voor teedere nonnekens. Niet op de grenzen van zijn gebied, niet in de gevaarlijke nabuurschap der plunderzieke West-Friezen behoorden zij tehuis. Zou het klooster van Egmond blijven bestaan, dan vereischte 't een kloeke, mannelijke bevolking, in wier hand het zwaard evenmin misplaatst was als het bidsnoer. Zoo verplaatste hij de nonnen naar het veiliger Bennebroek, en St. Adalberts klooster werd een convent voor monniken. Tevens liet graaf Dirk het houten gebouw door een steenen vervangen. 't Schijnt mij toe, meer om eerbied voor het godshuis te toonen, dan om er grooter sterkte aan te geven. Hout was in die boschrijke streek goedkoop; steen - duifsteen vooral, die van ver moest worden aangevoerd, - was uitermate kostbaar. Zonder twijfel waren de oude gebouwen hier van hout, en dat zulk een gebouw een geduchte sterkte kon zijn, wèl wordt het bewezen door het gevreesde roofslot Eerde in Overijsel, dat deels van hout, deels van steen was gebouwd. Een belegering van vijf weken hield het uit, het eerst bezweek het steenen gedeelte voor den stormram en de blijden, en na de overgave was het houtwerk bijna niet te sloopen. - Kostbare geschenken ontving het klooster van het grafelijk gezin. De graaf schonk een prachtig Evangelie, den band met goud en kostelijke edelgesteenten versierd. Het boek berust nog in de Koninklijke bibliotheek te 's Hage, maar zonder het goud en edelgesteente. Gravin Hildegardis, vermoedelijk een Vlaamsche gravendochter, kleindochter van koning Alfred van Engeland, begiftigde het gesticht met eene altaarstafel, waarop, nevens de afbeeldingen van St. Adalbert en St. Bavo, en menig onschatbaar juweel, ook de wonderbare steen Ostelanus 1 schitterde, die niet alleen het gansche 
koor met zijn stralen verlichtte, maar ook onzigtbaar maakte wie hem bij zich droeg. Dat moet een uitlokkende eigenschap voor een' dief zijn geweest! Trouwens, in Johannes à Leydis' tijd was die steen reeds gestolen. Bovendien

{==187==} {>>pagina-aanduiding<<}
stond het grafelijk echtpaar aan het klooster een groot aantal goederen af, die bewijzen hoe belangrijk en hoe wijd verspreid in dien tijd hun bezittingen waren. Ook Dirks zoon Egbert, de beroemde aartsbisschop van Trier, bewees aan Egmond zijn voortdurende belangstelling. Van hem ontving het klooster, nevens menig sieraad, en, wat niet minder welkom was, menig kostbaar handschrift, ook tal van reliquiën, en daaronder een stuk van het kruis, in goud gevat. En graaf Arnulf, zijns vaders opvolger in het graafschap, wedijverde met vader en broeder in 't verrijken der kloostergoederen; nevens tal van hoeven, schonk hij de kerk van Vlaardingen met de tienden aan St. Adalbert. Niet anders deden zijne opvolgers, al liet ook de voortdurende strijd, dien zij te voeren hadden tot vergrooting en bevestiging van hun aangroeijend gebied, niet altijd toe, zóóveel gunst aan Egmond te bewijzen, als wel in hun hart mag zijn geweest. Maar al verrezen nevens Egmond allengs meer gewijde gestichten, die een deel hunner gaven eischten, Egmond bleef hun eerste liefde. Daar werden zij ter ruste gelegd met hun gemalinnen en kinderen. En de Egmonder kloosterbroeders vergolden die weldaden met hartelijke dankbaarheid. Aan hun lijsten van goederen en giften, aan hun jaarboeken, aan de charters, die zij voor het nageslacht opteekenden, danken wij onze kennis van die eerste graven. Daar vinden wij de bronnen voor de geschiedenis van Holland in den tijd, waaruit anders naauwelijks een enkele bijzonderheid zou zijn bewaard gebleven. Als de abdij van Egmond ons nog achtenswaardig en dierbaar is, dan is het niet alleen en niet vooral om haar' rijkdom en luister, maar dan is het in de eerste plaats als de kweekster van kennis en wetenschap, gebrekkig, naar onzen maatstaf gemeten, maar voor dien tijd hoogst belangrijk en veelomvattend en voor onze geschiedenis van onschatbare waardij.
Een uitnemend voorregt verkreeg het St. Adalberts convent door bemiddeling van graaf Dirk VI in 1138. Toen hij ter bedevaart naar Jeruzalem trok, verzocht en verkreeg hij van Paus Innocentius II, dat de kloosters van Egmond en van Rhijnsburg

{==188==} {>>pagina-aanduiding<<}
onder het onmiddellijk gezag van den H. Stoel werden geplaatst en dus onttrokken aan het geestelijk gebied van den bisschop van Utrecht. De politiek mag aan deze daad evenveel aandeel hebben gehad als de vroomheid; - de Paus aanvaardde de opdragt van den eigendom der gestichten, niet ontevreden over de vermindering van den invloed der tamelijk onafhankelijke en onhandelbare bisschoppen; - de graaf ontsloeg zich van de inmenging der geduchte naburige kerkvorsten in de geestelijke zaken van zijn gebied, toen met de wereldlijke belangen zoo innig verbonden; - de bisschop was woedend op den vorst, wiens geslacht reeds zooveel bezittingen van St. Maarten bij zijn eigen graafschap had getrokken; - voor het klooster van Egmond was deze beschikking van groot belang. Afhankelijk te zijn van den Paus alleen, dat was onafhankelijk te zijn. Het toezigt op de belangen en op de tucht der abdij verbleef, zonder vreemde inmenging, alleen aan den abt, die wereldlijk en geestelijk vorst werd, de evenknie der bisschoppen. Kromstaf en mijter mogt hij voeren en den titel van abt bij Gods genade. En de pauselijke banvloek dreigde een' ieder, die de regten en goederen der abdij durfde aantasten. - Kort te voren waren er voor Egmond dagen van achteruitgang en verval geweest. Petronella, de weduwe van graaf Floris II, had haren kapellaan Ascelinus tot abt aangesteld. Hevig hadden de monniken zich verzet tegen hem, dien zij zijn hooge betrekking in alle opzigten onwaardig keurden. Hij had dan ook slecht orde gehouden, tal van goederen vervreemd en niet kunnen beletten, dat allerlei Heeren de goederen des kloosters tot zich namen. Maar in 1130 kwam een nieuwe en betere kloostervoogd in zijne plaats. Van Walters bestuur dagteekent nu een gulden tijd voor Egmond. Hijzelf vergrootte en verbeterde, de gravin-weduwe Petronella versierde 't gebouw op allerlei wijze. Zij verdeelde haar gunsten tusschen Egmond en de door haar gestichte abdij van Rhijnsburg, en ter eere 
van haar en haren zoon Dirk spreekt de St. Pieterssteen, die nog van den bouwval over is, en dien L. Smids in 1706 nog boven de hoofddeur der abdijkerk had zien staan. - Maar die

{==189==} {>>pagina-aanduiding<<}
tijd van bloei werd tevens de tijd van voortdurenden twist met een magtig geslacht, dat zich in de onmiddellijke nabijheid begon te verheffen. Abt Walter had over de verschillende verspreide goederen der abdij zijn beheerders, schermvoogden, of advocaten genoemd. Over de goederen te Egmond stelde hij een' zekeren Berwout Berwoutszoon en gaf hem een hoeve met zes woningen in leen. Die advocaten van Egmond werden straks Heeren van Egmond. Hier ligt de oorsprong van dit edel huis. ‘Schaamrood moeten zij worden,’ zegt Joh. à Leydis, ‘die voorgeven dat er (vóór dien tijd) een ander Heer van Egmond geweest zij, dan de grave van Holland.’ De dienaar werd weldra een geducht mededinger, soms een geweldig meester. De hoeve werd een sterk kasteel. Geen pauselijke banvloek verhinderde den burgtheer, allengs tal van bezittingen en regten der abdij tot zich te trekken. Wij verdiepen ons niet in 't langwijlig verhaal van al die twisten en klagten, van al die verbonden, die gesloten en verbroken werden, van afwisselende overwinningen en nederlagen, van gewelddadige aanranding en vaak zeer noodige tusschenkomst. Ja, ook vaak zeer noodige tusschenkomst! En gelijk de kloosterkronijk met ergernis van ‘den kwaden Wouter’ spreekt, en de mishandeling der kloosterbroeders door Heer Jan I met verontwaardiging vermeldt, zoo mogt zij met eerbied gedenken, hoe de eerste graaf van Egmond voor haar hoogste belangen en haar heiligste regten pal had gestaan. Want niet altijd was daar in het klooster vrede, en niet altijd was het leven der kloosterbroeders van dien aard, als aan vrome geestelijken paste. Met name in de laatste jaren der 15de eeuw zag 't er treurig uit onder het wanbestuur van Jordaan van Driel, die, naar het schijnt door omkooping tot zijn hooge plaats geklommen, ook door omkooping van invloedrijke personen met de kloosterschatten, de hoognoodige
hervorming van het kloosterleven tegenhield. Toen toonde zich Heer Jan II van Egmond beter doordrongen van wat het karakter eener geestelijke stichting eischte. Met kracht bragt hij de bul tot uitvoering, die zijn vader, Heer Willem, reeds voor veertig jaar van den paus had

{==190==} {>>pagina-aanduiding<<}
verkregen. Door geen bedreigingen van den landsvorst liet hij zich afschrikken, door geen tegenwerking van Albrecht van Saxen liet hij zich ontmoedigen, door geen geschenken van Jordaan van Driel liet hij zich verlokken; en toen de onwaardige abt in 1493 was gestorven, kon zijn opvolger in vrede het klooster besturen en de heilzame hervormingen handhaven. Niet onbetwist was diens verkiezing. De prior, Ogier van Cralingen, werd door de tegenstrevende partij, de zoogenaamde oude monniken, tot abt gekozen, en nogmaals deden - gelijk de kronijkschrijver 't zoo naïef uitdrukt - ‘de gouden en zilveren vaten van Heer Jordaan wonderen.’ Maar Ogier van Cralingen stelde zich ten slotte tevreden met het huisraad en zilverwerk, dat Heer Jordaan zich had toegeëigend en een levenslange uitkeering van zeshonderd gulden jaarlijks. En had dan de abdij menigmaal door den overmoed der Heeren van Egmond geleden, ditmaal kwam de kloekheid van den eersten graaf van Egmond haar ten goede.
Zoo stond de wijdberoemde abdij, soms in kwaad gerucht, maar meestal in eere door vroomheid en geleerdheid, soms een' tijdlang kwijnend, maar doorgaans toenemend in rijkdom en bloei, magtig door vele en velerlei bezittingen en regten, - zoo stond zij meer dan zeshonderd jaren, vaak door oorlogsgevaar bedreigd, maar alle stormen doorworstelend, totdat ook zij het fiere hoofd ten val heeft geneigd. In weinig jaren werd haar lot beslist. In 1567 plunderden haar de afgedankte soldaten van Hendrik van Brederode en voerden den prior met zich, om hem alleen tegen een groot losgeld weêr te ontslaan. Maar het klooster was toen reeds met vele schulden bezwaard, en de toenmalige abt, de eerste bisschop van Haarlem, schijnt een dure kloostervoogd te zijn geweest. De prachtige altaartafel, vroeger reeds eenmaal in den lombard te Brugge verpand en gelost, was reeds uit de abdij verdwenen. Veel van 't geroofde kwam later ook weer teregt en de monniken behoefden hun levenswijze niet te bekrimpen. In 1573 hielden de geuzen van Cabeljau er zoo deerlijk huis, dat zijzelven er naauwelijks meer een onderkomen vonden in de verwoeste gebouwen. In April van hetzelfde jaar werd alles, wat nog

{==191==} {>>pagina-aanduiding<<}
eenige waarde had, op last van Sonoy weggenomen en naar Alkmaar gevoerd, en, naar het schijnt, den 7den Junij werd het geschonden overblijfsel der prachtige abdij aan de vlammen prijs gegeven, opdat de vijand zich niet in het muurwerk zou nestelen. De beide torens alleen, met den hoofdingang daartusschen, weerstonden het vuur, en eenige jaren verhieven zij nog te zamen hun spitsen, totdat in 1596 de noordertoren door midden scheurde en voor de helft in puin viel. Meer dan ééne afbeelding bewaart de herinnering aan de ruïne der abdij in dezen toestand, en zoo bleef zij tot in December 1798, toen de spits van den zuidertoren binnen het muurwerk neerstortte. Toen ter tijde diende hij tot gevangenis. De toenmalige Heer der Egmonden achtte wel den overgebleven toren van het slot, niet dien der abdij, te edel voor zulk een bestemming. Een gevangene werd tusschen de ingevallen balken zwaar gewond en voor dood weggedragen. De muren van dit trotsch gevaarte hadden een dikte van twaalf voet. Het jaar 1800 zag beide torens sloopen tot den grond. Voor ruim 12800 guldens had hen een steenkooper uit Alkmaar gekocht. Maar uit eerbied voor de graven behield de eigenaar der ruïne, de heer S.J.T. Tinne, de fundamenten aan zich. Minder naauwgezet was zijn weduwe, die in 1820 ook de fundamenten verkocht. Toen vond men eenige grafkelders met de lijken der voormalige bewoners en bestuurders der abdij. Eén kelder met het gebeente, dat gehouden werd voor het overblijfsel van den in 1355 gestorven abt Willem van Rolland, was een veertig jaren later een' tijd lang voor een fooitje te zien. Nu is er niets meer te zien. De plek, waar eens de abdij van Egmond stond, is een gewoon kerkhof met zerken en kruisen. Maar als er ééne plek in Holland een bedevaart waardig is, om de wille der herinneringen er aan verbonden, dan is het dit eenzaam kerkhof, deze kleine verhevenheid, als een landtong 
vooruitspringend in de wijde, groene vlakte, de plaats, door de herinnering aan de oudste, de rijkste, de beroemdste, de belangrijkste der Hollandsche - der Noord-Nederlandsche - abdijen gewijd.
Het kleine kerkje, dat nu op den kloostergrond staat, heeft

{==192==} {>>pagina-aanduiding<<}
met het klooster niets meer gemeen, dan dat het staat waar vroeger de hoofdingang der abdijkerk was. Het is eerst in 1836 gebouwd en bevat uit- noch inwendig iets belangrijks, dan alleen de grafsteen van Izaäk le Maire, die uit de voormalige buurkerk herwaarts is overgebragt. Maar die zerk zelf is dan ook in zóóver merkwaardig, dat hij vooreerst eens het graf dekte van een' onzer wakkere oude kooplieden, den vader van den kloeken zeereiziger Jacob le Maire, en vervolgens, omdat hij ons een raadseltje te ontcijferen geeft.
Hier leyt begraeven Sr. Izaak le Maire,

coopman, die geduierende syn handdellinge

op meest alle die quartieren van de weerrelt

van Godt den Heere soo rykkelick gesegent

is geweest dat hy in 30 jaren tyds (behouddens

eer) overloren heeft 1,500,000 guldens

is in den heere gerust op den 20sten Septembris

anno 1624.
Nevens hem rustte zijne echtgenoote Maria Walraven van Antwerpen, moeder van 22 kinderen.
Zij stierf 17 April 1621.

Wat beteekent dit: overloren? - Verloren zegt de een, die 't een fout van den steenhouwer acht, en wijst op de diepe gedachte: ‘door God zóó rijk gezegend, dat hij zóóveel verloor in zijn' handel, maar de eere behield.’ - ‘'t Beteekent overgewonnen,’ zegt een ander met stoute gissing. ‘Zooveel had hij gewonnen, maar op eerlijke wijze.’ De lezer beslisse, indien hij verkiest. Maar meer dan dit raadselachtige grafschrift treft ons, te midden der herinneringen aan het grijs verleden, de naam van een' dier kloeke mannen uit den heldentijd van ons volk, wiens glans den luister der middeleeuwsche grootheid overschittert, al bleef nu van Nederlands aandeel aan stoute ontdekkingstogten in dienst van wetenschap en handel niet zoo heel veel meer over dan van de abdij en de buurkerk te Egmond. Neen, daar

{==193==} {>>pagina-aanduiding<<}
is toch iets van overgebleven, en zonderling, ditzelfde kerkhof herinnert ons een' naam, voor niet vele jaren met weemoed in ons vaderland genoemd, als er sprake was van avontuurlijke reizen, met geestkracht en moed ondernomen. Volg mij naar dat ijzeren hek, dat een' grooten, arduinsteenen grafsteen omsluit. Hier staan wij op den grond der voormalige buurkerk, - de kerk ten behoeve der opgezetenen van Egmond ter eere der H. Maagd door den zesden abt, Athelardus, vóó 1124 gesticht, in 1589 ten deele ingestort, in 1836 tot den grond toe gesloopt, wier schoone toren in 1822 onder den moker viel. Waarom ik u op dezen grafzerk wijs? Niet omdat in dezen kelder bij het wegruimen der fundamenten een geraamte zonder hoofd werd gevonden, dat het landvolk voor het overschot van niemand anders dan van Lamoraal van Egmond wilde erkennen, maar omdat onder dezen steen de grafkelder is der familie Tinne. En bij dien naam rijst ons het beeld voor oogen van de schoone, moedige jonkvrouw met haar hart vol liefde voor de wetenschap en vol ontferming voor de jammerlijk gekwelde slachtoffers van den slavenhandel, - van ‘freule Tinne’, die verschijning zoo vol liefelijkheid en kracht, wier naam in de wereld der botanie bewaard blijft door een door haar ontdekte en naar haar genoemde Afrikaansche plantsoort, wier naam in ruimer kring als die der kloeke reizigster en der wreedaardig vermoorde martelaresse in eere wordt gehouden. Jacob le Maire - in de 17de eeuw openden de Nederlanders nieuwe handelswegen, bezochten zij oorden, waar geen menschenvoet was doorgedrongen, ontdekten zij landstreken, wier bestaan zelfs nog niet gegist werd. Thans treden zij altijd langzaam achter anderen op 't lang betreden pad, thans laten zij aan Engelschen en Duitschers, aan Italianen en Russen de onderzoekingen zelfs in hun eigen overzeesche bezittingen over. Laat Alexandrina Tinne ons troosten en ons zeggen,

Dat Neêrland nog geen mannen mist, 
Zoolang het vrouwen heeft. 



{==194==} {>>pagina-aanduiding<<}

Verlaten wij het kerkhof, om het dorp Egmond-binnen op te zoeken, dan voert ons de weg over eene met iepen en linden beplante vlakte. Dit was het Krijt of de Krijthoeve, van ouds de plaats waar de kampstrijd werd gehouden, als het godsoordeel met de wapenen werd ingeroepen. - 't Blijkt uit oude grafelijke rekeningen, dat nog al dikwijls iemand ten kamp werd aangesproken, en de graaf hield er ook een' eigen ‘kemp’ of kampvechter op na. - En 't mag ook wel meer dan eens gezegd kunnen zijn:
Tot Egmond op 't Krijt is 't een lustig tornier.
Ook over den eigendom van dit veld hebben de Heeren van Egmond met de abten langen tijd getwist. Ten jare 1451 beslisten een aantal edelen, als scheidsregters opgeroepen, dat het den Heer behoorde, maar dat hij 't niet bebouwen noch beplanten mogt. Een paar eeuwen later werd het niettemin door het dorpsbestuur beplant. Trouwens, abten en Heeren behoorden toen met hun twisten reeds tot de geschiedenis. Maar met hen waren niet alle twisten verdwenen. Over den eigendom der boomen was een dertig jaren geleden weêr verschil tusschen de gemeente en de ambachtsvrouw, dat hiermede eindigde, dat de gemeente haar eigen boomen voor 700 guldens koopen moest.
Het dorpje Egmond-binnen, dat tusschen het kerkhof en de hooge duinen als in een boschrijk dal ligt, heet ook wel Groot-Egmond. Groot is het evenwel niet, maar vroeger breidde de bebouwde kom zich vrij wat verder uit dan tegenwoordig. Namen als de Vischmarkt en de Doelen herinneren aan bloei en krachtig gemeenteleven in dagen, toen de Vischmarkt nog iets anders was dan een weg, en de Doelen iets meer dan een kampje land. De zware muren en groote kelders van sommige huizen bewijzen ook, dat zij voor een andere bestemming zijn aangelegd, dan voor arbeiderswoningen of dorpswinkeltjes, en spreken van den tijd, toen hier aanzienlijke kooplieden hun zomerverblijven hadden, zooals weleer Izaäk le Maire,

{==195==} {>>pagina-aanduiding<<}
en zoo als een paar andere familiën, die nog in het begin dezer eeuw er het schoone jaargetijde doorbragten. Hier stond ook eens een gasthuis, waarvan de fondsen spoorloos verdwenen zijn, maar dat zelf welligt nog over is in een huis, dat tot voor eenige jaren nog eene bovenverdieping vol bedsteden had. Egmond-binnen is van een bloeijende en belangrijke plaats tot een klein en tamelijk vervallen dorpje afgedaald. Het heeft dan ook veel geleden. In 1315 werd het door de stroopende Westfriezen in de asch gelegd. Twee eeuwen later kwamen er de geduchte zeeschuimers van langen Pier, en nevens de geplunderde abdij verhaalden de rookende puinhoopen van tachtig huizen, wat ellende de twisten der vorsten over de volkeren brengen. In 1573 staken de aftrekkende Spanjaarden het dorp in den brand, gelijk langs hun' weg te Wimmenum, Rinnegom en Baccum de roode haan overal kraaide, en ‘de arme, verbrande huijsluijden’ hadden zich met wijf en kinders en enkele in der haast geredde runderen binnen Alkmaar in een hoop hutten neergeslagen. Toch herstelde zich Egmond telkens weêr. De schoonheid der landstreek, de frissche gezonde lucht, trok de regenten en de handelaars uit de steden herwaarts. Tal van buitenverblijven verrezen weêr in den omtrek. Nabij het dorp, aan den heerenweg, lagen de plaatsen Zeldenrust en Waterrijk en ten Z.W., waar nu nog de boerenhofstede de Plaats ligt, prijkte eens het schoone huis der ambachtsheeren, het statig Vredensteijn, met zijn tuinen en bosschen. Dat gaf leven en welvaart, gelijk ook een tweetal vermaarde linnenbleekerijen velen werk gaf en brood. Maar het laatste jaar der 18pe eeuw zag hier den wortelstrijd tusschen de Anglo-Russen en de Gallo-Bataven en daarmede den ondergang van Egmonds bloei. De buitens werden geschonden en verlaten. Vredensteijn stond nog tot 1821, toen werd ook dit laatste overblijfsel van voormalige 
grootheid gesloopt.
Wandelen wij nu het dorpje eens door - 't is spoedig gedaan! - dan vertoont het zich nog niet onbevallig, gelijk het met zijn breede dorpsstraat zich uitstrekt langs den zandweg, met gras omzoomd en met een voetpad aan wederzij, verscho-
{==196==} {>>pagina-aanduiding<<}
len onder liet lommer van eerwaardige iepen en linden. Maar, alsof wij niet dan met weemoedigen indruk kunnen scheiden, als wij de nederige herberg voorbijgaan, waar de straat den grindweg raakt, die om het dorpje heen loopt, dan valt ons oog op een kreupel rijmpje in den gevel:

Door . tvier . wy hier 
quamen . in . sneven . den . 12 
may . doeme . 1597 . schreve. 


Een hevige brand verwoestte toen bij fellen N.O. wind in korten tijd een tiental huizen met al den inboedel der bewoners.
Egmond-binnen heeft ook zijn gewijde plaatsen. Men wijst u aan de oostzijde van den grindweg een stukje lands, dat Rad-bouts kerkhof heet, en waar het volksgeloof dien geweldigen koning der Friezen begraven acht. Maar van meer belang is een ander kampje bouwland, achter Egmond in de rigting van het duin gelegen. Dit heet St. Adalberts kerkhof. Daar werd in 1829 bij het omspitten van den grond een oude put gevonden en wat duifsteen aangetroffen. Het putje was toen in 't vergeetboek geraakt, maar niet lang vóór 1732 was het op de oude, wonderlijk gemetselde fundamenten van nieuws opgemetseld, gelijk P. Kl. Koster in zijn onuitgegeven Chronyk van Egmond schreef. Herinneren wij ons nu, dat Adalberts lijk was ter aarde besteld in de nabijheid van Egmond, dat op het graf een kapel werd gebouwd, en dat bij het opgraven van het lijk eene bron werd gevonden - ontsprong zegt de overlevering - brengen wij in rekening, dat de oudste christenkapellen doorgaans gebouwd werden op plaatsen, die vroeger door de heidensche bevolking als heilig waren vereerd, dan ligt er niets onwaarschijnlijks in het volksgeloof, dat hier werkelijk de oude kapel van Egmond heeft gestaan en het lijk van Adalbert hier rustte, eer het met groote plegtigheid werd overgebragt naar het koor der nieuwe abdijkerk, om daar, naar de overtuiging dier dagen, een waardiger rustplaats te vinden.



    
      




    


{==197==} {>>pagina-aanduiding<<}

Heilo. - de Egmonden. - Bergen. 
    
Tweede gedeelte.

Wie tot voor weinig jaren den togt had aanvaard, waartoe wij ons nu opmaken, - van Egmond-binnen over Bergen naar Schoorl - die kon als landschapschilder of natuurminnaar ruimschoots genieten, maar onverdeeld was zijn genot toch niet. Hij vond, vooral als hij Wimmenum voorbij was, een' prachtigen, maar zeer moeijelijken weg. Zuchtend zwoegde de reiziger door het mulle zand, en voor de paarden was het een moordend werk, als zij op een' heeten zomerdag den zwaren wagen door het spoor moesten slepen. Nu werd dat niet zoo gevoeld,-zoolang het elders nog niet beter was, zoolang de boeren en vrachtrijders voor hun wagens, de rijken voor hun karossen, nergens iets anders dan zandwegen vonden. Maar sints de groote straatweg was gelegd, die Alkmaar aan Haarlem verbond, vermeed het wandelend en bovenal het rijdend publiek in den regel den zandweg langs den duinzoom, en 't bleef er eenzaam en stil. Vergeefs tooide in het voorjaar het jonge, frissche groen de beuken op de hellingen, de iepen en abeelen langs de wegen; vergeefs

{==198==} {>>pagina-aanduiding<<}
tooverde de herfst hier met zijn rijke schakeringen en zijn gloeijende kleuren; vergeefs zongen en floten in dit vogelparadijs de gevleugelde zangers hun liefelijke liederen. Misschien kwam er een enkel vrolijk partijtje in een paar boeren-speelwagens voorbij. Misschien waagde een enkele onvermoeide wandelaar zich herwaarts, maar sedert de buitenverblijven der aristocratie waren gesloopt, bleef het hier een vergeten hoekje der aarde. Thans is het anders. De zandweg werd tot straatweg gepromoveerd. Aan schoonheid heeft hij zonder twijfel verloren, aan bruikbaarheid onwaardeerbaar veel gewonnen. En de straatweg lokte er weêr de equipages der aristocraten, de tentwagens en barouchettes der huurkoetsiers, en hij bragt er weêr vertier en welvaart en leven. Ook heden is het vrolijk en druk op den weg. Maar niet van toerende Alkmaarders. 't Is Zondag en de bevolking van Egmond-binnen gaat kerkwaarts. De Protestanten zijn reeds voorgegaan. Het kerkje hier is heden gesloten: te Egmond op den Hoef is er dienst. Die wij op dit uur zien, zijn Roomsch-Catholieken, wier kerk te Rinnegom tusschen de drie Egmonden staat. Wij zien de boeren en boerinnen niet in vol ornaat, maar in klein tenue. De mannen dragen de gewone boerendragt: hooge hoeden van voorwereldlijk model of platte petten, lange jassen of korte buizen, naar waardigheid of leeftijd. De vrouwen zijn gekleed in jak en rok, de bejaarden in 't zwart, de jongeren in allerlei kleuren. Daar 't geen feestdag of gastdag is, daar 't geen kermis of bruiloft geldt, wordt heden het gouden oorijzer met den voornaald van goud of juweel niet gevorderd. Het hoofd is bij allen bedekt met een' witten, ronden kap, die zeer strak om het hoofd is gespannen. Sierlijk staat dit hoofdbekleedsel niet, maar het draagt dan ook geen' weidscher naam, dan dien van ‘hul’ of ‘mop’. Toch komen er frissche gezigtjes uit voor den dag, en dat zij den Noord-hollandschen hoed niet dragen, 
is in elk geval niet te betreuren. Prettig ziet de weg er uit, met die groepjes voetgangers ter wederzij. Het midden is overgelaten aan de rijtuigen der boeren, die te zwak of tedik, te lui of te rijk zijn, om den niet zeer grooten afstand te voet af

{==199==} {>>pagina-aanduiding<<}
te leggen. Hier zien wij het geölied Utrechtsch wagentje met de kloeke paarden van den boer, die met zijn' tijd meêgaat. Daar volgt de zeer ouderwetsche wagen, die zoo volkomen herinnert aan de rijtuigen op de platen uit de vorige eeuw, dat hij, zoo hij al niet een familiestuk uit dien tijd is, toch stellig naar dat model is gemaakt. Donkergroen is de kleur, regt overeind staat het krat, lomp zijn de zijstukken, van riemen of veeren is geen spoor te ontdekken, maar de randen zijn in allerlei bogten uitgesneden, en de pracht, die niet in 't fatsoen zit, wordt in overvloedig verguldsel gevonden. Daar rijdt de kanariegeele kiereboe, met hoogst bekrompen kap, hoog op riemen hangende en uit zijn armoedig voorspan als het voertuig van een' kleinen landbouwer kenbaar. Sjeezen merken wij niet op, hetzij toevallig, hetzij, omdat de sjees voor den marktdag is, het familierijtuig voor den kerkdag, als vrouw en dochters meêgaan. Van den boer en de boerin zeg ik niets. Hildebrand heeft hem geteekend, met zijn Geeze: ‘zoo'n besten keezer’. Zijn woning is hier niet zeer groot noch aanzienlijk, ook niet weelderig ingerigt. Zijn vee is schoon en zijn kaas is beroemd. Tot eene hofstede worden gemiddeld twintig bunders weiland gerekend en op ieder bunder lands ééne melkkoe. Bij de kerk te Rinnegom is eene nieuwe buurt verrezen, bestaande uit een aantal nette woonhuizen met tuintjes. Daar rentenieren zij gaarne, als zij hun schaapjes op het drooge hebben.
Een overblijfsel van de buitenplaats Waterrijk herinnert nog aan de dagen, toen tal van lustplaatsen langs den nu zoo open weg lagen geschaard, en de geschiedenis verhaalt ons, dat het hier, eeuwen geleden, ook reeds een zeer gezocht oord is geweest, waar tal van edelen hun landkasteelen hadden gesticht. Toen zag 't er nog gansch anders uit, dan nu! Waar thans de groote, groene vlakte aan onze regterhand zich uitbreidt, tot waar ginds in de verte de bosschen van den Nijenburg den achtergrond vormen, daar lag de reusachtige spiegel van een binnenmeer. Aan de overzijde stak de torenspits van Heilo boven den gordel van houtgewas uit, en niet ver van daar schemerden de muren van het St. Willebrordskonvent,

{==200==} {>>pagina-aanduiding<<}
de Blinken, aan den oever van 't meir tusschen olm en abeel. Aan dezen kant bedekte een digt en lommerrijk woud de vlakte, die het meer van den duinzoom scheidde. Menig adellijk huis verhief er zijn torens, en menig wijdberoemd wapenschild aan poort en gevel verkondigde, wat edel geslacht hier zijn stamslot of lustverblijf had. Het huis te Crevel en het huis te Raephorst, het slot van Heer Jan van Renesse en dat van Cornelis van Sonnevelt zijn ons met name bekend, al weet ook de overlevering hun plaats niet meer aan te wijzen. Maar daar kwam een noodlottige dag in het voorjaar van 1315. Wèl waren de Westfriezen, vooral door het beleid van graaf Floris V, eenigermate bedwongen, wèl vleide zich edelman en dorper in Kennemerland, dat de kring van sterke burgten, door koning Willem II en Floris V aan de grenzen gesticht, hun strooptogten voortaan voor goed zou beletten, maar als de kans gunstig bleek, dan greep de oude erfvijand van Holland die met gretigheid aan! En ditmaal was de kans gunstig. Wèl dekte het geduchte slot van Egmond op den Hoef den duinzoom, gelijk het sterke Torenburcht bij Alkmaar den Kennemer geest afsloot. Maar Heer Wouter van Egmond is te Haarlem. Als de burgtheer afwezig is, houdt de burgtzaat niet altijd goede wacht. Onverhoeds wordt het kasteel besprongen, overrompeld; de sleutel van Kennemerland is gewonnen, en terwijl de vlammen uitslaan, en torens en muren in puin storten, rent de zegevierende bende verder. Wèl kleppen de torenklokken alom, als het reusachtig vuursignaal van het brandend kasteel ten hemel stijgt. Maar vruchteloos zijn de ridders uit den omtrek met hun knapen te wapen gevlogen. Vergeefs woedt het slagzwaard in de digte rijen der Friezen. Hier helpt het kloeke strijdros zijn' meester niet. Het scherpe mes doorkerft de peezen, en magteloos storten zij neêr met den ijzeren ruiter, dien zij dragen. Onder de 
bijlen en knuppels vindt menig hooggeboren ridder een' roemloozen dood. Vergeefs tracht het overschot zich te bergen achter de muren hunner sloten. Met de vlugtenden stormen de overwinnaars binnen, verhit door de zege. En tusschen het

{==201==} {>>pagina-aanduiding<<}
kasteel van Egmond en de abdij stijgt een reeks van rookzuilen en vuurkolommen op. De rijke abdij zelve blijft gespaard, maar van de huizen der edelen toonen de geblakerde en geplunderde puinen, dat er weêr een inval der Westfriezen is geweest. En ditmaal niet alleen een haastige strooptogt, als vooral de hoeve des landmans 't moest misgelden en het vee werd geroofd uit hun weiden en stallen, maar de vaste burgt onaangetast bleef! 't Was ditmaal rijker buit en grooter roem, die zij mogten meêbrengen naar huis. Heer Wouter van Egmond stierf, naar men zegt, van verdriet, en de welvaart van Egmond was voor eeuwen geknakt; want de verwoeste kasteelen werden niet meer opgebouwd, behalve het slot op den Hoef, en de edelen verlieten den onveiligen duinzoom, om te Haarlem of te Leiden hun woningen te bouwen.
Wij zijn te Rinnegom. Zoek nu niet naar de plaats, waar de liefelijke Mabelia woonde, waar Berwout de jager met den geheimzinnigen bedevaartganger zoo kloek de jonkvrouw en haar armelijk slot tegen Galama en zijn Friezen verdedigde. Gij zoudt van het huis te Rhijnegom niets meer vinden, evenmin als van den Rijn, die immers reeds sints lange niet meer
‘langs Rhinnegom gaat’,
indien hij ooit door deze streken heeft gestroomd. Het lag bovendien niet hier, maar ongeveer ter plaatse, waar later Egmond op den Hoef werd gebouwd. Maar wijd gerust uwe aandacht aan de nieuwe Roomsch-Catholieke Kerk, het doel der wandeling van onze talrijke tijdelijke togtgenooten. In 1859 werd het schoone gebouw gesticht, in plaats van het oude, onaanzienlijke bedehuis. De derde bisschop van Haarlem heeft het ingewijd, en op de beide steenen in den voorgevel, naast den ingang, staat het 't vereeuwigd - voor zoover men hier, waar reeds zooveel verdween, van vereeuwigen spreken mag! - dat hij, na drie en een halve eeuw, den zetel beklom van Haarlems beide eerste bisschoppen, Nicolaas van Nieuwland en Godfried van Mierlo, die ook de laatste abten van Egmond waren. En de

{==202==} {>>pagina-aanduiding<<}
herinnering aan St. Adalbert werd er bewaard, als patroon dezer kerk, gelijk hij het was der Egmonder abdij. Een houten beeld van den Heilige, met den bijbel in de eene, en het kruis in de andere hand, versiert het pleintje, dat de kerk van den grindweg afscheidt, maar het begint reeds zeer den invloed van zon en regen te gevoelen.
Hier blijft alzoo de gedachtenis aan de abdij levendig. David Jacobus van Lennep had op een vergadering van het Kon. Ned. Instituut, waarbij koning Willem II tegenwoordig was, het stichten van een gedenkteeken op den ouden abdijgrond ter sprake gebragt. De plek, waar de grafkelder van abt Willem van Rolland was gevonden, scheen wel de meest geschikte plaats, waar het monument verrijzen kon. Men bragt het tot onderzoekingen en nog eens onderzoekingen in loco. 't Kwam zelfs tot verslagen van commissiën en plannen en tegenvoorstellen. Overbodig is het, te zeggen, dat het monument zelf achterwege bleef.
‘Nos kennimus nos inter nos.’
Het inwendige der kerk belooft aan het uitwendige te beantwoorden, wanneer het geheel voltooid zal zijn.

Zijn wij de kerk voorbij, dan zien wij de kerkgangers niet meer op den rug, maar in het aangezigt; want wij ontmoeten nu de schare, die uit Egmond-op-den-Hoef herwaarts opgaat. Spoedig zien wij de roode daken van dat dorp en het houten koepeltorentje van zijn kruiskerk; maar vóór dat wij de eerste huizen bereiken, slaan wij links af, den naakten straatweg tusschen de kale duinen in. Wij brengen eerst een bezoek aan Egmond-op-Zee.

Wie op een' heeten zomerdag, of zelfs op dezen warmen herfstmorgen dien weg betreedt, waar de zon op het witte

{==203==} {>>pagina-aanduiding<<}
zand zoo oogverblindend kan stralen en de hitte zoo verlammend tusschen de hooge duinen hangt, die zou alligt de volmaaktheid hier nog niet bereikt achten en althans hier wel een weinig lommer wenschen. Maar wie het tegenwoordige weet te waardeeren door vergelijking met het verledene, die is reeds zeer dankbaar, dat hij ten minste het rulle, fijne duinzand niet meer onder den voet heeft. En doet gij met rijtuig den togt, de wagenmenner zal nu geen bezwaar maken, u naar Egmond-op-Zee te brengen. Vroeger had hij er niet gaarne zijn paarden aan gewaagd. Egmond-op-Zee is nog een tamelijk groot dorp, het grootste der drie Egmonden, maar, als alle dingen, bij zijn' aanvang was het stellig klein en gering. Dat Heer Walger, 's Heeren Dodo's zoon van Egmond, hier omstreeks 1030 een tiental huisjes voor arme lieden zou hebben laten bouwen, waarvoor de bewoners den tienden visch aan de abdij moesten opbrengen, behoort tot de verhalen uit den tijd, toen men reeds een gansche reeks van Heeren van Egmond, met hunne gemalinnen en kinderen, met hunne avonturen en heldenfeiten, wist op te noemen, vóór dat er nog een Heer van Egmond bestond. Maar dat er in der tijd eenige dienstluiden der abdij zich hebben gevestigd, op den grond en onder de bescherming van dat gesticht, dat laat zich opmaken uit de verpligting, om den hofvisch te leveren. Heeft Heer Jan van Egmond in 1436 dien hofvisch voor zich en zijne nakomelingen weten te verkrijgen, dan volgde hij eenvoudig de tradities van zijn geslacht, dat de schermvoogdij over de abdij uitnemend tot eigen voordeel wist te gebruiken. Welk een waarde de gemiddelde vischvangst te Egmond-op-Zee jaarlijks vertegenwoordigde, zou zich kunnen laten opmaken uit de som van 4 £ (pond) en 15 Sch. tot 40 grooten, waarvoor de hofvisch in 1599 werd verpacht, wanneer het muntwezen van den ouden tijd niet zoo schromelijk verward ware en nog in menig opzigt zoo weinig bekend, en wanneer het noemen van eenige 
som, naar onze munt berekend, niet tot groot misverstand aanleiding geven moest. De statisticus zou er bij in aanmerking moeten nemen, dat de hofvisch reeds in

{==204==} {>>pagina-aanduiding<<}
't begin dier eeuw tegen dezelfde som was verpacht, en dus voor den bloei van Egmond's visscherij in 1599 geen' genoegzaam zekeren maatstaf geeft. Maar welk een kerk en toren heeft er gestaan, volgens afbeeldingen uit de eerste helft der vorige eeuw! En als het waar is, dat de visschers een' stuiver ontvingen van iederen visch, die hier werd afgeslagen, en dit in weinige jaren zóóveel bedroeg, dat niet alleen die kerk met dien toren er voor gesticht werd, maar ook het gasthuis gebouwd en een goed deel der dorpslasten afgeschaft kon worden, welk een' bloei moet Egmond dan hebben gekend!
Tegenwoordig bezit het dorp een veertigtal visscherspinken, waarvan vijfentwintig grooten, vijftien kleinen.

Egmond-op-Zee heeft in de laatste jaren een treurige bekendheid verkregen door de verschrikkelijke typhusepidemiën, die er gewoed hebben; en is er natuurlijk voor ons wandelaars niets te zien van de verwoesting, daardoor teweeg gebragt, als wij het dorp doorkruisen, helaas, dan vreezen wij, dat het laatste woord van deze droevige geschiedenis nog niet gesproken is! Hebt gij ooit iets aan gezondheidsleer gedaan - en wie heeft dat niet in dezen tijd? - dan ziet gij met bezorgdheid dien doolhof van doodloopende straatjes en steegjes, waar de wind nergens vrijelijk doorstroomen kan, en het volslagen gebrek aan gelegenheid om alle onreinheden behoorlijk af te voeren. Dan is 't niet allcen, omdat zij uwe reukzenuwen alleronaangenaamst aandoen, dat gij al dien vischgrom in de onmiddelijke nabijheid der woningen verfoeit. Als Kingsley nog leefde, de ‘gespierde christen’, hij kon hier in Egmond-op-Zee het Aberalva uit zijn twee jaar geleden weêrvinden. ‘Maar deze dingen gaan u niet aan, Mijnheer!’ zou wel ligt de Egmond-op-Zeeër zeggen. Neen, zij gaan ons niet persoonlijk aan, maar niettemin, het gaat ons toch aan het hart!

{==205==} {>>pagina-aanduiding<<}


{== afbeelding 
	
==} {>>afbeelding<<}
    

Zoo luidt het opschrift op een' steen, die bovendien in het midden nog een visschertje draagt, een soort van Eskimo in het zwart, met een wit gezigt en een' grooten visch in de hand. Het huisje, in welks gevel die steen staat, was vroeger het armhuis: thans wordt het verhuurd en is het door eene visschers-familie bewoond. Het nieuwe gebouw, dat den naam Prins Hendriks Stichting in den gevel draagt, is tegenwoordig bestemd voor de ouden van dagen. Onder den indruk der ellende, die in Egmond heerschte, werd het opgerigt door de weldadigheid van het Nederlandsche volk, krachtig gesteund door de vorstelijke mildheid van den Prins. Maar het staat nog ledig. Fondsen, om het te doen bewonen, zijn er nog niet. - Mogt Egmond maar geen armhuis meer noodig hebben! Goed is het, armen te onderhouden, weezen te verzorgen, beter nog is het, te doen wat de hand vindt om te doen, om armoede te voorkomen en geen menschenlevens noodeloos op te offeren, door onverschilligheid en gehechtheid aan den sleur. Zonderling! Die zelfde Egmonders, die hun leven wagen, om schipbreukelingen te redden uit de golven, zij schijnen niets te doen tegen den vijand, die misschien vrij wat meer slachtoffers maakt, dan het gevaarlijk element, dat hun duinen bespoelt. Laat een gezonde staathuishoudkunde en een gezonde godsdienstzin zamen ijveren tot verbetering van den ongunstigen toestand. Overigens, hebt deernis en hebt geduld, - en, zoolang en zooveel het noodig is, ‘doet caritaet.’
De Hervormde kerk, die aan het begin van het dorp staat, is betrekkelijk nieuw. In 1749 werd die ‘zoo ver mogelijk achterwaarts’ gebouwd. - Zoo ver mogelijk achterwaarts! - In

{==206==} {>>pagina-aanduiding<<}
die weinige woorden ligt de herinnering aan een treurige geschiedenis en aan een voortdurend gevaar. Egmond-aan-Zee lag vroeger vrij wat meer westwaarts dan tegenwoordig, maar die verandering hangt niet zamen met verminderden bloei. Zij spreekt van overwinningen, door een' magtigen vijand behaald. Niet door Noorman of West-Fries, niet door Spanjaard of Geus! Had meer dan eens een plunderende bende de vlam gestoken in de huizen en schuren, had in 1573 de Spanjaard, toen hij voor Alkmaar het hoofd had gestooten, het gansche dorp in de kolen gelegd, wat zijn de verwoestingen, door dezulken aangerigt, bij wat de zee doet, de verraderlijke, verschrikkelijke zee! Neem eens de platen uit de eerste helft der vorige eeuw. Wij hebben hier een plaat van 1740. Nog staat de prachtige toren met de ruime kerk en daarachter de ruïne van het koor. Maar het gebouw staat reeds aan den uitersten rand der duinen en gij ziet, dat het reeds door zwaar paalwerk is gestut. Vroeger stond de kerk in het midden van het dorp. Een plaat van 1620 geeft nog tal van huizen tusschen de zee en den toren te zien. Wat aan den zeekant lag, dat is reeds lang verdwenen, ondermijnd, ingestort, verzwolgen. En ziet nu deze plaat van 1742. In die twee jaren heeft de zee weêr een deel van haar noodlottig werk volbragt. Nog staat de kerk, maar de helft van den toren is van boven naar beneden er af gescheurd. Aan den voet der duinen, op het strand, liggen de reusachtige steenblokken. In 1744 is ook wat nog stond, niets meer dan onkenbaar puin. Den 27sten November 1741 was de halve toren ingestort. En de huizen op de duinen? Deels waren zij eveneens gevallen, deels ter helft weggezonken. Gij kunt het lezen, hoe de herberg ‘de vergulde wagen’ zijn' zijmuur verloor en de bedsteden over het strand hingen. Dat heeft de zee gedaan, den visscher voedend en hem verslindend, zijn scheepkens dragend, zijn huis ondermijnend, totdat het ineenvalt en in de 
diepte verzinkt. De zee! Daar ligt zij voor ons, zoo aangrijpend door de ruimte, waarin zij zich uitstrekt tot aan den verren, verren horizon, waar zij met den kristalhelderen hemel als ineenvloeit. Daar ligt zij voor

{==207==} {>>pagina-aanduiding<<}
ons, zoo verheven in haar grootsche kalmte, terwijl alleen een paar rijen van witte koppen zich bruisend opheffen en zich krommen en over elkander tuimelen en rollen, als het golfje breekt op het strand. 't Is stil op zee: geen enkel zeil op de onmetelijke vlakte; maar plegtig is de eenzaamheid, die er heerscht, somber of doodsch is zij niet. Als gloeijend zilver flikkert zij hier in de stralende zon: diep en donker blaauw is zij elders; in schitterend smaragdgroen gaat daar ginds het blaauw allengs over; op de ondiepten en banken is het groen met vaal geel afgewisseld, en soms drijft een wolkschaduw langzaam en statig over dat alles heen. 't Is stil op zee: met den Zondag liggen de pinken op het strand, alles ademt kalmte en vrede. In het houten loodsje op de duinen droomt de reddingboot in Olympische rust. Gij zoudt zoo zeggen, dat zij nooit iets anders had te doen! Maar wij weten beter. 't Kan hier spoken op de kust! De reddingboot slaapt, maar 't is een hazenslaap. Ieder oogenblik kan zij geroepen worden om dienst te doen, en dan is zij gereed, en gereed is haar kloeke bemanning. Daar giert de stormwind. Daar vliegen de wilde, witte koppen der opgezweepte golven. Daar stuiven zij op tegen de duinen en spatten als wolken van schuim uit elkander, plotseling gestuit en gebroken in hun vaart. De gansche bevolking is zamengestroomd op de duinen. Angstig turen allen in zee. Voor de hunnen vreezen zij niet. Alle visschers waren tijdig terug. Maar met zulk noodweer kunnen ongelukken gebeuren. Ziet, een schip in nood. Slingerend vliegt het over de baren. Het eene oogenblik rijst het hoog op de golven, straks is 't als bedolven onder bergen van schuim. Het nadert de noodlottige banken, waarop reeds zoo menig goed schip is gebleven, zoo menig wakker zeeman zijn' dood vond. Het geoefend oog des visschers ziet, dat het stranden moet. Maar ook de vuurpijltoestel is gereed gemaakt, de reddingboot is naar buiten gebragt, de mannen zijn klaar bij de riemen. Het 
schip heeft gestooten, en nog eens, en nog eens, nu zit het onbewegelijk vast. Van het strand kan men de bemanning aan boord zien. Daar vliegt de vuurpijl met de reddende lijn. Een

{==208==} {>>pagina-aanduiding<<}
kreet van teleurstelling gaat op, want de storm sloeg de vuurpijl weg en voorbij het schip is zij nutteloos in zee gevallen Nog eens 't beproefd, en ditmaal verkondigt een luid gejuich, dat zij dwars over het schip is gekomen. De lijn is aan boord. Een zware kabel wordt er aan vastgemaakt. De schipbreukelingen zijn in gemeenschap met den vasten wal. Als het mogelijk is, komen zij langs dien kabel aan land, gebeukt, gekneusd, verkleumd, maar behouden. Maar niet altijd is dat mogelijk, of niet altijd is de lijn aan boord te brengen. Dan gaat de reddingboot uit. Aan kloeke harten en sterke armen om haar te bemannen, ontbreekt het niet. Maar kloeke harten en sterke armen zijn ook onmisbaar. 't Is een gevaarlijk, het is een afmattend werk, die strijd met golven en storm! Daar danst de reddingboot op de baren, omhoog gesmeten, ter neer gesmakt, er over heen, er onder door, soms met de kiel haast naar boven, vaak door de wateren overstelpt. Half verstikt hijgen de roeijers naar lucht; soms kunnen zij niet meer; als verlamd zijn hun armen van inspanning, en vaak werpt de zee hen terug en 't schijnt alles vergeefs. Toch houden zij vol. De liefde vermag alle dingen. En de reddingboot komt bij het wrak. Met beleid moet zij het naderen. 't Is nog een gevaarlijke onderneming, de gejaagde, haastige schipbreukelingen te redden. 't Is een pijnlijk oogenblik, als er te veel zijn, om te gelijk te worden opgenomen. Maar toch, zij keert terug met haar kostbare vracht, met menschenlevens, die zij behield.
Eerbied voor den kloeken, trouwen bewoner onzer stranden en onzer visschersdorpen! Zij hebben hun vooroordeelen, hun gebreken. Aan de spits der beschaving en van den vooruitgang staan zij doorgaans niet. Maar als 't er op aan komt, dan durven zij wat en dan doen zij wat. Als een schip toch vergaan moet, hebben zij niet ongaarne, dat het in hunne nabijheid vergaat. Er valt dan nog wel eens wat af, en daar spoelt dan nog wel eens wat aan, dat zij gebruiken kunnen. Maar zoolang er menschen in gevaar zijn, geven zij het niet ligt op. En als er gesproken wordt van moed en zelfopoffering, op het

{==209==} {>>pagina-aanduiding<<}
slagveld ten toon gespreid, laat dan ook met eere worden gesproken van dien onbezweken moed en van die heldhaftige zelfopoffering, die het erfdeel onzer wakkere visscherlieden is, waar het geldt, der zee haar' prooi te ontwringen en op haar reuzenmagt de edelste overwinning te behalen, die er te behalen is.
Eene eigenaardige reliquie herinnerde in Egmond-op-Zee nog voor korten tijd aan eene dier geweldige schipbreuken. Een smid had een tuintje; om dat tuintje stond een houten schutting, en een gedeelte van die schutting was niet meer of minder, dan een brok van den spiegel van een groot oorlogschip. Aan dat over-blijfsel was ook al een jammerlijke geschiedenis verbonden. 't Was in de dagen, toen op Java de verdelgende oorlog met Diepo Negoro woedde. Versterking was uit het moederland aangevraagd, en met groote overhaasting en in schromelijke verwarring werd een expeditie gereed gemaakt. Drie groote schepen staken in zee, als transportschepen - en flûte - gewapend, en dus niet met hun volle batterij aan boord, maar overigens met een' ontzaggelijken voorraad ammunitie, levensmiddelen en troepen. De Zeeuw alleen bereikte in tijds zijn bestemming. De Waterloo liep met schade eene der Engelsche havens binnen en kon eerst lang daarna de reis voortzetten. Het derde schip, de Wassenaar, bleef in Nov. 1827 hier op de kust, met elfhonderd man aan boord!
Met elfhonderd man aan boord! Welk een tooneel moet dat hier geweest zijn! Naar ik meen, zijn allen gered. Maar als weêr en zee zóó weinig onstuimig waren, dat de redding van zulk een aantal mogelijk was, zou een leek in het vak haast vragen, of dan het schip wel had behoeven te stranden.

Egmond heeft natuurlijk ook zijn vuur. Het heeft zelfs twee vuren. Toen de hooge kerktoren nog stond, was die een baken in zee, en des nachts werd op het plat een licht ontstoken. Na zijn' ondergang werd op het duin een baken gebouwd, later door de

{==210==} {>>pagina-aanduiding<<}
beide tegenwoordigen vervangen. Wij hebben ze reeds van verre gezien, de twee hooge, roode kolommen, met een zonderling hekwerk omkleed, waardoor zij u aan een paar reusachtige garenwinders doen denken. Dat hekwerk, evenals de roode kleur, moet dienen, om hen overdag uit zee beter zigtbaar te maken. Zij ontvingen hun wanstaltig omhulsel, toen voor eenige jaren de reusachtige houten dagbaak, die op een hooge duin uren ver reeds in het oog viel, door den bliksem getroffen en door brand vernield was. 1 Bij nacht is Egmond kenbaar als een vuur van den eersten rang, bestaande uit twee vaste, witte lichten, 310 meters van elkander, zigtbaar op 4 à 4½ D. mijl afstands in zee. 't Is een katadioptriek licht, d.i.: eene vereeniging van reflector en lenticulair lichttoestel.
Den noordelijksten der beide torens gaan wij bezoeken. De halve dorpsjeugd schenkt ons welwillend haar geleide, voor haar gebedel een voorwendsel nemend in ongevraagde en volstrekt overbodige inlichtingen, en het afwisselend door onderlinge vechten stoeipartijen. Het rulle pad naar den steilen duintop is beklommen. Laat ons hier een oogenblik rondzien. 't Is het wel waard! Aan onzen voet ligt, als in een vallei, het dorp met zijn' verwarden klomp huizen. Roodbruin in alle nuances is de hoofdkleur. Rondom breidt regts en links de wonderbare duinwereld zich uit, een verwarring van heuvels en dalen, een mengeling van geel en graauw en vaalgroen. Hier en daar steekt een witte blinkert er scherp tegen af. 't Is als eene zee, die plotseling in haar woelen werd vastgehouden. - Niet versteend, zooals ik het in der tijd zoo wonderbaar misleidend in het hooge Noorden, aan de Noorweegsche kust van het Vestfjord, heb gezien, waar het was, of de zwalpende, de rollende, de schuimende, de brekende golven met een' tooverslag in graniet waren veranderd.
Hier is de zee zand geworden; als het stormt, nog woelig, onbestendig, verstuivend voor den wind, nu, op dezen kalmen najaarsdag, rustig als de zee zelve, die sluimert en schittert on-
{==211==} {>>pagina-aanduiding<<}
der den fijnen grijsblaauwen hemel. En gelijk het oog, wijdend over de zee, haast geen grenzen ziet, gelijk in de verte haar licht ineensmelt met het licht, dat in den hemel tintelt, zoo breidt zich, buiten de grenzen der duinwoestijn, de bewoonde wereld in haast onafzienbare verte uit, tot waar de groene vlakte evenzeer ineensmelt met de lucht. Een enkel punt trekt het oog tot zich, zooals een schip op zee het zou doen. 't Is de hooge kerk van Alkmaar. En digt in onze nabijheid, op den duintop aan de overzijde van de dorpsstraat, stijgt de roode kolom van den Zuider vuurtoren hoog in de lucht. De afstand is 310 meters, wel geteld, volgens de officiële opgave, maar wat zegt dat in een ruimte, die uren bij uren omvat! Vlak voor ons rijst de Noorder toren. Het boveneind is de schacht van een zuil van onbekende bouworde; het benedenstuk, rondom den voet aangebragt, is een toestel, dat het meest aan een grafmonument in Egyptischen stijl herinnert. Toch is het geen graf, maar het bewaart de herinnering aan een' roemrijken doode. In de dagen der opgewondenheid over van Speijk's heldhaftige zelfopoffering ontving deze vuurtoren zijn' naam, mitsgaders het Egyptisch toevoegsel, een' gebronsden ijzeren leeuw van 18000 pond en een lauwerkrans op de schacht der kolom. Op het voetstuk van den toren staan opschriften, vermeldende in het Latijn en in het Nederlandsch, wat van Speijk heeft gedaan, hoe deze vuurtoren, uit vrijwillige giften van het college Zeemanshoop en andere bewonderaars van den jeugdigen held, door koning Willem I tot een nationaal gedenkteeken werd hervormd en ingerigt, en dat het in den jare MDCCCXL is ingewijd. Ook de steenen kunnen onwaarheid spreken. Let er op, dat achter de L de punt ontbreekt. In Arabische cijfers overgezet, zou 
het zijn: ingewijd 184? Men heeft het jaartal der inwijding wijselijk opengelaten; het kon dan worden ingevuld, als de toren ingewijd was. Maar dit is nooit gebeurd! En dat is ook karakteristiek. Koning Willem I deed in het jaar 1840 afstand van de regering. De opgewondenheid over 1830 en 1831 was ganschelijk voorbij. De reactie was gekomen, en ook aan van Speijk en den tiendaagschen

{==212==} {>>pagina-aanduiding<<}
veldtogt bleek het veranderlijke van de stem des volks. Het werd mode, met zekere minachting van ‘de tiendaagsche ruzie’ te spreken en met van Speijk een weinig den draak te steken. Dat was onbillijk. 't Laat zich verklaren, dat met den tijd de overspanning voorbijging en dat de natie moedeloos werd, toen zij zag, hoeveel offers vergeefs waren gebragt. 't Is goed, als kalme waardeering blinde bewondering komt vervangen en het oog ook voor gemaakte fouten opengaat. Maar van Speijk had er in elk geval geen schuld aan. En nooit is het goed, als een natie gaat spotten met de openbaringen van haar eigen opgewektheid en van haar eigen volkskracht. Nooit is het goed, als zij gaat minachten, wat in goed vertrouwen is gedaan en met heldenmoed is gedragen. - 1830 en 31, dat zijn jaren, waarop het volk trotsch mag zijn; en zij althans hebben geen regt, daarvan met een zekere welwillende voornaamheid te spreken, die voor het vaderland niet veel anders hebben gedaan, dan bij hun' warmen kachel coupons knippen, en bij wie zelfverloochening niet hooger dan als dwaasheid staat genoteerd.
Ook bewijzen zij den lande een' slechten dienst, die aan zijn wakkere zonen het bemoedigend uitzigt openen, van na eenige jaren te worden uitgelachen, om wat zij in het belang van het vaderland en voor de eer der vlag hebben gedaan.

En nu kunnen wij Egmond-op-Zee ook wel weêr verlaten. Merk nog op, als gij de kerk voorbijkomt, die gij voor eene R.C. kerk zoudt aanzien, dat hier het bedehuis is der Bisschoppelijke Clerezy. De gemeente telt ± 1400 zielen en is in dertijd met haren pastoor nagenoeg in haar geheel overgegaan. Daar het Zondag is, zien wij de Egmonders zonder hun anders onvermijdelijk aanhangsel, de ‘kriel’, de groote mand, waarin alles geborgen en gedragen wordt, vooreerst natuurlijk visch, maar voorts ook allerlei benoodigdheden, koopwaren, kinderen, en op wier bodem, zoo de booze wereld wil, ook wel eens een gestroopte haas ligt. Vraagt gij mij, waarom de Egmondsche

{==213==} {>>pagina-aanduiding<<}
vischvrouwen in Alkmaar den bijnaam ‘kreemakkers’ dragen, dan belijd ik mijne onwetendheid. Maar als wij wezen op de ongezondheid van Egmond op Zee, dan mag ik niet verzwijgen, dat hier in de buurt omstreeks 1450 een zekere Jan Klopper moet hebben geleefd, die 140 jaar oud is geworden. Men schreef het hieraan toe, dat hij nooit vóór zonsondergang at. Daar staat echter tegenover, dat volgens de kronijk van Egmond in 1140 een Jan van den Ouden Tijden stierf, die den gezegenden ouderdom van 361 jaar bereikte. Daarbij was Jan Klopper nog maar een kind! Wanneer mag die Jan van den Ouden Tijden wel gegeten hebben?

En zoo komen wij, langs den ons reeds bekenden weg door de duinen, van ons uitstapje weêr op den grooten weg terug, en die brengt ons nu spoedig in het derde der Egmonden, Egmond op den Hoef. 't Is ook hier, als te Egmond-binnen: niet het tegenwoordige geeft aan het dorpje zijn belangrijkheid, maar het verleden met zijn herinneringen. Maar de herinneringen, aan den zetel van een rijk en magtig middeleeuwsch geslacht verbonden, zijn van anderen aard, dan die de naam van een geestelijk gesticht, van een kweekplaats van vroomheid en wetenschap, in ons doet oprijzen. Wie kent het geslacht van Egmond niet; wie weet niet, dat onder de edele huizen van Holland, Egmond het rijkste werd genoemd? En bovenal, wien is Lamoraal van Egmond een vreemdeling, sints hij 't uit zijn schoolboekje leerde opdreunen:
1568. De graven van Egmond en Hoorne te Brussel onthoofd.
En in later tijd zagen wij de meesterwerken van Louis Gallait, de treffende tafereelen, den dichterlijken historieschilder in de ziel gegeven door het tragisch einde van den schitterenden en zoo populairen held. Wij worden verplaatst in de kamer van het Broodhuis aan de groote markt te Brussel, waar Lamo-
{==214==} {>>pagina-aanduiding<<}
raal van Egmond den laatsten nacht zijns levens doorbrengt. De ter dood gewijde staat voor het venster, ernstig, peinzend. Hij ziet uit, hoe 't schavot voor hem wordt opgeslagen. Het schavot - voor hem! Wat moet er toen zijn omgegaan in het hoofd, in het hart van dien man, die meende, dat hij zijn' koning zoo trouw had gediend, en die tot loon dat schavot voor zich oprigten zag! Den dood heeft hij nooit gevreesd, ook nu vreest hij dien niet; maar dit heeft hij aan Filips niet verdiend! Den dood vreest hij niet, maar zijn edele naam onteerd, zijn gezin tot den bedelstaf gebragt! Wat bittere gedachten staan te lezen op dat fier gelaat! Hoe kluistert hem het afschuwelijk schouwspel, dat hij ziet op de markt! Vergeefs strekt de bisschop van Yperen, die hem ten doode heeft voorbereid, de hand uit, om hem terug te roepen van dat venster. Wat heeft de dichter van dit tafereel ons niet te denken gegeven! - Een ander, grooter, meesterwerk leidt ons een der zalen binnen van Brussels heerlijk stadhuis. Daar liggen op houten schragen twee dooden. De lichamen zijn bedekt met een kleed. De hoofden alleen zijn te zien, en een weinig bloed herinnert, hoe het zwaard van den beul zijn werk heeft gedaan. Nevens de lijken staan de overlieden der Brusselsche gilden, krachtige, kloeke gestalten, en op de verschillende aangezigten is het te lezen, wat die mannen uit het volk vervult. Droefheid, deernis, vrees, verbittering, wrevel, wraakzucht, haat, zij spreken hun eigenaardige taal. Neen, de dood van Egmond en Hoorne zal den opstand in de Nederlandsche gewesten niet onderdrukken! Neen, de mannen, die zóó bij die dooden staan, zullen niet buigen 
voor het schrikbewind! De worsteling, pas begonnen, wordt niet in zijn geboorte gesmoord, sints het bleek, dat Filips niemand, niemand sparen zou, - sints het hoofd van Egmond viel. Maar dat het een verschrikkelijke worsteling zal zijn, daarvan ziet gij de profetie in de stroeve blikken, waarmede, de ijzeren, gebruinde, verharde Spaansche veteraan naar die Brusselsche burgers ziet, en in het achterdochtig wantrouwen, waarmede de trotsche Castiliaansche Hidalgo den indruk van het schouwspel op de bezoe-
{==215==} {>>pagina-aanduiding<<}
kers gadeslaat. - En eindelijk een derde tafereel. Een bleeke vrouw, met het rouwgewaad om de leden, met diepen rouw op het edel gelaat, en achter haar haar kinderen, drie zonen en een achttal dochters, de meesten nog zoo jong, allen in het somber zwart. Dat is Egmond's weduwe met haar kroost, Sabina van Beijeren, de hooggeboren vorstendochter met Egmond's kinderen, voor wie zulk een schitterende toekomst zich eens had geopend. Hier zijn zij. De kroon is van hun hoofd gevallen en als smeekelingen komen zij, die niet dan tot heerschen geboren schenen! Een aandoenlijke geschiedenis! Het is, alsof over de bladeren der kronieken, waarin de lotgevallen en daden van het doorluchtig huis van Egmond staan beschreven, een zekere weemoedige bekoorlijkheid ligt. Het is, alsof de bleeke schim van den martelaar een' verheffenden invloed uitoefent op de krachtige gestalten zijner voorvaderen, en een' verzoenenden invloed, die veel van hun ongeregtigheden en geweldenarijen bedekt. En aan het slot en de heerlijkheid, wier naam hij droeg, verbindt zich voor altijd de herinnering aan het edel hoofd, dat den 5den Junij 1568 door beulshanden viel.
Gelukkig voor Lamoraal van Egmond, dat hij door dien dood is verheerlijkt! Zonder dat tragisch einde zou de schitterende edelman zijn voorbijgegaan en vergeten, als zoovelen, hij, de goedhartige, ijdele man, de ridderlijke overwinnaar van St. Quentin en Grevelingen, die zich te kwader ure ook voor staatsman geschikt achtte; - hij, met gaven in overvloed, om de lieveling des volks te zijn, maar met veel te weinig gaven van hoofd en hart, om in de stormachtige dagen, die hij beleefde, zijn leidsman en steun te kunnen wezen; - hij, zwak van karakter, ledig van hoofd, voortdurend geslingerd, totdat het te laat was, verraden door den vorst, op wiens dankbaarheid hij evenzeer als op zijn eigen onschuld rekende, en om de wille van zijn' marteldood voortaan de afgod van een volk, dat hem toch waarlijk niet zooveel dank verschuldigd was.
Zes jaren nadat Egmonds hoofd op 't schavot was gevallen, bijna op den verjaardag van zijn' dood, den 7den Junij 1574,

{==216==} {>>pagina-aanduiding<<}
viel ook zijn heerlijk stamslot in puin. Wat zijn onderwerpng, wat Filips gestrengheid, wat Alva's ijzeren arm niet had kunnen keeren, dat was geschied. De Noordelijke gewesten waren in vollen opstand. Holland hield het met ‘den Prins’. Holland's Noorderkwartier was in de magt van Willems luitenant, Dirk Sonoy. In het vorig jaar had de 8panjaard vergeefs beproefd, Alkmaar te winnen. Het aftrekkend leger had den brand in het dorp Egmond op den Hoef gestoken, maar, naar het schijnt, het slot gespaard. Sints hadden hun stroopende benden, in den winter over het ijs, Noordholland weêr bedreigd, en Sonoy achtte het onraadzaam, langs den duinzoom de vaste sterkten te laten staan, waar de vijand zich zoo ligt in nestelen kon. Het slot te Egmond deelde het lot, dat in 1573 de abdij had getroffen. De brand werd in het trotsch gebouw gestoken. De rol der Egmonds en van hun voorvaderlijk kasteel was in ons vaderland uitgespeeld. Lamoraals oudste zoon Filips ontving als prijs zijner onderwerping aan den koning, de verbeurdverklaarde goederen zijns vaders in Zuid-Nederland terug. Hij was het, die, na zijn' mislukten aanslag op Brussel, door de verbitterde burgers naar de markt gevoerd, daar het beschamend woord moest hooren: breek de straatsteenen op, en gij zult het bloed uws vaders nog vinden. Lamoraals tweede zoon, zijn naamgenoot, erfde na zijns broeders kinderloozen dood diens goederen. Hij schijnt een onbeteekenend man te zijn geweest; van 1595 tot 1605 woonde hij op het slot te Egmond, dat dus nog niet gansch onbewoonbaar moet zijn geworden, als een berooid edelman, vervolgd door schuldeischers, ten wier behoeve reeds in 1602 de verkoop zijner goederen in Holland bij executie was geproclameerd. Bij zijn vertrek naar Frankrijk bleven zijn zaken in ontredderden toestand achter, en in 1607 werden zijn bezittingen binnen het grondgebied der Republiek werkelijk bij executie verkocht. Het volk zou in zijn krachtige 
taal zeggen: ‘het huis van Egmond heeft het afgelegd’. Gelukkig voor het fier en edel geslacht, dat de weemoedige luister van het Brusselsche schavot heeft bedekt en doen vergeten, hoe hier de hoofdstam

{==217==} {>>pagina-aanduiding<<}
der Egmonds zijn einde nam! Alleen Lamoraals dochter Sabina hield in haar heerlijkheid Beijerland de eer van haar afkomst nog op. Zijtakken van het geslacht bloeiden nog eenigen tijd hier te lande in de Egmonds van Keenenburg en van den Nijenburg. In Spanje en Frankrijk bleef het nog lang in eere. Eene prinses, uit het doorluchtig huis der Egmonds gesproten, beklom zelfs in 1575 aan de zijde van Hendrik III den koninklijken troon van Frankrijk. Afstammelingen door bastaardij uit de Geldersche hertogen, leven nog voort in Beijeren en Zwaben, in de graven van Egmond Arcen (Aerssen) en van Egmond Gelder. Maar in hun eigen vaderland was hun magt gebroken, hun tijd voorbij.
Van het slot der Egmonds ziet gij daar voor u nog een nietig muurbrok staan, van hun geslacht bleef hier niets dan de herinnering; toch kan ik u nog een werk van Lamoraal van Egmond toonen. Waar nu die uitgebreide, vruchtbare weilanden bijna tot aan de wallen van Alkmaar zich uitstrekken, lag eens het Egmonder meer. Hij heeft het vier jaren vóór zijn' dood drooggemaakt en ingepolderd. Acht gij dat een regt prozaïsche, echt Hollandsche herinnering? Maar wij zijn nu eenmaal in Holland, en wat heeft de schitterende hoveling te Brussel, de gevierde krijgsheld van St. Quentin wel gedaan, dat meer en langer vrucht droeg, dan dit prozaïsch werk? Wat geruchtmakende en opzienbarende daden wegen ten slotte tegen deze droog-making op? En wat schaadt het aan den naam der vorstelijke Sabina van Beijeren, dat die naam voortleeft in dien rijken, vruchtbaren polder van Beijerland, door haar' doorluchtigen gemaal, evenals deze Egmondsche, op de wateren gewonnen? Wij hebben nu eenmaal geen romantische rotstoppen, geen huiveringwekkende bergkloven, geen bulderende stortvloeden, om er de herinnering onzer edelen aan te hechten. Laat ons met het eenvoudige, maar praktische, dubbel tevreden zijn!
De Staten van Holland en West-Friesland kochten in 1607 het graafschap Egmond met het kasteel op den Hoef, en verkochten in 1722 de ambachtsheerlijkheid der Egmonden, met

{==218==} {>>pagina-aanduiding<<}
het vervallen slot, aan een' afstammeling uit een' zijtak van het oude geslacht, Gerard van Egmond van den Nijenburg. In deze familie bleef het, totdat het door eene erfdochter aan de Foreesten kwam. Jacoba van Foreest huwde in 1793 met den Heer S.J.T. Tinne. Diens tweede vrouw, Maria Eva Tinne - Gregory, kocht de ambachtsheerlijkheid der Egmonden en Rinnegom en bezat ze, totdat zij in 1862 op haar buitengoed Marienstein te Heilo in hoogen ouderdom overleed. Onder deze verschillende eigenaars bleef het slot onbewoond, maar Jonkh. Johan Egidius van Egmond liet in 1744 twee ronde torens van de voorpoort opmetselen en met spitsen en windvanen voorzien. Een hooge, vierkante toren van den voorhof werd ook in goeden staat onderhouden, omdat daarin de klok en het uurwerk der gemeente was geplaatst. Zoo maakte het slot nog eenige vertooning, met de zware muren, die van het hoofdgebouw en van den sterken hoofdtoren nog over waren. Maar in 1798 werd dit alles aan sloopers verkocht en weggeruimd, behalve de klokketoren, die gespaard moest blijven. Maria Eva Tinne weigerde in 1832, langer dit gebouw te onderhouden. Zij liet het halverwege afbreken, de gemeente bragt klok- en uurwerk in het kerktorentje over, en het overschot van het slot der Egmonds werd in 1836 nagenoeg geheel opgeruimd. Thans staat er nog een klein en weinigbeteekenend muurbrok in de drassige weide, door een smalle sloot van het kerkhof gescheiden.
Maar wat prachtig gesticht eens hier zijn trotsche muren, zijn puntige gevels, zijn hooge torens uit den ruimen vijver, die 't omringde, verhief, daarvan spreken nog de afbeeldingen van het slot in welstand en in ruïne. Zij vergunnen ons, ons in de verbeelding iets meer dan drie eeuwen terug te verplaatsen, vóór dat de noodlottige brand er gewoed en het heerlijk kasteel in een' geblakerden puinhoop verkeerd had. Ten N. der kerk - toen nog de oude slotkapel - leidt ons een weg van de groote heirbaan naar den buitensten voorhof. Wij treden de ophaalbrug over, het poortgewelf onder den hoogen gekanteelden buitenmuur door, en wij zijn op een ruim plein, waar de woningen der

{==219==} {>>pagina-aanduiding<<}
lagere dienaars, waar de paardenstallen en hondenhokken staan, waar vroeger ook wel de valkenhuizen werden gevonden. Daar rooken de schoorsteenen van bakkerij en smidse, daar vinden de timmerlieden en de zadelmakers van het slot hun werkplaats. Ter regterhand hebben wij den hoofdingang. ‘Een kasteel op zich zelf’ mag wel het zware gebouw worden genoemd, dat aan de overzijde der binnengracht oprijst, het sterke poorthuis met zijn viertal stevige ronde torens, die den doorgang tot den voorburgt verdedigen en waar de wapenknechten wonen. De voorburgt zelf is een langwerpig vierkant plein, aan drie zijden bebouwd, ter linkerkant, waar het eigenlijke slot ligt, open. Hier zijn de vertrekken voor den rentmeester, de raden, den schrijver en de verdere hoogere dienaren van den graaf. De vierkante toren, waarvan nu nog een stuksken over is, springt ver voor den buitenmuur uit. Een ronde toren beschermt den Z. hoek van den voorburgt. Van hier leidt ons een vaste brug naar het hoofdgebouw, dat bovendien door een' steenen beer met bogen over de slotgracht aan het plein is verbonden. De grafelijke woning zelve is om een binnenplein gebouwd. Regt voor ons ligt de groote zaal, met de familieportretten der Egmonds, aan den zuidkant door twee ronde torens met spitse kappen gedekt. De linker-vleugel wordt gevormd door een gebouw, dat evenzeer ten dienste van het gezin is bestemd; de regtervleugel door den zwaren vierkanten hoofdtoren, met zijn dikke muren, zijn' gekanteelden omgang en zijn leijen dak, dat alle overige slotgebouwen beheerscht. In dezen staat schijnt zich het kasteel van Egmond te hebben vertoond, sints het in 1321 door Heer Jan I was herbouwd. Latere eigenaars zullen 't wel gedurig hersteld, vernieuwd, versierd hebben, maar van een verwoesting lezen wij niet meer, sedert het oude slot in 1315 door de West-Friezen verbrand werd. En een waardige woonstede was het voor het doorluchtig geslacht, dat wel niet, zooals gedienstige 
kronijkschrijvers fabelden, uit de Friesche koningen zijn' oorsprong nam, dat evenmin reeds lang vóór dat Dirk I zoogenaamd het graafschap Holland ontving, hier het landsheerlijk gezag had gevoerd, maar dat althans

{==220==} {>>pagina-aanduiding<<}
zijn luister en aanzien voortdurend zag klimmen, totdat het opeens, als zijn voorvaderlijke burgt, van zijn hoogte nederviel. Hadden de eerste Heeren van Egmond de graven- en hertogsdochters nog niet, die die kronijken hun tot gemalinnen geven, voor de latere Heeren bleken vorstelijke huwelijksverbindtenissen niet te hoog. Kloeke strijdgenooten waren zij van de Hollandsche graven, en door hun huwelijken en door de gunst hunner vorsten breidden hun rijkdommen en bezittingen zich uit, al vielen zij, om hun' trots en hun geweldenarijen, ook van tijd tot tijd wel in ongenade. Heer Jan I zag zijn goederen vermeerderd met de rijke heerlijkheid van IJselstein; Heer Jan II zag zijn' oudsten zoon den hertogszetel van Gelder bestijgen, en zijn tweede zoon Willem, die Egmond erfde, verkreeg nevens aanzienlijke bezittingen in Holland, de aloude bannerij van Baer in Gelderland, terwijl ten gunste van diens zoon Frederik, zijn heerlijkheden Buren en Leerdam tot graafschappen verheven werden. Jan III kocht de heerlijkheid Purmerende, tot stadhouder van Holland werd hij aangesteld en de grafelijke titel werd hem geschonken. Zijn zoon en naamgenoot, die in het graafschap hem opvolgde, voegde de prinsdommen Gaveren en Steenhuizen bij zijn uitgestrekte goederen, en een ander zijner zonen, George, beklom den bisschoppelijken stoel van Utrecht. En wat schitterende toekomst opende zich voor zijn' kleinzoon, den vierden graaf van Egmond, Lamoraal, den stadhouder van Vlaanderen en Artois, ridder van het gulden vlies, bij wiens huwelijk met Sabina van Beijeren in 1544 de keizer zelf tegenwoordig was met zijn' broeder Ferdinand, den koning van Hongarije, met de keurvorsten en tal van anderen uit den hoogsten adel! Hoe hoog klom de gunsteling en vertrouwde van koning Filips, als zijn onderhandelaar over het huwelijk met Maria van Engeland, later als zijn vertegenwoordiger, bij's konings echtverbond met de Fransche koningsdochter! Veel zal Lamoraal wel niet 
op het slot zijner vaderen hebben vertoefd. In zijn landvoogdij of in het leger, op reis of aan het hof te Brussel, soms ook in de huizinge der Egmonds te 's Gravenhage, op den hoek van den Vijverberg en den Kneuterdijk, trok hem

{==221==} {>>pagina-aanduiding<<}
meer zijn pligt en zijn neiging, dan naar deze afgelegen streek. Maar kwam de hooge graaf in deze zijn oudste heerlijkheid, dan vond hij in 't kasteel van Egmond-op-den-Hoef een woonplaats, zijner waardig.
Maar laat die stroom van herinneringen ons niet te ver meêslepen buiten de maat! Wij moeten hier in Egmond nog even omzien en dan weêr verder; van de plaats, die van 't verledene zooveel heeft te verhalen, naar de plaatsen, waar het tegenwoordige nog zooveel genot kan bereiden. Natuurschoon heeft Egmond weinig meer; ook wat eens de kunst hier had te voorschijn geroepen, is verdwenen. Gesloopt zijn de buitenplaatsen, die nog op het eind der vorige eeuw Egmond tot een vermakelijk en aanzienlijk dorp maakten. Overkasteel, Middenhoef, Hanswijk, Oudhoef, Eindhoef, Beekvliet, Riga, Gelderland, Klarenbeek, Tijdverdrijf, Kortberaad, en nog een paar statige heerenhuizen in en nabij het dorp, - allen zijn gesloopt. - Gesloopt is de papiermolen de Phoenix, die weleer het zijne tot de welvaart der plaats bijdroeg. Egmond is een klein, open dorpje geworden. Ook hier werd de noodlottige strijd in 1799 de oorzaak van 't verval der buitengoederen, en de treurige tijdsomstandigheden, die er op volgden, voltooiden hun' ondergang.
De tegenwoordige kerk is in het jaar 1633 door de HH. Staten, de toenmalige eigenaars der heerlijkheid, gebouwd, in plaats der oude kerk, die in 1431 door Jan II van Egmond was gesticht, rijk begiftigd en, tot groote ergernis der Egmonder monniken, tot een kapittelkerk met een college van zes kannunniken verheven was. Dit gebouw had het kapelletje vervangen, waar een paar eeuwen lang de dienst voor de slotbewoners werd verrigt, en werd in 1574 geschonden en onbruikbaar gemaakt. In den zijgevel der kerk is een oude steen gemetseld, met een wapen tusschen twee griffoenen en een zeer uitgesleten opschrift in oude Duitsche letters, waarvan alleen nog leesbaar is: In 't jaer ons heren ........ kerk be ...... tot Egmond .... Jo ... van ...... Daar nu de Tegenw. Staat der Ver. Ned. spreekt

{==222==} {>>pagina-aanduiding<<}
van het jaartal 1431, dat in oude Duitsche letters op de kerk te lezen stond, zal welligt het opschrift in zijn geheel hebben geluid: In 't jaer ons heren 1431 is de kerk begonnen tot Egmond door Johan, Heer van Egmond. Het vermoeden, dat het een oude grafzerk was, gelijk wel meer in de muren van kerken werden gemetseld om ze te bewaren, wordt m.i. niet begunstigd door de kleine afmeting en door de vermelding ‘tot Egmond’. Dat paste op een grafzerk niet. Het wapen op den steen is dat van Egmond, maar 't oorspronkelijke werd er in den beminnelijken patriottentijd door een' opgewonden timmerman afgebikt. - De bouwheer der kerk is er ook begraven. Voor den preekstoel ligt zijn zerk, met het half uitgesleten opschrift: Int jaer ons heren 1451 des maandags na jans dach storff edel........ de Jan, heer tot Egmond en tot IJsselsteijn, oud ..... Ook rust er de eerste graaf van Egmond met zijne gemalin, ter wier eere een koperen tombe werd opgerigt, algemeen als ‘het ledekantje’ bekend. Sonoy's soldeniers hadden het bij de verwoesting der kerk in een sloot geworpen. In het nieuwe kerkgebouw kreeg het weder een eervolle plaats, maar in 1799 moet het te zoek zijn geraakt. De Russen hadden althans de koperen blakertjes meêgenomen. Het overige koper zullen zij ook wel niet versmaad hebben. - In de kerk vindt men een aantal beschilderde glazen, prijkende met de wapens van den Prins van Oranje, van Egmond van der Nijenburg en Foreest, en van de steden van het Noorderkwartier, ook een gestoelte met het wapen der familie van Vladeracken. Meer weggeborgen, dan wel ter versiering aangebragt, is het reusachtig rouwwapen van Hercules van Foreest, uit de gesloopte buurkerk herwaarts overgebragt, en niet zeer gelukkig geplaatst, sints de nieuwe galerij voor het orgel getimmerd werd; is ook het wit marmeren beeldwerk rondom den ovalen toetssteen, die een 
opschrift draagt, vermeldend, dat daar een in onze geschiedenis met eere genoemd man begraven ligt, Nicolaas Witsen, burgemeester van Amsterdam, gezant in Engeland, bewindhebber der O.I. Comp., uitnemend aardrijkskundige,

{==223==} {>>pagina-aanduiding<<}
smaakvol voorstander der letteren, de groote vriend van Czaar Peter. Hij stierf 9 Aug. 1717 in hoogen ouderdom en werd hier ter ruste gelegd. Behalve het latijnsche opschrift, vertoont het grafteeken zijn wapen, - in 1795 uitgehakt, maar later van hout hersteld - en zijn devies, - een' stormram, die den muur beukt, met de zinspreuk labor omnia vincit (arbeid overwint alles). - Nog een ander in zijn' tijd beroemd man ligt hier begraven. Zijn zerk is onder de stoelen verborgen; de bezoeker van het Egmondsche kerkje mist dus het genot van het hoog dichterlijk grafschrift, en den held, die er ligt, ontgaat de eer der bewondering, die hem schijnt toetekomen, volgens zijn' lofdichter, die dit kunstjuweel ontwierp:

Den Eêlgestrengen held 
Johan van Loo met namen 
Dien Denemark-Boheem- 
Venetiën befamen 
Dien Essen-Willemstad 
Glats-Wolfenbuttel eerd 
Die hij als gouverneur 
Cornel gegouverneerd 
Die in zijn leven was 
Een schrik zijner vijanden 
Den perl en diamand 
In d'croon der Nederlanden 
Een vat vol dapperheijd 
Vol wijsheijd, vol beleijd 
Wiens genereus gemoet 
Vol van rechtveerdigheijd 
Wiens geest te nauwe was 
Duijdsland-Slesi-Denemarken- 
Italie-Nederland 
Rust onder deze zarten 
Wiens dertienjarige wond 
Zijn leven hem beroofd 
Waarover Prins en land 
En iedereen bedroefd. 


Hij is den 12 Dec. 1634 in den ouderdom van 44 jaren overleden.
Laat de geprezenen en beroemden zich nederigjes houden! Deze man, die stellig in zijn' tijd geen onbeteekenend persoon was, - al mag de lof van zijn grafschrift overdreven zijn, - schijnt ten eenemale vergeten. 't Is mij althans niet gelukt, iets omtrent hem te vinden, al trof ik tal van andere van Loo's in verschillende werken aan. En mij dunkt, als de schim van dezen zwerver ons nu niet voortdreef op ons pad, dan zou zijn aandoenlijk grafschrift haast maken, dat de kerk van Egmond ons ook ‘te nauwe was’!

{==224==} {>>pagina-aanduiding<<}

Hebben wij te lang hier vertoefd? Wijt het aan de plaats, die Egmond eens innam. Wij bepalen ons dan ook bij de herinnering, dat een ander zwerveling, een vorst in het rijk des geestes, een' tijd lang zich ook hier, in Egmond, ophield. Réné des Cartes woonde er in een nu verdwenen huis, dat op een stuk lands achter de kerk moet hebben gestaan. Nu gaan wij de dorpslaan weer uit, den grooten weg weer op, het kleine gehuchtje Wimmenum door, de buitenplaats Schuilenburg voorbij, met haar' ouderwetschen aanleg en haar dunne linden, wier stammen uit den opslag der wortels in rei en gelid oprijzen. Dat ook hier de reeks der buitenplaatsen, behalve deze eene, gesloopt werd, deert ons minder, nu de weg niet meer door het kale land, maar aan den voet der hooge duinen slingert. Zie eens die prachtige begroeide duin, die zich plotseling als plaatst in onzen weg. Is het niet, alsof het een der rotsen van het Rijndal was, gelijk hij daar, hoog boven de toppen der boomen, met zijn steile helling zoo stout en krachtig opstijgt in de blaauwe lucht! Gij zoudt dat kronkelend pad willen volgen, dat onder het digte houtgewas naar boven voert. Maar wij zullen straks nog wel klimmen. Laat ons hier de verzoeking weerstaan. Zie eens, regts van den weg, die statige iepen. Zij overschaduwden eens met hun breede kroonen het eenvoudig schooltje van N. Wimmenum, - of het Woud - maar dat schooltje was de overoude kapel van Cosmas en Damiaan, door abt Hugo van Assendelft in 1135 gesticht. Straks leidt ons de weg weêr langs het weiland door een laan van kloeke abeelen. Een vijvertje is het overblijfsel van de lustplaats Wouden Duin, waarvan het ook al geldt: gesloopt. Nu gaat het weêr door het bosch, te midden van jonge, hoogopgeschoten eikenstammen, uit den weelderig begroeiden ondergrond hun ranke, gave stammen verheffend, dan langs een reeks van schrale kurkiepen, maar welhaast afgewisseld door akkermaalshout, en 
dan weêr door de sierlijke hagedoorns, nu zonder bloem, maar die 't hier in 't voorjaar tot een verrukkend oord moeten maken, als zij

{==t.o. 225==} {>>pagina-aanduiding<<}


{== afbeelding 
	
P.A. Schipperus del.lith.

Onder de beuken bij Bergen.

Lith Emrik & Binger
==} {>>afbeelding<<}
    


{==225==} {>>pagina-aanduiding<<}
prijken met hun rijke, geurende trossen. En laat ons nu een oogenblik nederzitten. Met een' breeden boog is het duin ons weêr genaderd, de weg voert met een bevallige bogt er om heen. Hier is het ‘hooge duintje’. De naam is niet bijzonder dichterlijk, maar wie het hooge duintje ooit heeft gezien, dien herinnert die eenvoudige naam een uitnemend liefelijk landschap. Op de helling rijzen als slanke, krachtige zuilen de kloeke beuken omhoog; hun forsche takken, elkander ontmoetend en kruisend, vormen een reusachtig gewelf van wonderbare schoonheid en majesteit. Hoe grijpen de kronkelende wortels in den bodem zich vast, hoe spreiden zij de breede mazen van hun stevig netwerk over den grond: hoe fantastisch zijn de sterke, witte koorden als in een geweven, waar het afstroomend water de aarde daartusschen en daaronder heeft weggespoeld. En hoe uitlokkend ligt aan den voet van het duin het mollig tapijt van gras en mos, onder het overhangend hout; hoe verleidelijk lokt het boschpad tusschen de rijk bewassen hellingen, om verder, verder door te dringen in de geheimzinnige diepten, achter het weelderig lofgordijn verborgen. Onze vaderen wisten wel, wat zij deden, toen zij hier hun lustplaatsen stichtten! Hun kinderen weten te weinig, wat zij missen, als zij dit treffend schoon gedeelte van hun vaderland als niet bestaande voorbijgaan! Helaas! zorgeloosheid, meer nog dan winzucht, heeft ook hier reeds veel geschonden. Vrij wat bosch is bedorven door de weidende schapen, wier kooi een eindweegs verder zoo schilderachtig aan een bogt van den straatweg ligt; vrij wat eikenhout is gevallen onder den bijl, sints het uitroeijen van beschuttende bosschen het aan den zeewind bloot gaf. Maar nog is er overvloed van natuurschoon, dat de heerlijkheid Bergen kan doen wedijveren met de meest beroemde streken van ons Nederland, als er met wijsheid en liefde de hand aan gehouden wordt. Wij zijn nu allengs genaderd tot het eigenlijke Bergerbosch, 
sedert 1738 vereenigd met het Rampenbosch, waar nog in de vorige eeuw het adellijk huis Ramp heeft gestaan. Dat huis is verdwenen; alleen de slotgracht, met steenen zerken bewald, is er nog van te vinden. En ver-
{==226==} {>>pagina-aanduiding<<}
dwenen is ook het grootste gedeelte van het bosch. Deels is het tot slecht weiland gemaakt, deels wel gespaard, maar beroofd van zijn prachtig beukenhout, merkwaardig om den omvang zijner stammen, waarvan nog de afgehouwen stronken getuigen, merkwaardig ook, om de menigte der overoude ravennesten, in de toppen gebouwd. Een er van had in den loop der jaren, door den arbeid der elkander opvolgende vogelgeslachten, een hoogte van ruim twaalf voet gekregen. Gelukkiger was het Bergerbosch, maar de schoone bezitting draagt toch te veel blijken van verwaarloozing, dan dat zij het oog onverdeeld aangenaam zou aandoen. Het begroeide boschpad, de wild door elkander gewassen boomen, de weelderige opslag van hulst en lijsterbes, doode stammen en takken, liggend waar zij zijn neergeploft bij hun' val, open plekken, waar het hout zonder plan en orde is gerooid, vijvers met kroos en waterplanten bedekt, dit een en ander heeft zeker zijn eigenaardige schoonheid, mits men het niet vinde in de onmiddelijke nabijheid van een bewoond heerenhuis. Daar eischt ons schoonheidsgevoel, dat wij de zorgende hand der menschen zien, die de natuur leidt en beheerscht. Veel heerlijk hout moet ook hier zijn gevallen, menig prachtige kroon draagt de sporen van zijn' strijd met den zeewind. Maar statig scharen zich nog de schoone linden met hun tot in 't water neêrhangende takken langs de breede gracht; en zijn de trotsche beuken, die weleer achter het huis prijkten, gestorven, omdat er te veel van het beschermend geboomte was uitgeroeid, vóór het huis zijn gelukkig de eerwaardige linden gespaard, die daar zoo sierlijk hun breede bladerkroon uitspreiden en het ruime voorplein overschaduwen. Het huis is een goed, modern gebouw, dat 
een vijftig jaren telt, deels zelfs van nog jonger dagteekening is. Ouder is de deftige steenen brug, wier laatsten boog een vernuftig bouwmeester tot een paar hondenhokken heeft ingerigt. Het uitgestrekte terrein achter het huis, - dat niet met het front, maar met de regterzijde naar de groote laan is gekeerd en dus links van de brug ligt, - heeft nog in zijn lange berceaux een overblijfsel van zijn oude ‘plantaadien’ behouden.

{==227==} {>>pagina-aanduiding<<}

Het hof te Bergen, zooals het huis sints overoude tijden heet, behoorde tot de bezittingen onzer Hollandsche graven. In een' giftbrief van graaf Arnoud, vóór 993, wordt eene ‘villa Bergan’ genoemd, ten W. van den Rijn. Ook Melis Stoke noemt ‘Bergen biwesten Rine’, en als er grond is om aan te nemen, dat hier eertijds een sprank van den Rijn heeft gestroomd, dan moet dit het tegenwoordig Bergen zijn. In elk geval komt Bergen voor in de oude lijst der Utrechtsche kerkegoederen, onmiddelijk na Scoronlo (Schoorl.) De Hollandsche graven bestemden de bezitting tot een apanage hunner kinderen en begunstigden de ingezetenen der heerlijkheid, als loon voor hun gehechtheid en hun' vaak betoonden moed, met tolvrijheid door hun gansche gebied. Graaf Floris V heeft er waarschijnlijk zijn' bastaardzoon, den beroemden Witte van Haemstede, mede beleend. Zij heeft althans aan de Heeren van Haemstede behoord en werd door Jacoba van Beijeren tot een hooge heerlijkheid verheven. Edele bezitters heeft zij ook later gehad: de Borselens en de Brederodes, ook dien Hendrik van Brederode, die prins Willem zoo wakker ter zijde stond. Zijn weduwe bragt het goed aan haar' tweeden echtgenoot, den keurvorst Frederik van de Palz, en na haar' dood kwam het aan den hertog van Holstein, wien Brederode het had vermaakt. Sedert het begin der 18de eeuw behoorde het aan de graven van Nassau, uit den stam van Nassau-Odijk, die van daar den titel van Nassau-Bergen voeren. Later ging het door verkoop achtereenvolgens over aan de families Mulert, Barnaart en van Reenen.

Aan den naam van het hof te Bergen en het Bergerbosch verbindt zich de herinnering aan een' bloedigen strijd uit die jammerlijke dagen van verblinding en burgertwist, die aan het boek onzer geschiedenis zulke beschamende bladzijden hebben geleverd. Wij zouden die bladzijden er wel uit willen scheuren! Maar wij kunnen toch eigenlijk nog iets veel beters doen. Zij kunnen ons en ons volk met nadruk herinneren, wat de wrange

{==228==} {>>pagina-aanduiding<<}
vrucht van kleingeestige partijstrijd is; wat het is, waardoor volkeren te niet gaan zonder eer en zich een' val bereiden, dien niemand bewondert, omdat hij verdiend is. De groote Fransche revolutie, het ontzettend treurspel zoo vol verschrikkelijken ernst, was ten onzent nagevolgd, op een klein tooneel, met zeer mid-delmatige acteurs, en de schrede was gedaan, die het belachelijke van het verhevene scheidt. Opwinding en declamatie voor heilig vuur en waarachtige geestdrift; groote woorden in overvloed, - groote daden met Diogenes' lantaren te zoeken. De prins van Oranje gevlugt en gebannen, ten onregte door zijn aanhangers als het model van alle menschelijke voortreffelijkheid opgehemeld, ten onregte evenzeer door zijn tegenstanders als de type van alle gruwelijke dwingelandij door het slijk gesleurd. De Oranjepartij was tot zwijgen gebragt, maar in stilte bereidde zij de tegenomwenteling voor. In 1799 schenen de kansen gunstig. De verbonden mogendheden bedreigden Frankrijk en hadden daardoor die Republiek genoodzaakt, een goed deel van haar troepen uit het Bataafsche gemeenebest terug te trekken. Generaal Bonaparte was in Egypte opgesloten en zijn ondergang scheen onvermijdelijk. Engeland en Rusland hadden tot den aanval op Holland besloten, en terwijl zij vooral in N. Holland zouden opereren, werd door een aantal uitgeweken edelen een afleiding in de Oostelijke provinciën beproefd. De prins was te Lingen, gereed, zijn erfstadhouderschap weêr te aanvaarden. Wèl liep de onderneming in Overijsel en Gelderland te niet, wèl toonde de dood der rampzalige freule van Dorth, dat de Patriotten geen scherts verstonden! Maar in Holland ging alles naar wensch. De vloot gaf zich over, - Janmaat, prinsgezind in zijn hart, wilde niet vechten tegen wie Oranje kwamen herstellen. De landing der Engelschen gelukte, ondanks Daendels tegenstand. De sterke stelling van den Helder was zonder slag of stoot verloren, en 
het Engelsche leger nam een geduchte positie in bij de Zijp, wier onneembaarheid bij een' krachtigen aanval der Eransch-Hollandsche troepen op den 10den September gebleken was. De komst eener sterke Russische afdeeling bragt de vereenigde legers tot

{==229==} {>>pagina-aanduiding<<}
een magt van 40.000 man, waartegen de Gallo-Bataven niet meer dan 25.000 konden overstellen. De 19de September was bestemd, om dezen met overmagt te verpletteren. De eerste colonne zou van Petten langs den duinzoom Bergen aantasten; een tweede zou het centrum bij Warmenhuizen en Schoorldam doorbreken; een derde bij Alkmaar den regtervleugel onder Daendels terugdringen; een vierde, eindelijk, zou een omtrekkende beweging maken en over Hoorn en Purmerend de verbondenen in den rug vallen. Maar het welberaamde plan mislukte. De eerste colonne deed 's morgens vroeg een' onstuimigen aanval, wierp haar tegenstanders terug, en reeds ten 8 ure hadden de Russen Bergen genomen en bezet. Maar deze aanvankelijke voorspoed werd hun ondergang. De Fransche generaal Dumonceau, die in het centrum niet werd aangevallen, zond een afdeeling zijner troepen, die de overwinnende Russen in de flank aangrepen. Schoorl werd hernomen, en nu begon in de bosschen en duinen van Bergen een hardnekkig en bloedig gevecht, dat langen tijd met verbittering van weêrskanten werd volgehouden, totdat op eens een panische schrik de Russen in verwarring deed vlieden. Op het hof werd de generaal Hermann ingesloten en gedwongen, zich over te geven. Met den generaal vielen een aantal hoofdofficieren, zeven vaandels en eenige kanonnen den overwinnaars in handen. En nog jaren daarna vond men hier en daar in de duinen of diep in het bosch, de jammerlijke herinneringen aan dien woedenden strijd, geraamten van Russen, kenbaar aan de spitse, suikerbroodvormige chako's. Zij waren daar aan hun wonden bezweken, of van gebrek gestorven, liever, dan zich over te geven aan de Franschen, die, naar hun vast geloof, hen guillotineren zouden. En men zegt, dat nog wel eens een zwerver in de afgelegen wildernissen zulke ontzettende getuigen van dien vreeselijken Septemberdag ontmoet.
Dat was de slag van Bergen. Hoe wakker dienzelfden dag de Hollandsche divisie zich kweet bij den aanval op 't wanhopig verdedigde Schoorldam, hoe Daendels na een bloedig gevecht Oudkarspel moest ontruimen, behoort ditmaal niet tot

{==230==} {>>pagina-aanduiding<<}
ons bestek. Evenmin kunnen wij de bijzonderheden herinneren van den tweeden grooten slag, den 6den October bij Castricum geleverd, die na lange worsteling en ongehoorde krachtsinspanning, met den terugtogt van het Engelsch-Russische leger eindigde. Toen vooral hebben Egmond-binnen en op den Hoef door gedurige schermutselingen van de nu eens overwinnende, dan weer teruggedrongen troepenmassa's veel geleden. De poging tot herstel van den stadhouder was ten eenemale mislukt, de tijd voor een tegenomwenteling bleek nog niet gekomen. Daar kwamen nog jaren van diepe vernedering, maar jaren, waarin de gemeenschappelijke ellende de oude partijschappen deed vergeten. En in November 1813 werd de zoon van den verbannen stadhouder, als koning Willem I, door heel het vaderland met luiden jubel begroet.

Laat ons nu het Bergerbosch met zijn heerlijke natuur en zijn droevige herinneringen verlaten. Wij toeven een oogenblik bij de verwaarloosde waterkom onder de groote beuken, wij gaan het smakelooze hek voorbij, dat de oprijlaan naar het huis heet te versieren; nog weinige minuten en wij zijn te midden der vriendelijke villa's van het liefelijk Bergen. Gij vindt hier een landelijk dorp, gij merkt eenige prachtige iepen en linden op, - vóór dat oude huisje links schiet een tweetal kloeke stammen uit éénen wortel op, - maar het meest wordt uw aandacht getrokken en geboeid door de schilderachtige ruïne, die midden in het dorp ligt. Het is de bouwval der oude, groote kerk. Het koor alleen is hersteld en voor de godsdienstoefening ingerigt; 't inwendige bevat de grafstede der graven van Nas-sau-Bergen, een sierlijk torentje kroont het hooge dak van dit deel van het gebouw. Laat u nu niet misleiden door hen, die volhouden, dat de verwoesting van de kerk ook op rekening der Russen komt. Wèl is ook op het kerkhof en tusschen de oude muren scherp gevochten, - 't was het laatste punt, waar de Russen nog stand hielden, - maar de kerk lag toen reeds

{==t.o. 231==} {>>pagina-aanduiding<<}


{== afbeelding 
	
P.A. Schipperus del.lith.

Lith Emrik & Binger
==} {>>afbeelding<<}
    


{==231==} {>>pagina-aanduiding<<}
meer dan twee eeuwen aldus in puin. Dezelfde tijd, 1573 of 1574, die hier in deze streken zooveel zag ondergaan, heeft ook den brand der Bergensche kerk gezien. Van het groote gebouw, met zijn' 260 voet hoogen toren en zijn pas in 1571 vernieuwd orgel, bleef alleen de schoone bouwval en het sints herstelde koor nog over. Wilden wij aanmerkingen maken, 't zou zijn, dat het geheel, rondom en vooral binnen die oude muren, wat al te net onderhouden wordt. Het kon geen kwaad, als hier en daar uit bemoste steenhoopen een knoestige vlierstruik opschoot, als het klimop zich wat meer in de voegen der kale, roode steenen klemde en voor een paar der open vensterbogen de sierlijke festoenen van den wilden wingerd of de weelderige ranken van het geitenblad neêrhingen. Wij moesten niet zoo met één' oogopslag alles kunnen overzien; enkele hoekjes moesten er zijn, die wat te raden, te onderzoeken gaven. Evenwel, laat ons tevreden zijn. 't Is al wèl, dat de gansche ruïne niet reeds lang voor afbraak is verkocht! En laat ons door de raam- en deuropeningen de heerlijke landschappen genieten, als zooveel kostelijke tafereeltjes in hun ernstig lijstwerk gevat. Laat ons ook, bij het doorwandelen van het dorp, het opmerken, hoe eigenaardig schoon de bouwval op den eenigszins verheven kerkhofgrond van alle zijden het vriendelijk Bergen stoffeert. Inderdaad, het is hier geen wanklank, die oude getuige van een smartelijk verleden, te midden van het bloeijend en vrolijk heden! Het Noorderkwartier heeft ruim zijn deel gehad, en heeft het nog, aan de welvaart, door vrijheid en vrede verspreid. Maar het heeft er ook veel voor geleden en 't heeft het ook eerlijk verdiend! Ook Bergen heeft te spreken van de ellende, die aan de wedergeboorte onzer gewesten voorafging. Een bende vrijbuiters vermoordde in 1571 zijn' baljuw; de Walen van de Capres hielden er deerlijk huis, toen Alkmaar werd belegerd; Sonoy stak, naar men zegt, den brand in het 
dorp, en in 1574 klaagden de ‘arme en miserabele verdorvene
inwoners, dat het gedistrueert, verbrant en ganschelicken te gronde bedurven en geruïneert was, datter nyet een huys was blyven staen’. Twee

{==232==} {>>pagina-aanduiding<<}
derde der bevolking was van gebrek en koude gestorven, en de overigen waren naar Alkmaar gevlugt. - Moge Bergen voortaan niets anders kennen, dan tijden van vooruitgang en voorspoed! Moge de stroom der vreemdelingen, door de betere middelen van gemeenschap aangemoedigd, aangetrokken door den rijkdom van natuurschoon, in dit heerlijk deel van ons vaderland weêr de zomerverblijven en lusthoven doen oprijzen, die er leven brengen en welvaart, en worde dit klassieke gedeelte van Holland steeds meer, wat het zoo ruimschoots verdient te zijn, een parel aan zijn kroon, de liefde en de lust zijner kinderen!
Leidt uw weg u in 't begin des jaars soms naar Alkmaar's omstreken, tracht dan, den 23sten Februarij te Bergen te zijn. Gij kunt dan een levendig tooneeltje zien, een prettig kinder-feest. Dan komen de kinderen, klein en groot, in Zondagsgewaad in het schoolhuis zamen, de kleintjes aan de hand van broêrtjes of zusjes, de kleinsten gedragen door de zorgende moeders; want dan is het ‘Deelbroodsdag’. Op het raadhuis zijn tal van broodjes gebragt en afgeteld, en nu worden zij rondgedeeld in de school; ieder kind, ook de zuigeling, krijgt zijn deel, en wat niet te deelen is, dat wordt tot groote pret der jeugd buiten de school onder de juichende menigte geworpen.
Dit is ook een herinnering uit het grijs verleden. Zekere Fop Jansz., - eere hebbe zijn nederige naam! - heeft in 1468 eenige landerijen aan de gemeente vermaakt, onder voorwaarde, dat jaarlijks uit de opbrengst der huurpenningen drie zakken meel verbakken en aan de schooljeugd uitgedeeld zouden worden. - Dat is een herinnering, die het hart goed doet. Dat is iets uit die oude tijden, dat bleef en verdiende te blijven.

Hebt gij nu nog de beschikking over een paar uur, gij zult het u niet beklagen. Eerst een oogenblik in de goede dorpsherberg uitgerust. - Gij vindt daar nog een ouderwetsche kolfbaan, maar ik onderstel niet, dat gij lust hebt in deze bij onze vaderen zoo geliefde in- en uitspanning; ik ben er ook niet

{==233==} {>>pagina-aanduiding<<}
zeker van, dat gij die haast vergeten kunst nog verstaat. Het er meê verwante, maar meer moderne crocketspel is meer aan de orde van den dag. Gij kunt er althans een kolfbaan zien, en dat gebeurt ons ook niet dagelijks meer. Hebben wij den inwendigen mensch wat versterkt, - niet onnoodig na den langen zwerftogt! - dan den wandelstaf weer opgenomen. Twee punten althans moet gij nog bezoeken, als 't u mogelijk is: Schoorl, het kleine, schilderachtige dorpje aan den voet van het hoogste duin, dat wij hebben in ons gansche land, en het vrouwtje in duin, dat evenwel geen vrouwtje, maar een herberg is. De nieuwe straatweg naar Schoorl leidt ons, een weinig buiten Bergen, langs een groot veld, waar in het zorgvolle jaar 1870, bloediger gedachtenis, een kamp was ingerigt, om het oog te houden op mogelijke schending der neutraliteit van onze kusten en Noordelijke zeegaten. Dan gaat het door het bosch, langs de begroeide hellingen der hooge duinen, het vrouwtje in duin voorbij, waar wij straks een bezoek willen brengen, tot aan 't gehuchtje Aegtdorp, dat de boeren Echtrop noemen en waar eens het adellijk huis Poelenburg stond. De oude weg, die gij nog hier en daar door het houtgewas ziet slingeren, was schooner en schilderachtiger; menig zware boomtronk wijst het aan, dat de eisch der regtheid, aan den nieuwen weg gesteld, aan menig eerwaardigen woudreus het leven heeft gekost. Houdt bij Echtrop, waar de weg zich splitst, de linkerzijde, dat is, den duinzoom, gij zoudt anders de grasvlakte ingaan, die langs Schoorldam u bij het Noord-Hollandsche kanaal zou brengen. Gij ziet daar in de verte een zonderlinge rei van leelijke daken in 't gelid staan. Dit is Koedijk, dat langs het kanaal zich uitstrekt, en wie nu van dien statigen driemaster, wiens hooge toppen wij ver boven de huizen zien uitsteken, herwaarts het oog rigt, die geniet een treffend schoon gezigt op de golvende lijnen der
rijkbegroeide duinen. Wij hebben ze onmiddelijk nevens ons. Hun trotsche kruinen rijzen
hoog in de lucht; tusschen den digten mantel van berken en eiken schitteren de verblindend witte zandhellingen; sierlijk gevormde abeelen omzoomen den weg en in

{==234==} {>>pagina-aanduiding<<}
hun schaduw liggen aan den voet der duinen de schamele hutten van plaggen, met hun rieten daken en de kronkelende rookwolkjes uit hun kranke schoorsteenen. Uit zulk een hut kwam Teun de Jager, op den morgen van dien noodlottigen dag, dien Hildebrand zoo aangrijpend heeft geschetst, 't Is hier nog een goede jagt op de duinen, maar het wild schijnt tot nog toe alle pogingen om de stuivende hellingen met dennen te beplanten, te verijdelen, hoe volhardend Dr. Staring ze aanbeval en beproefde. Gedurende zes weken in het najaar houden de hutbewoners zich met het planten van helm bezig. Kon het losse, verraderlijke zand bedwongen worden, dan telde onze duinstreek een' geduchten vijand minder! Het dorpje Schoorl is spoedig gezien, maar wie het eens heeft gezien, zal het niet ligt weêr vergeten, gelijk het daar, als van ouds, rustig en eenzaam, te midden van het hout aan den voet der statige duinen ligt. Wij hopen het nog wel eens nader te bezien, als wij over Groet en Camp de zoo merkwaardige Hondsbossche zeewering gaan bezoeken. Allengs zal het er liggen in een' kring van bloemen, want sints eenigen tijd legt men er zich toe op de bloembollencultuur, die aanvankelijk wel schijnt te slagen. Hier werd in der tijd de eerste papiermolen in Holland opgerigt. Zekere Gerrit Jan, van Orden bij Apeldoorn afkomstig, werd door de eigenaars daarop aangesteld. Hij was vóór dien tijd een groot beienhouder geweest en had den naam van ‘immen keunnink’ (beienkoning) daaraan te danken. Een zijner nakomelingen, de Zaandamsche koopman Maarten van Orden, bouwde in de vorige eeuw de buitenplaats Beienlust bij Heemskerk. Jacoba van Beijeren heeft daar dus geen deel aan, zooals ik in der tijd, door verkeerde opgave misleid, heb gezegd. Vergun mij, op onzen terugweg naar Bergen, belijdenis van deze dwaling te doen. En nu, bij het vrouwtje in duin, het bosch nog eens in. Tegenover het huis, den Alkmaarders wel bekend, leidt een pad
naar een zeer bekoorlijk plekje. ‘Onder de beuken’ is de eenvoudige, maar zeer doelmatige naam van dit heerlijk boschplein, door menig vrolijke buitenpartij en gezellig pic-nic bij jong en oud in blijde

{==235==} {>>pagina-aanduiding<<}
gedachtenis, menig dweepend paartje en menig eenzamen zwerveling dierbaar, om liefelijke herinnering aan rijk genot. Daar rijzen de kloeke stammen uit den grond, daar welven hun breede kroonen zich tot een schaduwrijk dak, daar stijgt de begroeide duinhelling uitlokkend omhoog. En wie daar opklimt, die moge van tijd tot tijd hijgend zich neêrzetten bij den vermoeijenden togt, als hij boven is, op den hoogen top, wat panorama breidt dan vóór hem zich uit! Een woeste, zonderlinge wereld van golvend bosch, afgewisseld door zandige vlakten, dalen met heidekruid of kreupelhout, witte duintoppen in grootsche verwarring dooreen. En daarachter de zee, de glinsterende streep van zilver. Daar voor hem, het digte woud, als een breede zoom zich legerend aan den voet der duinen, de torenspitsjes van Bergen zich even verheffend boven de boomen, en dan de onmetelijke vlakte, met alle schakeringen van haar groen, boerderijen, dorpen, ginds en her; de runderen op de weiden als witte stippen gezaaid; de schepen in 't kanaal en de stoombooten met hun' langen wimpel van rook; in de verte de hooge kerk van Alkmaar, met de overige torenspitsen der schoone stad. Een rijk, een verrukkend landschap, waarvan 't u niet ligt valt te scheiden.

Toch moeten wij scheiden. De terugtogt moet aanvaard. De najaarszon daalt reeds vroeg ter kimme. De nevelen brengen aan den horizon hunne legerbenden reeds weêr te zamen. Straks zullen zij hun digte drommen in beweging zetten en hun colonnes ontplooijen, tot zij den ganschen hemel bedekken. Het zij zoo: dankbaar en voldaan kunnen wij des noods in de schemering den weg wel afleggen, die ons nu nog van Alkmaar scheidt. Wij komen Bergen weer door, en nu leidt ons pad langs de in 1866 nieuwgebouwde R.C. kerk, een sierlijk gebouw met kloeken toren in Byzantijnschen stijl en met zijn voorplein vol bloemen, regt vriendelijk en uitlokkend. Ook aan dezen kant van

{==236==} {>>pagina-aanduiding<<}
Bergen is nog eenig bosch; het draagt een eigenaardig karakter door de stammen, die in bundels uit den gladden ondergrond opschieten, maar het meeste hout, met zijn slingerpaadjes en laantjes, is hier door weiland vervangen. Wij komen te midden der weiden, op het terrein van het oude Bergermeer, en gelijk aan de droogmaking van het Egmonder meer zich de naam van Lamoraal van Egmond verbindt, zoo worden wij hier herinnerd aan Hendrik van Brederode, die dit groote water heeft ingepolderd. Rondom ons is 't een eentoonig, maar vreedzaam en vruchtbaar landschap; echt Hollandsch, met zijn weidende runderen en een paar grazende stieren langs den weg, door kinderen geleid. Maar staat gij een oogenblik stil, om terug te zien, dan groet u uit de verte, als een onvergetelijk vriend, het bosch en de duinzoom van Bergen. Vóór ons rijst Alkmaars hooge kerk, die wij heden zoo vaak op grooten afstand in haar majesteit zagen. Allengs gaat zij schuil achter de boomen, die Alkmaar als een gordel omringen op de sierlijke wallen, waarin de voormalige stadsmuren veranderd zijn, en achter de stammen van den Geesterhout, die aan deze zijde der stad van het krachtig en welig houtgewas op den Kennemergeest getuigen. Het nieuwe spoorwegstation is het symbool van den nieuwen tijd, die voor N. Kennemerland is gekomen. Gesloopt werden de kasteelen en abdijen, die van dezen tijd niet meer zijn; geslecht de sterke vestingmuren, - God gave, dat zij nooit meer noodig waren! - Voorbij zijn de dagen van ruwheid en geweld, waaraan zoo menig herinnering zich bij ons opdrong; veranderd de omstandigheden, gewijzigd de behoeften. Een schoon land en een rijk land hebben wij gezien. Dat blijve 't, verpleegd door de zorgen zijner bewoners, gewaardeerd door de liefde zijner bezoekers; dat blijve 't, in 't genot der duurgekochte vrijheid, dat worde 't telkens meer, gezegend door voorspoed en vrede, bewaard voor vijandelijken aanval van buiten, maar 
bovenal voor den grootsten jammer van alles, - burgertwist en broederhaat!


{==237==} {>>pagina-aanduiding<<}

Aanteekeningen.

In den tekst is reeds verwezen naar de opstellen van den Heer van Eeden, in het Album der Natuur van 1873. Daarin is ook te zien, van welk belang deze landstreek door haar' alluvialen bodem geacht moet worden voor de bescherming van ons land tegen het gevaar, om door de zee ondermijnd te worden. - De Heer van Eeden is een krachtig voorstander van het gevoelen, dat oudtijds een arm van den Rijn in zee viel, waar nu de Hondsbossche zeewering is. Hij brengt voor zijn meening opmerkelijke gronden bij, ook van geologischen aard. Voeg ik daarbij, hertog Filips' brief van 6 Sept. 1433, meêgedeeld door van den Bergh, in Nijhoff's Bijdragen, Dl. 9, bl. 282, waarin gesproken wordt van den Rijndijk in het duin van Petten, dan schijnt mij het bestaan van dien ouden riviertak nog geenszins zoo onwaarschijnlijk toe.

Over de werkzaamheid en de beteekenis van Willebrord en Adalbert zijn o.a. te raadplegen: Rooijaards, Gesch. der invoering en vestiging van het Christendom in Nederland, en Diest Lorgion, Gesch. van de invoering des Christendoms in Nederland. Molhuyzen leverde in zijn studiën over de Anglen in Nederland enz. (Nijhoff's Bijdragen in verschillende jaargangen) allermerkwaardigste proeven, omtrent de groote overeenkomst van plaatsnamen in Engeland en ten onzent. Bijzonderheden omtrent de bedevaarten naar de Runksputte en de maatregelen, daartegen genomen, deelde C.W. Bruinvis mede in den Navorscher, Dl. XII; dezelfde onvermoeide onderzoeker van de oudheden en de geschiedenis van Kennemerland leverde in den Ouden Tijd, 1870, een beschrijving van het ‘ledekantje’ te Egmond op den Hoef en gaf het opschrift op de zerk van van Loo. Zijn lezing wijkt hier en daar van de mijne af. Ik durf beweren, dat althans de lezing Slesi (voor Slavi?) de juiste is. Overigens verschafte de Heer Bruinvis mij uit den driedubbelen schat zijner plaatselijke kennis, zijner aanteekeningen en zijner overrijke platenverzameling, bouwstoffen, waarvoor ik hem hier gaarne dank betuig.

Wie wil zien, wat de kloosterbibliotheek te Egmond beteekende en bevatte, raadplege daaromtrent de allerbelangrijkste stukken van van Wijn, Huiszittend leven Dl. I. Ook omtrent de geschiedenis en de lotgevallen der abdij is dit werk van dien uitnemenden geleerde tot nog toe de hoofdbron. De St. Pieterssteen is daar afgebeeld en uitvoerig beschreven. Prof. Moll behandelde hetzelfde merkwaardige gedenkstuk in den Kalender voor Protestanten in Nederland, jaarg. I. Een en ander over het kostbaar Evangelieboek is ook te vinden in den Ouden Tijd, 1871.

{==238==} {>>pagina-aanduiding<<}

De giften, door de oude graven aan de abdij geschonken, voor de kennis hunner goederen van zooveel belang, zijn o.a. opgenomen door H. v(an) R(hijn) Oudheden en gestichten van Kennemerland. Jammer, dat deze geleerde zoo vaak misleid werd door de in zijn' tijd zooveel opgang makende kroniek van Klaas Kolijn! De blaffert van de inkomsten der abdij onder abt Adallard (tusschen 1083 en 1120) is te vinden in v.d. Bergh, Oorkondenboek I No. 106. - Aldaar, I No. 543 de breve, waarbij Paus Innocentius IV den 5den Junij 1251 aan den abt Lubbertus (den broeder van Arnold van Egmond) de bisschoppelijke sieraden verleent.

De oudste geschiedenis der zoogenaamde graven van Holland is met groote geleerdheid en scherpzinnigheid behandeld door Dr. J. Bolhuis van Zeeburgh in Nijhoff's Bijdragen voor Vad. gesch. en oudheidkunde, Nienwe Reeks 6de deel, bl. 249 e.v. Ik heb op bl. 185 opzettelijk de namen, in den giftbrief van Karel den eenvoudige genoemd, oningevuld gelaten. Raadpleeg ik de zeer uiteenloopende gevoelens daaromtrent, dan acht ik voor het groote publiek een grensbepaling, die zóó onzeker is, van weinig waarde, en de aard van dit werk liet niet toe, daaromtrent in nadere bijzonderheden te treden. Ook den giftbrief aan graaf Gerolf, van 4 Aug. 889, liet ik onvermeld, omdat de verklaring der plaatsnamen nog te onzeker is. Men kan over de daargenoemde plaatsen een werk raadplegen, dat in veler handen is, Witkamp, Gesch. der 17 Nederlanden, I.p. 163, noot. Ik doe opmerken, dat de verklaring van Fortrapa door de 's Gravenpolder in Zeeland (ibid) reeds door Kluit is weerlegd. Zoo heb ik mij ook niet gewaagd aan een verklaring van den naam Egmond. Het meest algemeen is 't gevoelen, dat mund of mond hier versterking beteekent, maar ik ken misschien wel tien of twaalf uiteenloopende meeningen. Dit doet niets af van den lof, dien ik aan de taalstudie heb gegeven, en aan de verwachting, dat zij zeer veel kan bijdragen tot opheldering van den ouden, vóórhistorischen toestand van ons land. Alleenlijk, laat de geleerden hun meeningen zeggen; met gissingen van leeken in deze wetenschap, zooals ik, komt men meer van dan op den weg.

Den grafsteen van Le Maire heb ik met te veel minachting behandeld. Het opschrift is werkelijk meer dan ‘een raadseltje.’ Toen ik het schreef, was mij de schoone Voorlezing van Bakhuizen van den Brink over Izaac le Maire ontgaan. Ik ben er later aan herinnerd en neem hier gaarne in de hoofdzaak op, wat de geniale historicus in het opschrift van die zerk heeft gelezen. Hij laat het regt van den taalvorm overloren aan taalkenners ter beslissing over, maar handhaaft nadrukkelijk, dat de bedoeling was, hij had dat geld verloren. O.a. beroept hij zich op een rekwest, in 1613 door le Maire

{==239==} {>>pagina-aanduiding<<}
aan de regering van Amsterdam ingediend, waarin hij verklaart, dat hij, in 28 jaren tijds, verloren had zestienhonderd duizend guldens. En dan volgen deze welsprekende woorden: ‘15 tonnen gouds had le Maire met zijn handel ingeboet; de regering van Amsterdam wist het; de beurs van Amsterdam mompelde het; de wind droeg het van daar naar alle kwartieren der wereld, waar le Maire zijn handelsbetrekkingen had aangeknoopt; talrijke vijanden en benijders spanden zamen tot zijn val; processen op processen lagen bij de Amsterdamsche schepenbank, bij het Hof provinciaal, bij den Hoogen raad zelfs tegen hem opgestapeld; zijn eer werd aangerand, zijn vermogen betwijfeld - en de steller van zijn grafschrift beitelde die verliezen in steen en hoonde zijne belagers met den triumfkreet, dat ondanks die verliezen zijne eer, zijn crediet overeind stond.’
Wie is de steller van het grafschrift? Bakhuizen v.d. Brink wijst er op, dat het opmerkelijk is, dat het cijfer der geldsommen en het getal der jaren nagenoeg onveranderd bleef sints 1613, al stierf le Maire eerst in 1624. Ook staat er niets te lezen van later voorspoed en van de schitterende ontdekkingen, waardoor zijn naam na 1613 beroemd is geworden. ‘Hoe dit verschijnsel anders te verklaren dan door de onderstelling, dat le Maire zelf zijn eigen grafschrift voorschreef, dat hij het deed in die dagen van spanning, waarin de eer en het geluk van zijn huis op het spel stonden, dat hij het deed in dat kalm vertrouwen op een goede uitkomst, dat alleen met buitengewone zielskracht bestaanbaar is, en dat hij zijnen erven niets overliet, dan den dag zijns doods in te vullen?’ - Inderdaad, zóó opgevat, heeft de zerk ons veel te verhalen!
De vele lezers van De aarde en haar volken zullen weten, dat in den jaargang 1872 een stuk over Alexandrine Tinne voorkomt.

Bij het omspitten van den grond op het Adalberts kerkhof vond men een aantal oude munten. C.J. Hellingwerff, een ijverig Alkmaarsch oudheidkundige en verzamelaar, schonk sommigen daarvan aan het Kon. Ned. Instituut. Op de vergadering der 2de klasse van het Instituut, den 28sten Dec. 1848, werd door D.J. van Lennep verslag dienaangaande uitgebragt. Ook bij het uitgraven van de fundamenten der abdij werden eenige muntstukjes aangetroffen. V.d. Chijs vermeldt in De munten van Friesland, Groningen en Drenthe pag. 63 en De munten van Holland en Zeeland pag. 554, munten te Egmond gevonden en in het penningkabinet te Leiden berustende. Op den catalogus van de verkooping der penningen en munten van Hellingwerff in 1857 komen ook voor eenige munten van Egmond-Binnen, Egmond-op-den-Hoef en het Adalberts kerkhof afkomstig.

Omtrent het gasthufs te Egmond-op-Zee teeken ik nog aan, dat in den Ouden Tijd, 1870, te vinden is een loterijkaart ten behoeve van dat gesticht.

{==240==} {>>pagina-aanduiding<<}
Hoe 't er tusschen de jaren 1615 en 1620 uitzag, zal wel te zien zijn uit de afbeelding, die er boven staat.

De platte grond van het slot te Egmond op den Hoef, dat overigens in welstand en in ruïne door tal van afbeeldingen vereeuwigd is, is te vinden in van Lennep en Hofdijk, Merkw. kasteelen Dl. I. Daar is ook de geschiedenis der Heeren in hoofdtrekken behandeld. Dat eene monografie over het geslacht, opgemaakt uit de bouwstoffen, die allengs uit de archieven zijn te voorschijn gekomen, eene hoogst belangrijke bijdrage tot de geschiedenis onzer gewesten zou leveren, behoeft wel geen betoog. De bekende Chronyck ende Historie van 't Edele en Magtige Geslagte van den Huyse van Egmond, Leggende in Holland, bevat een gansche reeks van verdichte voorvaderen en gemalinnen. De naam van Loo komt herhaaldelijk voor, maar noch in de genealogieën van Ferwerda en de Haan Hettema, noch in een der werken, aangewezen in het art. Nav. N.R. Dl. 5. (1865) vond ik hem of eenige aanwijzing omtrent hem. Het meest wijst nog op hem Johan van Loo, officier en tusschen 1628 en 1860 herhaaldelijk weesmeester te Haarlem, die zijn zoon kan zijn. Jehan Berthout van Loo, die omstreeks 1631 een zonderling boek schreef, getiteld, de Beschrijving der Forestiers en Graven van Vlaanderen enz. was, volgens de Wind, Bibl. der Ned. Gesch. Deel I, p. 412, suppoost van de generaliteits rekenkamer te 's Hage, en dat was geen post voor een' oud colonel. De kerkeboeken van Egmond geven ook geen licht; volgens mededeeling van Ds. A.H. Claassen, Predikant aldaar, beginnen zij eerst in 1656. De man zij aan de Navorschers aanbevolen.

De blaffert der goederen van de St. Maartenskerk te Utrecht van omstreeks 960, waaruit blijkt, dat zij te Bergen 5 mansen (hoeven) had, is het laatst uitgegeven door v.d. Bergh, Oorkondenboek I No. 33. De giftbrief, waarbij graaf Arnulf en zijne echtgenoote Ludgard drie mansen schonken aan de abdij te Egmond, ‘in villa quae Bergan vocatur ab occidente Reni posita’ is aldaar te vinden onder No. 68, en de bevestiging der gift door Dirk V, 26 Julij 1083, No. 89. - De schenkingsbrief, waarbij Koenraad, bisschop van Utrecht, aan de kerk van St. Jan de kerk te Schoorl geeft, met vier kapellen, waaronder die te Bergen, in 1094, komt voor onder No. 92. De voltooijing van den dijk tusschen Bergen en Alkmaar door graaf Willem I, ca. 1212, No. 227.

Omtrent duinbeplanting, o.a, omtrent hetgeen dienaangaande in de Schoorlsche duinen is beproefd en gedaan kon worden, is te raadplegen het opstel van F.W. van Eeden in de Volksalmanak, uitgegeven door de Maatsch. tot Nut van 't Algemeen voor 1875.





    


{==241==} {>>pagina-aanduiding<<}

Een bezoek te Gouda. 
    
Eerste gedeelte.

Gouda - zooals de officiëele naam luidt, of ter Gouw, gelijk het in den mond der in- en omwoners heet, - Gouda is om vele dingen vermaard, maar vooral om zijn kaas, zijn pijpen en zijn geschilderde glazen. Het was het vroeger ook om zijn bierbrouwerijen en lakenweverijen; 't ontleent tegenwoordig een nieuwe beroemdheid aan de stearinekaarsenfabriek, die zijn' naam bekend maakt, waar welligt de roem zijner kazen en pijpen nog niet is doorgedrongen. Nu kan men zeer goed van deze goede gaven van Gouda genot hebben, zonder ooit een' voet in de straten der nette, welvarende stad te hebben gezet. Maar om de glazen te genieten, daartoe dient de togt naar de St. Janskerk gemaakt. Geen beschrijving, geen afbeelding zelfs, kan de wondervolle schoonheid weêrgeven van die breede rij der uitnemendste kunstgewrochten, die bovendien nog zooveel winnen door hunne plaatsing in een der schoonste en statigste kerkgebouwen van ons vaderland. Maar zij zijn het ook ten volle waard, dat men om hunnentwille een' uitstap maakt, of ‘een' trein overblijft’! Be-
{==242==} {>>pagina-aanduiding<<}
halve dat, heeft Gouda zelf door zijn schilderachtige stadsgezigten, door meer dan één gebouw van architektonische waarde en door een niet onbelangrijk aantal deftige heerenhuizen, sints een paar jaar ook door zijn reeds belangrijk museum, wat landgenoot en vreemde tot een bezoek mag uitnoodigen.
Natuurschoon hebben wij in dezen omtrek niet veel te zoeken. De bewoner van bergstreken, die voor het eerst in Holland komt, heeft geen oogen genoeg, om te zien, en geen woorden genoeg, om te roemen. Hem treft het ruime gezigt, de vruchtbare weide, het talrijke vee, het menigvuldige water, 't welvarende voorkomen van het geheel. 't Is alles zoo geheel anders, dan hij het gewoon is, zoo nieuw, zoo vreemd. Wij voor ons behoeven niet naar Gouda te gaan, om weiden te zien en water. En heeft ook zeker dit landschap zijn eigenaardige schoonheid, bij den gloed van het avondrood vooral, wij kunnen dat ten onzent bijna overal genieten, en in den omtrek van ter Gouw is het land te laag en te gebroken, dan dat het ons schoonheidsgevoel ten volle bevredigen zou. Wij zouden zeggen, er is in het landschap iets slordigs, dat ons niet aangenaam aandoet. Toch heeft het in den loop der eeuwen reeds veel gewonnen. 't Was hier van ouds een waterland. Ziet de oude kaarten maar eens, wat al poelen en plassen! Naauwelijks loopt een enkele weg er door heen; en tot het begin der 16e eeuw was het zelfs nog erger. Toen bestond er te land volstrekt geen gemeenschap tusschen Gouda en andere belangrijke plaatsen, als den Haag, Leiden, Amsterdam. Alles, wat voor Gouda bestemd was, moest te water worden aangevoerd, want de enkele binnenpaden, die naar de omliggende dorpen leidden, waren het grootste deel van het jaar onbruikbaar. Daar bestond geen eenheid van gezag, om de wegen te verbeteren, om het afgraven er van door de boeren tegen te gaan en de talrijke ambachtsheeren te beletten, binnen hun grondgebied hoogst bezwarende tollen te heffen. Allengs werd het beter. De binnenlandsche vrede, door Karel V met krachtigen arm gehandhaafd, maakte een drukker verkeer noodzakelijk en mogelijk. In den tijd der Republiek werd veel goeds tot stand

{==243==} {>>pagina-aanduiding<<}
gebragt, al hield de souvereiniteit der provinciën en steden, bij bekrompenheid en naijver, nog maar al te veel, wat gedaan had kunnen worden, tegen. En in deze eeuw, de eeuw der kunstwegen, der spoorwagens en der stoombooten, is Gouda niet alleen met heel de wereld in betrekking gesteld, maar is zij zelfs een zeer belangrijk middelpunt geworden van zeer levendig verkeer. De plassen en poelen zijn grootendeels droog gemaakt en herschapen in de vette weiden, die de beroemde Goudsche of Stolkwijksche kazen leveren. Wel heeft de stad geleden, als zoo menig andere, nu de spoorbaan de reizigers daar langs voert, in plaats van er doorheen, zooals weleer, maar een zeer drukke scheepvaart heeft zij behouden, want alles wat van Amsterdam naar Rotterdam vaart, of wat uit Brabant en Zeeland naar Noord-Holland te scheep wordt vervoerd, neemt den weg over Gouda. En belangrijk is dit verkeer toegenomen. Werden in 1851 in de sluizen te Gouda 18,049 schepen geschut, metende 1,597,231 ton, steeds bleef het aantal klimmende. In het jaar 1869 bedroeg het niet minder dan 44,169 schepen en 5905 stoombooten, metende 2,450,468 ton. Later daalde het weer, zoodat het in 1874 bedroeg 39,007 waaronder 4,273 stoombooten, maar sedert 1851 is het getal toch verdubbeld. En hierbij zijn niet opgenomen de schepen en stoombooten, die de stad passeren, maar doorgaans daar ook aanleggen, zooals in 1874 door 2,042 stoombooten gedaan werd.
Trouwens, aan deze gunstige ligging dankte de stad haar ontstaan en haar' lateren bloei, gelijk zij door de wateren, die haar omringden, in oorlogstijd een bijna onneembare sterkte werd. 't Is echter niet te ontkennen, dat het water, bij hoogen vloed, soms ook wel een dreigende vijand wordt.
Uit den Hollandschen IJsel liep sints overouden tijd een waterstroompje, volgens sommigen een gegraven vaart, langs Waddingsveen en Boskoop naar den Rijn. Dit is de Gouwe, allengs tot een bekwaam vaarwater uitgediept en verbreed. Gaan wij met onze gedachten eenige eeuwen terug, tot het begin onzer jaartelling, dan zien wij een gansch ander tooneel, dan wat tegenwoordig de vlakke weilanden ons te aanschouwen geven. Naar

{==244==} {>>pagina-aanduiding<<}
de volksoverlevering verhaalt, breidde zich van de monden der Maas een ondoordringbaar bosch mijlen ver landwaarts uit, vol leeuwen en beeren, everzwijnen en wilde stieren, ‘die so vreesselick gebaerden, dat een mensche gruwen mochte.’ Keizer Claudius, die er van gehoord had, merkte op, dat het dan wel ‘een woud zonder genade’ mogt heeten! Of nu dit woud zonder genade ook den moerassigen bodem bedekte, waar later Gouda verrees, durf ik niet bepalen, maar dat er eenmaal een zwaar en digt bosch is geweest, is ontwijfelbaar. Niet alleen, omdat het veen reeds vanzelf op voormalige boschrijkheid wijst, - immers, waar overvloed is van veen, was eens overvloed van hout, - maar de getuigen uit dien grijzen voortijd worden nog in menigte gevonden. Gansche eikenstammen worden nog opgedolven, zware kolossen van sterk en hard hout, dat de boeren gebruikten bij den opbouw hunner huizen en dat 's winters aan den haard uitnemende diensten bewijst. En daar was een tijd, toen het nog vrij wat edeler bestemming had, toen het medewerkte om de harten van hooggeboren Heeren en adellijke jonkvrouwen te vervrolijken in de burgtzaal van het hooge huis ter Gouwe. Terwijl daar de kloeke stam onder de ruime schouwe knetterde en vlamde, klonk er het lied van ‘Mijnsheeren meistreel van Blois’, en de liefelijke klank van 't muziekinstrument begeleidde zijn zangen en sproken. Die instrumenten waren van het Goudsche grondhout gemaakt. De jonker van Blois had er den 15den Junij 1362 een' wagen vol van laten halen ‘tot mijns jonchen menestr. behoef, daer si instrumenten of souden doen maken.’ Zoo leverden die oude bosschen hun aandeel aan het genot der grooten, en zoo leveren oude, drooge rekeningen soms kostbare bijdragen tot de kennis der kunstgeschiedenis. - Ook van de ruwe bewoners van het woud zonder genade schijnt nog een overblijfsel bewaard. Op het museum te Gouda berust een zeer groot 
schouderblad van een dier, in den omtrek uit het veen opgedolven. De custos noemt het een mammouth. Wat het geweest zij, mogen de zoölogen beslissen; wij leeken zien in elk geval, dat het een kolossaal dier was, waarvoor ‘een mensche wel gruwen

{==245==} {>>pagina-aanduiding<<}
mochte’, als hij 't in zijn geheel en in levenden lijve tegen kwam! - Een deel van het groote bosch heeft nog lang bestaan. In de laatste helft der 14de eeuw besloeg het nog een oppervlakte van omstreeks 150 morgen, tusschen Moordrecht en Waddingsveen. Het leverde niet enkel brandhout, maar ook timmerhout in overvloed, en voor de vorstelijke Heeren van Gouda was het een zeer gewaardeerd reigersbosch, waar de vogels broedden en huisden, die in het edel vermaak der valkenjagten zulk een groote, maar voor hen min aangename rol speelden. Het bosch werd allengs gerooid en de grond verkocht of in erfpacht uitgegeven. Toen Gouda rijk was in bierbrouwerijen, vond men er de hoptuinen; in later tijd hadden de burgers er hun geliefkoosde theetuinen, die de eigenaardige weelde van een nu verdwenen geslacht uitmaakten. Zoo verandert alles - land en menschen. Bosch zoekt gij nu in Gouda's omtrek te vergeefs, maar nog stroomt de IJsel, die voor eeuwen zijn' weg vond tusschen de hooge stammen en de digte woekerplanten van het woud zonder genade, en nog vloeit er de Gouwe, die de moerassige wildernis doorsneed. De zamenvloeijing dezer wateren moet reeds vroeg een zeer geschikt punt zijn geweest voor de stichting van een kasteel. Dat de Romeinen er een burgt hebben gebouwd, of dat de Noormannen er een sterkte hebben gesticht, zooals oude schrijvers beweren, is tot nog toe niet gebleken. Maar de gelegenheid der landstreek was te gunstig, dan dat niet een of ander edelman, met of zonder vergunning des graven, er een kasteel zou hebben gebouwd. In de eerste helft der 13de eeuw vinden wij dan ook een' Dirc van der Goude vermeld, een' anderen Dirc, ridder, onder de edelen aan het hof van Willem II, en een' derden onder de regering van graaf Floris V. Hij was de laatste van zijn geslacht, van den hoofdstam althans, - afstammelingen uit zijtakken waren nog lang binnen Gouda rijk gegoed en in aanzien; welligt zijn zij er nog niet
uitgestorven. Dircs erfdochter Sofia was gehuwd met den welbekenden Zeeuwschen edelman Jan van Renesse, die na het uitsterven van het Hollandsche gravenhuis zoo onvermoeid het geslacht van Avennes bestreed en den 12den October 1304

{==246==} {>>pagina-aanduiding<<}
een jammerlijk einde vond in de golven van de Lek bij Boesichem. Zijne weduwe overleefde hem niet lang. In 1305 stierf zij kinderloos, en de heerlijkheid van der Goude keerde tot de grafelijkheid terug. Graaf Willem III schonk haar zijn' ridderlijken broeder, Jan van Beaumont, nevens menig ander goed in Holland en Zeeland. Zijn eenige dochter Johanna, gehuwd met Louis de Chatillon, graaf van Blois en Avennes, erfde de rijke bezittingen haars vaders, en liet in 1355 de heerlijkheden Schoonhoven, Gouda, Tholen en nog menig andere meer, aan haar' tweeden zoon, Jan van Blois. Na diens overlijden in 1379 volgde zijn broeder Guy, heer van Beaumont, hem daarin op, evenals in de Fransche en Henegouwsche bezittingen, aan graaf Jan in 1378 bij den dood van hun' oudsten broeder ten deel gevallen. Graaf Guy stierf in 1397, evenals zijn broeders, zonder wettige kinderen na te laten, en zóózeer met schulden beladen, dat zijne weduwe, de gravinne van Namen, de nalatenschap niet wilde aanvaarden, maar zich tevreden stelde met het haar toegewezen weduwengoed, Chimay en Beaumont. - 't Was een vrolijk leven, dat die hooge Heeren van Blois plagten te leiden, een kostbare hofhouding, die zij onderhielden! Als bloedverwanten van het regerend gravenhuis, als bezitters van zeer talrijke goederen, graafschappen, vorstendommen, hooge heerlijkheden, waardigheden en titels, stonden zij aan het hoofd van den Hollandschen adel; hun hof gaf den toon aan en werkte krachtig mede, om een' Franschen geest in denk- en leefwijze ingang te doen vinden bij een volk, dat anders door stamverwantschap en leenverband veel meer tot het Duitsche rijk behoorde. Zij voerden dan ook een' vorstelijken staat; de lijst der ridders en knapen, die tot hun gevolg behoorden, draagt de namen der edelste huizen van Holland en Zeeland, van Brabant, Henegouwen en Blois. In het jaar 1365 droegen veertien ridders, waaronder zeven baanrotsen, de kleederen van graaf Jan van Blois, en toen hij in 
1372 de zuster der beide laatste Geldersche hertogen, Reinoud en
Eduard, huwde, om aanspraken te verkrijgen op den hertogszetel van Gelre, deed hij wel een dwaasheid, door zich op gevorderden leeftijd in het wespennest der

{==247==} {>>pagina-aanduiding<<}
Heeckerens en Bronckhorsten te steken, maar voor een' vorst van zijn' rang en rijkdom hing die kroon toch niet te hoog. - Wij zijn in staat gesteld, de levenswijze aan zulk een hof tot in de kleinste bijzonderheden na te gaan. De Heer C.J. de Lange van Wijngaerden heeft in zijne geschiedenis der Heeren en beschrijving der stad van der Goude de rekeningen der uitgaven en inkomsten van het grafelijk gezin uitgegeven en ze met onuitputtelijk geduld en groote kennis van zaken gebruikt. Wij hebben daarin een rijke en hoogstbelangrijke bron voor onze kennis van allerlei dingen, uit het huiselijk en maatschappelijk leven van dien tijd. Wat vinden wij er al niet in! Een bijna volledig verhaal van graaf Jans reizen, krijgstogten, jagtpartijen, tornooijen; hoe hij gekleed was, wat de stukken zijner wapenrusting kostten, welke edelen en knapen hem volgden en welke kleederen zij droegen; hoe zijn burgten te Gouda en te Schoonhoven werden getimmerd, hoe zij waren ingerigt en gemeubeld, wat betaald werd voor sleutels en vensterglazen, voor leijen daken en kappen van riet, voor tapijt- en schilderwerk; wat graaf Jan met zijn' hofstoet at en dronk, wat hij verdobbelde en wat hij aan aalmoezen gaf, welke bijnamen zijn dienaars droegen, waar zijn bastaarden in de kost waren besteed en hoe zij werden opgevoed, welke edele gasten hij ontving, welke paarden en honden en valken hij had, hoeveel turf hij opdeed. En wat al niet meer! Rekeningen worden niet geacht, tot de aangenaamste lectuur te behooren, maar ik zou haast niet weten, wat voor den geschiedvorscher zóó nuttige en op den duur zóó aantrekkelijke lectuur was. En die van Jan van Blois zijn bovendien volkomen vertrouwbaar, want hij was een zeer stipt en ordelijk man, die zich eiken avond de rekening van den dag liet voorlezen en haar zeer naauwgezet naging. - Met graaf Guy van Blois stierf het geslacht uit, al bleven afstammelingen uit dat edel huis door 
bastaardij gesproten, ook ten onzent in aanzien en bloei. Talrijke vertakkingen van het geslacht de Cock, vooral in Gelderland rijk gegoed, de nog bestaande familien Blois van Treslong en van Haeften zijn daaruit ontstaan; zij voeren allen het be-

{==248==} {>>pagina-aanduiding<<}
kende wapen van Chatillon: het roode schild met drie palen van vair en een gouden schildhoofd. De meeste bezittingen vervielen aan de grafelijkheid, Gouda werd daarvan voortaan niet meer afscheiden. - Want in den loop der tijden was ook hier, onder de muren van 't kasteel, een vlek ontstaan, dat allengs den rang en de regten van een stad verkreeg. Op den burgt waren burggraven aangesteld; de eerste bekende is Nicolaas van Cats, een aanzienlijk Zeeuwsch edelman, die ten onregte door oude schrijvers onder de Heeren van Gouda is gerekend, al is 't ook mogelijk, dat hij in de verwarde dagen, toen het Hollandsch gravenhuis was uitgestorven en dat van Avennes nog niet vast op den nieuw verworven troon was gezeteld, een' tijd lang zich als Heer beschouwd en gedragen heeft. Het slot was blijkbaar klein en onaanzienlijk, althans de graaf van Blois vond, als hij te Gouda kwam jagen en dobbelen, geen verblijf, voor hem en zijn gevolg geschikt, en geen stalling genoeg voor zijn paarden. Hij noodigde zich zelven dan maar bij den pastoor te gast. Een bouwmeester uit 's Hertogenbosch, Mr. Honderdmerct, bouwde er van 1360 tot 1379 een groote zaal, met woning voor den Heer, met kapel- en waarderobe toren, met bijgebouwen en stallen, met voorburgt en wachttorens, en de nog overige afbeeldingen vertoonen een statig gebouw van tamelijk regelmatigen bouwtrant en van een' in onze gewesten niet alledaagschen stijl. Het was gunstig gelegen aan IJsel en Gouwe, ook aan de beide andere zijden door breede grachten beschermd en verdedigd met sterke muren en torens, waaronder een van zóó stevig metselwerk, dat de slooper in 1808 klaagde, wel voor duizend gulden aan gebroken en beschadigd gereedschap verloren te hebben. Een deel van dien toren bleef dan ook staan en maakt nu, met puin gevuld, het voetstuk van den molen ‘het Slot’ uit. Evenwel, de sterkte van het slot werd door geen' vijand ernstig op de proef gesteld. Wèl werd het een en 
andermaal door brand bedreigd en gedeeltelijk beschadigd, maar dan was 't, als de vlammen uit de stad oversloegen naar de rieten spitsen van sommige torens en naar de daken van biezen, die de stallen en schuren dekten;

{==249==} {>>pagina-aanduiding<<}
en toen het in 1577 - op een' enkelen toren na - gesloopt werd, viel het als offer van de vrees der Goudsche burgers, die niet gaarne ten dienste van den vijand zulk een vaste sterkte in hun nabijheid zagen. Schijnt het vreemd, dat aan zulk een grafelijke woning torens en stallen nog met riet en stroo waren gedekt, op het veel prachtiger en veel meer gebruikte slot, dat de graven van Blois in Schoonhoven hadden, was het evenzeer het geval, en zelfs in 1552, toen de St. Janskerk na den grooten brand werd herbouwd, was 't aanvankelijk het plan, haar met zeven lagen riet te dekken. Die rieten daken, oudtijds zoo zeer in zwang, hebben, in verband met de houten gevels, menig middeleeuwsche stad den ondergang bereid! Ook Gouda, het vlek, straks de ommuurde plaats, die allengs zich onder de muren van het slot had gevormd, deelde herhaaldelijk in dat lot. Haar gunstige ligging deed haar bloeijen door scheepvaart en handel; voorregten en privilegiën, aan haar kooplieden en fabrikanten geschonken, vermeerderden haar' welvaart, maar meer dan eens grepen de vlammen verwoestend om zich heen; tot tweemaal toe werd haar statige St. Janskerk in de asch gelegd. Haar slot huisvestte niet dikwijls haar' rijken en magtigen Heer, maar nadat de heerlijkheid Gouda door het kinderloos overlijden van graaf Guy van Blois tot de grafelijkheid was teruggekeerd, verkreeg het eene bestemming, nederiger welligt maar eervoller toch, dan een luisterrijk hofgezin in zijn muren te ontvangen. Zijn ligging in het midden des lands, de stevigheid zijner wallen en torens, de natuurlijke sterkte der stad, die in weinig uren door het water ongenaakbaar kon worden gemaakt, deden het slot te Gouda verkiezen tot de plaats, waar de charters en staatsstukken werden bewaard. Daar waren de kostbare perkamenten en papieren veilig onder de hoede der kasteleins, die tot de meest vertrouwden onder de edelen van Holland behoorden. En een' tijd lang was het kasteel de gevangenis van een' man, 
die van het toppunt van grootheid en magt tot de diepste vernedering viel. De nog ten deele gespaarde toren wordt door de overlevering ‘de Arkeltoren’ genoemd, en bewaart de herinnering aan

{==250==} {>>pagina-aanduiding<<}
Heer Jan van Arkel, den gevangene op den Goudschen burgt. Daar ligt iets aandoenlijks in den val van het edel huis van Arkel. Hoe hoog waren zij geklommen, hoe plotseling was hun ondergang! Hier kwijnde de voorlaatste Heer, de laatste, die werkelijk als Heer op zijn' keizerlijken burgt te Gorkum had geheerscht en jaren lang de magt des graven had getrotseerd, - hier kwijnde hij, verlaten, verraden, beroofd, gebroken naar lichaam en geest, in jarenlange gevangenis weg. En meer dan iemands naam, is aan het slot te Gouda de naam verbonden dier ongelukkige vorstin, zoo heldhaftig worstelend tegen haar noodlot, ondergaande als de vertegenwoordigster van het ridderlijk tijdvak, dat zijn' tijd had gehad, in den strijd tegen een magt, die zij niet keeren kon, - minder nog de reuzenmagt van Filips van Bourgondie, dan wel de reuzenmagt van den nieuwen tijdgeest. - Jacoba van Beijeren vertoefde dikwijls en gaarne binnen de muren van het trouwe ter Gouw. ‘Het kasteel van Jacoba van Beijeren’ wordt het slot nog in den mond des volks genoemd en in de zoogenaamde Jacobakannetjes, veelvuldig in de gracht gevonden, zag men gaarne de herinnering aan de schoone gravinne, over wier geschiedenis zulk een tragisch en romantisch waas ligt gespreid. Hier ontmoeten elkander de namen dier personen, wier wegen zich bij hun leven zoo noodlottig kruisten. Jan van Arkel, in opstand tegen Jacoba's vader, en door graaf Willem overwonnen, Jacoba van Beijeren, wier lot welligt zoo gansch anders ware geweest, gelijk misschien onze geschiedenis een' gansch anderen loop had genomen, als het denkbeeld van graaf Willem VI was verwezenlijkt, zijn eenige dochter ten huwelijk te geven aan jonker Willem, Heer Jan's zoon, ‘niet den berooiden jonker van Arkel, maar den verbeider van Gelre en Zutfen.’ Nu stonden zij tegenover elkander; nu ging het huis van Arkel den 1sten Dec. 1407 binnen de muren van Gorkum onder, toen 
jonker Willem bleef in den bloedigen slag. Toen - of zullen wij dit ‘den ondergang van het huis van Arkel’ noemen, dat Willems vader, acht jaar later uit zijn gevangenis ontslagen en in 't bezit van een paar heerlijkheden

{==251==} {>>pagina-aanduiding<<}
hersteld, zich op zijn' ouden dag aan een' dikken paling dood at? En de overwinnende gravinne - weldra van haar erfgoederen beroofd, geketend aan een' onwaardigen ellendeling, balling van den vaderlandschen grond, gevangene te Gent, vanwaar zij in den nacht in mansgewaad ontsnapte, kwam zij in Gouda, om haar laatste wanhopige worsteling te beginnen. Trouw had de stad haar gediend met manschappen en geld, toen Dordrecht vruchteloos werd belegerd, trouw bleef haar Gouda, zoolang zij den strijd kon volhouden, en draagt nog de stad om haar wapenschild een krans van doornen, het is, naar de overlevering des volks, omdat Jacoba van Beijeren in den weemoed van haar hart, om het wapen der innig geliefde veste haar' doornenkroon hing.

Goudsche gapers heetten indertijd de Gouwenaars, in de dagen, toen de bevolking van nagenoeg iedere stad haar' eigenaardigen bijnaam had, die in den regel geen eernaam was. De zeer geleerde Almeloveen, die naar de getuigenis van Gouda's eersten stedebeschrijver, Ignatius Walvis, zich gaarne vermeidde in het zoeken van verklaringen van oude namen en woorden, - de zeergeleerde Almeloveen dan, schreef dien bijnaam toe aan de levenswijze veler Gouwenaars, die met het bewerken van vlas en hennip de kost verdienden en door de ingeademde stof met aamborstigheid geplaagd waren. Hij ontkent niet, dat men ook zou kunnen denken aan de gewoonte, om met verbazing en belangstelling allerlei dingen aan te staren, waarbij dan de mond als vanzelf opengaat, hetgeen hij met vele voorbeelden uit canonieke en apocryfe boeken, uit gewijde en ongewijde geschiedenis bevestigt. Aan slaperigheid wil Almeloveen niet gedacht hebben. Trouwens, het schijnt, dat de Goudsche poorters in de middeleeuwen een wakker en onrustig volkje waren. De voortdurende twisten en veeten der steden onderling hield de krijgs-
{==252==} {>>pagina-aanduiding<<}
mansgeest levendig, en bouwden die oude kooplieden en fabrikanten, die arbeiders en ambachtslieden het huis hunner welvaart, het mogt wel zijn, als eens de Israëlieten, die den tempel herbouwden, met den troffel in de eene hand en het zwaard in de andere. Dat zij bij den aanvang der Hoeksche en Kabeljaauwsche twisten een onzijdigheidsverklaring hadden ontvangen, was zeker voor hun' handel en nijverheid zeer gewenscht, maar als het op vechten aankwam en zij onder Jacoba's regering vooral tot den krijg werden geroepen, kweten zij zich even wakker als anderen. Ook toen in 1514 de bisschop van Utrecht van de inwoners van Honkoop huisgeld had laten heffen en enkelen hunner gevankelijk naar het huis den Ham waren gevoerd, sprong Gouda voor deze zijne landpoorters in de bres en handhaafde zijne en hunne regten, door de krachtige hulp van den stadhouder, Jan
van Egmond. De baljuw van Gouda vermat zich daarentegen, eenige jaren later, een' geestelijke op het slot in bewaring te houden, al klaagde ook bisschop Hendrik van Beijeren, dat het zeer tot kleinachting van de geestelijke waardigheid was. De beeldenstorm werd te Gouda gelukkig verhoed door de wijsheid en gematigdheid van den slotvoogd, Cornelis van der Meijle, maar zonder moeite werd in 1572 de stad voor den prins gewonnen. Reeds sedert den Briel was genomen, was de burgerij onrustig geweest. Het gerucht, dat een Spaansche bezetting werd verwacht, deed de wapens reeds opnemen en de voorsteden versterken, en toen jonker Adriaan van Zwieten Oudewater had bezet, was ook alles te Gouda bereid, om hem - ‘een groot Heer uit Zweden’, zooals hij in de verbloemde briefwisseling heet - te ontvangen. In den vroegen morgen van den 21sten Junij vond hij de Kleiwegspoort open, en reed hij ongehinderd naar het raadhuis op de groote markt, waar de vroedschap zich stelde onder de bescherming van den prins. Ook ging het kasteel over na eenig protest van den slotvoogd, dat meer voor den vorm, dan in ernst gemeend was, en zoo was Gouda de eerste der zes groote steden van Holland, die de poorten voor prins Willem opende. 't Was een belangrijke aanwinst, om de ligging en de

{==253==} {>>pagina-aanduiding<<}
sterkte der plaats, niet minder om den schat der charters en staatspapieren, die met het slot werden gewonnen. Geen wonder, dat Alva twee jaar later, door verstandhouding met eenige Spaanschgezinde burgers, de stad weêr in zijn magt zocht te krijgen! Maar de toeleg mislukte, en Gouda bleef geus. Als de vijfde der stemhebbende steden nam zij deel aan de gewigtige beraadslagingen in de vergadering der Staten van Holland, totdat het toetreden van het magtig Amsterdam haar de zesde in rang deed worden. Diep te betreuren blijft het, al laat het zich ook verklaren, dat ook te Gouda de woede des volks, verbitterd door de geleden vervolgingen, voorgegaan door woestelingen als van der Marck en Aumale, zich tegen weerlooze geestelijken keerde. Al was 't maar één minderbroeder, die voor het raadhuis werd opgehangen, dat was één te veel. Maar wie zoo hoog opgeven van de priesters en monniken, in die dagen door de geuzen vermoord, laat hen toch niet onbillijk worden door de vereering, die zij teregt aan die martelaars wijden, waaronder er zeker door vroomheid en kennis uitmuntten. Laat hen niet vergeten, dat betrekkelijk zeer weinigen de slagtoffers werden van zulk èen volksbeweging, - dat niet onnatuurlijk ook goeden 't moesten misgelden, als het levensgedrag der monniken den onwil van velen had opgewekt, - dat Alva's schrikbewind een menigte van wanhopigen, verbitterden, wraakzuchtigen had gemaakt, - dat de prins, met zeer velen in den lande, zulke gruwelen openlijk afkeurde, ze voorkwam, waar hij 't vermogt, ze strafte, als hij kon. Aumale liet hij het hoofd voor de voeten leggen, Lumey werd gevangen en van zijn post ontzet, Sonoy in het Noorderkwartier ernstig berispt, en geen enkel Nederlandsch geschiedschrijver heeft ooit anders, dan met verontwaardiging en droefheid van zulke barbaarsche uitspattingen gesproken. Laat de onpartijdige geschiedenis afkeuren, wat afkeuring verdient, maar 't is waarlijk billijk noch 
goed, die gruwelen op te rakelen, om nogmaals de volkshartstogten gaande te maken en burgers tegen elkander in het harnas te jagen! En tegenover het verhaal van Lumey's wreedheid staat in de gedenkrollen van Gouda de be-
{==254==} {>>pagina-aanduiding<<}
kende geschiedenis van het geuzenvrouwtje, dat den gehaten en vervolgden schout in haar huis verborg in denzelfden schuilhoek, waar zij haren man zoo menigmaal tegen hem en zijn dienaars verborgen had.

Gouda was altijd prinsgezind. Verbitterd over den noodlottigen oorlog met Frankrijk in 1672, tot oproer overgeslagen door het bevel, om de landen rondom de stad onder water te zetten, daar de Franschen reeds in Oudewater stonden, dwong de bevolking de regering, om prins Willem tot stadhouder uit te roepen. En in April 1747 heerschte er wederom een hevige beroering tot herstelling van het stadhouderschap. Vier gecommitteerden uit Rotterdam waren het voorstel daartoe aan de Goudsche vroedschap komen doen, en den 1sten Mei werd besloten tot de verheffing van Willem Karel Hendrik Friso. De opgewondenheid sloeg toen niet tot dadelijkheden over, door den tact van den Hoofdofficier. Zelfs was 't den 4den Mei groot en algemeen feest. De klokken luidden, de huizen waren geïllumineerd, vuurwerk werd afgestoken, en Ds. de Moor hield eene predikatie over Job XIX vs. 25, die, zooals de berigtgever in de Nederl. Jaarboeken zegt, ‘met smaak werd aangehoord.’ Maar in den herfst van hetzelfde jaar braken nieuwe onlusten uit. Ditmaal naar aanleiding van grove misbruiken, waaraan zich de stadsregering schuldig maakte - trouwens niet in Gouda alleen! - Den 28sten October wendden zich, op het voorbeeld van Rotterdam, een aantal burgers tot de regering met het in onze ooren tamelijk zonderling luidend verzoek, om alle stedelijke ambten publiek aan den meestbiedende te laten verkoopen. Dat zou, naar de meening der adressanten, een belangrijke som opbrengen en de bevolking bevrijden van den 50sten penning, nu tot dekking der oorlogskosten geheven. Dit was de uitgesproken bedoeling. Maar eigenlijk zat er iets anders achter. Den 30sten October gaf ‘Claudius Civilis’ uit ‘Chryso-
{==255==} {>>pagina-aanduiding<<}
polis’ (Goudstad) een' brief aan den Heer ‘Justus Batavus’ in het licht ‘wegens de noodzakelijkheid en de redenen van de Burgeren van Gouda, om bij Request te verzoeken, dat 
alle Ampten verkocht zullen worden ten nutte van het gemeene Landt.’ Hij doet daarin een boekje open aangaande de wijze, waarop eenige regeerders te werk gaan, dat zeker geen' hoogen dunk van hun eerlijkheid en regtschapenheid geeft, al schijnt het ook dat de zoogenaamde contracten van correspondentie, - overeenkomsten van regeringspersonen, om elkander en elkanders betrekkingen bij toerbeurt aan bedieningen en ambten te helpen, - in Gouda niet werden gevonden. Niet alleen, zoo wordt geklaagd, dat ‘Moffen en Knoeten’ aan de burgers werden voorgetrokken, maar wie een stedelijk ambt begeerde, moest met de beurs bij Burgemeesters komen. Een van de Gerechtsboden b.v. (de eenige van de zes, die geen ‘Knoet’ was) moest aan de twee zoons van een' Burgemeester jaarlijks twee honderd gulden uitkeeren. De man ‘die aan den IJsel een mensch voor twee duiten over moet zetten’, moest wekelijks bij den Burgemeester zes stuivers brengen. Een zakkedrager moest des Zaterdags voor 's Burgemeesters meiden water komen scheppen. Een timmerman moest, als de Burgemeester getimmerd had, quitantie geven, zonder geld te ontvangen, om door dat middel stads Fabricq te worden. Een ziekentroostersambt wordt geschat op 100 Rijxdaalders, enz. enz. - Geen wonder, dat een ‘Kalis’, die een 30000 gulden van zijn' vader had geërfd, maar overigens noch erfenissen had gekregen, noch koophandel gedreven, (in effecten speculeerde men toen nog niet) aan elk zijner drie kinders 80,000 gulden naliet! Zóó veel had immers 's mans zoon niet kunnen verdienen met de 25 of 30 guldens, ‘die hij jaarlijks nog trekt als keurmeester van de nuchtere kalven.’ En zoo heeft Claudius Civilis nog meer, dat waarlijk niet malsch is, maar vermoedelijk niet gansch onverdiend. Toen het request was ingediend, trokken een twaalftal der onderteekenaars zich terug en verzochten, dat hun naam geschrapt mogt worden. 
Deze ‘laag-gezielde en trouwlooze burgers’ kregen in een volgend blaauwboekje, - niet onwaar-

{==256==} {>>pagina-aanduiding<<}
schijnlijk van dezelfde hand, - geducht van de taart, en althans van sommigen hunner, van den steller van het verzoek en van diens broeder, wordt onbarmhartig de doopceêl geligt! Voor de inwendige geschiedenis van stad en land zijn zulke blaauwboekjes en pamfletten soms van onschatbare waarde. Betere bepalingen omtrent het begeven der ambten waren welligt van de onthulling der schandalen het gevolg, bragten althans de gemoederen des volks tot bedaren. Er werd besloten, ‘te arbeiden tot redres van de abuysen, die hier en daar ingeslopen zijn’, en bepaald, 1o dat geen ambt mogt gegeven worden, dan aan diegenen, die 't in persoon zouden waarnemen, 2o dat geen ambt bezwaard mogt worden met eenige recognitie of uitkeering, ten profijte van wie ook, 3o dat voor 't verkrijgen of begeven van eenig ambt geenerlei geld of geldswaarde mag gegeven worden. Daartoe moest een zuiveringseed worden afgelegd. - Het vóórtrekken van de vreemdelingen schijnt intusschen niet te zijn opgehouden. Ik vind althans nog in 1781 hevige klagten en requesten daarover. - Maar 't was in 1748 weêr oproer binnen ter Gouw. Er was gebrek aan turf. De pijpenfabrieken en de daarmeê verbonden pottebakkerijen stonden stil. Duizenden van werklieden hadden geen werk en geen brood. De woelige menigte bedreef allerlei baldadigheden, totdat de aankomst van eenige schuiten turf de gewenschte uitkomst gaf. Niet lang duurde de rust. De haat tegen de pachters der belastingen, die elders zich had lucht gegeven in het plunderen van hunne huizen, dreigde datzelfde jaar ook in Gouda uit te barsten, maar de vroedschap schafte nog in tijds de pachten af. En nogmaals, in October, was de stad wederom in opschudding op het berigt, dat een regement voetvolk er in garnizoen zou komen. De wapens werden gegrepen, de poorten gesloten, de havens versperd, kanonnen hier en daar geplaatst, en alleen de verzekering, dat het gevreesde
regement voor den Briel was bestemd en er een vergissing had plaats gehad, stilde de beroering onder het volk. Tegenwoordig heeft Gouda garnizoen, en 't is er sints lang meê verzoend. Trouwens, wat op onze militairen moge worden aangemerkt, zij zijn van vrij wat beter

{==257==} {>>pagina-aanduiding<<}
gehalte dan de zaâmgeraapte benden, die in de dagen der Republiek onder haar roemruchtige vanen dienden, - meest fortuinzoekers en deugnieten, huurlingen of door zielverkoopers geronselde knapen van zeer verdacht allooi. Het jaar 1787 zag te Gouda, waar het volk zeer prinsgezind was, hevige tooneelen tegen de Patriotten. De gemoederen waren in geweldige verbittering. Niet ver van Gouda was de prinses van Oranje door de Patriotten aangehouden en gedwongen, de terugreis naar Pruisen te aanvaarden. De troepen, door den beleedigden vader der vorstin, den koning van Pruisen, gezonden, hadden aan de Goê-Jan-Verwellen sluis de overwinning behaald en de Prinsmannen weêr op het kussen gebragt. Nu moesten de Patriotten 't misgelden. Ook te Gouda was plundering en mishandeling aan de orde van den dag; de regering was magteloos, en tal van ballingen moesten de stad verlaten. Maar weêr keerde de kans. De prins van Oranje week op zijn beurt naar Engeland, en toen in 1799 de veldtogt der Engelschen en Russen was mislukt, vierde Gouda den 19den Dec. van dat jaar - het vijfde der Bataafsche vrijheid - een opgewonden feest voor de verlossing uit het dreigend gevaar, waarbij de remonstrantsche predikant Frederik van Teutem, op verzoek van den raad, de gemeente voorging in eene ‘redenvoering’, die zeer lang is en zeer opgewonden, naar den eisch des tijds, maar niettemin onmiskenbare verdiensten bezit. Helaas! de begaafde spreker en zijn juichend gehoor zouden weldra bemerken, dat ‘het heerlijkst daglicht nog niet was aangebroken.’ Die ‘Fransche Broeders’, die ‘Edele Franschen’, zij maakten het niet zooveel beter, dan 't van den ‘hoogmoedigen Engelander’ en den ‘Barbaar van het Noorden’ gevreesd werd! Maar met dat al, als er gevraagd wordt, of 't geen oorzaak van dankbaarheid mag zijn, dat toen de vreemde wapenen den ouden staat van zaken 
met al zijn misbruiken niet heeft hersteld, of 't geen zegen voor ons volk is geweest, dat een geweldige stroom den Augiasstal reinigde en jaren van ellende en vernedering heengingen over de door en door kranke Republiek? - dan zeggen wij van ganscher harte ‘ja’. De nood der tijden had ook voor Gouda vrucht

{==258==} {>>pagina-aanduiding<<}
gedragen. De namen van Prinsman en Patriot waren vergeten, de grieven van voorheen waren weggewischt uit het gehengen. Enkele jaren van gemeenschappelijken druk hadden het werk haast van een eeuw gedaan. Een gansch ander geslacht treedt te voorschijn. 't Is alsof tusschen 1799 en 1813 geen 14 maar 140 jaren liggen! En in de gezegende Novembermaand was ter Gouw een der eerste steden, waar de Oranjevlag van den toren woei. Slaperig waren van ouds de Goudsche ‘gapers’ niet.

Of zij het nu zijn? Wij ontvangen dien indruk niet, als wij de stad naderen en van alle kanten de hooge schoorsteenen der stoomfabrieken zien, die van bloeijende nijverheid spreken. Wij achten ons geenszins in een kwijnende plaats, als wij de goed gevulde winkels aan Kleiweg en Hoogstraat, aan de Markt en de Gouwe voorbijgaan, als wij aan de Gouwe en den Haven de goed onderhouden, vaak zelfs zeer schoone heerenhuizen opmerken en talrijke nieuwe gebouwen in de pas aangelegde Crabethstraat, aan den Fluweelen cingel en elders zien verrijzen. Wij zien leven en beweging door de belangrijke scheepvaart, en gaat het meeste ook om of door de stad, de schippers leggen nog wel eens aan; de winkels - niet het minst de herbergen! - varen er wel bij. De oude Nood Gods Kapel aan de westzijde van den haven, met zijn koor in het water gebouwd, ten behoeve der schippers gesticht, is sints 1578 verdwenen, alleen de Nood Gods steeg bewaart daarvan de herinnering. Maar ‘kapelletjes’ van anderen aard heeft ter Gouw voor de varensgasten in overvloed. Ook burgers en boeren versmaden ze niet. Vrij wat herbergen en ‘uitspanningen’ zijn trouwens noodig voor de menigte der omwonende landlieden, die des Donderdags de weekmarkt bezoeken. Op zulke dagen vooral is 't in Gouda vrolijk en druk. Aan alle toegangen der stad staan de nette rijtuigen der boeren uitgespannen, en gij kunt er wel aan zien, dat het den landbouwersstand in den omtrek goed gaat. De

{==259==} {>>pagina-aanduiding<<}
hoofdstraten zijn vol van stevige boerinnen in haar eenvoudige dragt, met jak en rok en de witte muts met vrij lange punten, die ter zijde van het hoofd zijn opgestoken. - In dit deel van Zuid-Holland draagt men geen gouden oorijzers of ander hoofdsieraad. - In de winkels verdringen zij zich, om hun boodschappen te verrigten en hun' voorraad op te doen voor de week. En op de markt is het middelpunt van het bedrijvige leven. Op het ruime, driehoekvormige plein, waar anders het antieke stadhuis zoo eenzaam staat als een eiland in zee, golft een talrijke schare heen en weêr, met al de kalmte, die den boer van nature eigen is. Onder het oude schavot, dat gelukkig in lang geen dienst meer deed, is de botermarkt. De gladde runderen staan er goedmoedig om heen. Hier wijkt voor een oogenblik de menigte uiteen voor een aantal grommende varkens, die worden voortgedreven, zonder daarom hun' pas merkelijk te versnellen en zonder zich te laten terughouden, van nu en dan hun siësta te beproeven op straat. Daar rijdt een kar met nuchtere kalven; zij genieten niet meer de eer, door een Burgemeesterszoontje gekeurd te worden, maar komen nog evenmin voor hun genoegen in ter Gouw. Elders, bij de waag, wordt de kostbare kaas aangevoerd en gewogen, en met volle handkarren weggebragt naar de pakhuizen en schepen. Ginds is het terrein voor de neringen en bedrijven, op de straat uitgeoefend; kraampjes met allerlei benoodigdheden, kleêren en paardentuigen, eetwaren en snoeperijen, sieraden en gereedschappen, de koopman in oud roest en de vogelkoopman. Boven het dof gegons klinkt van tijd tot tijd de schelle stem van den stadsomroeper, die een publieke verkooping aankondigt. In de koffijhuizen aan de markt, in den van ouds beroemden ‘Zalm’ vooral, kan men den tabaksrook snijden. Tegen den middag ontwart zich allengs het kluwen. De markt is afgeloopen; de paarden worden weêr ingespannen, en nog een paar uur ratelen de glazen van de 
voorbij rijdende wagens; de kramen worden weggebroken, de koopwaren, die nog over zijn, opgeruimd, en als de avond valt, staat het oude stadhuis weêr verlaten in zijn eenzame grootheid. Alleen de straatsteenen dragen nog de overvloe-
{==260==} {>>pagina-aanduiding<<}
dige bewijzen, dat het ‘markt’ is geweest. Is de gewone weekmarkt druk bezocht, vooral de vier groote marktdagen zijn in Gouda beroemd. Zij vallen in, den 2den Woensdag van Maart, den 3den van Augustus, den 4den van September en den 1sten van November. De laatste marktdag van April en de beide eersten van Mei zijn niet beroemd, maar berucht wegens de boerenknechts en meiden, die dan op hunne wijze komen feestvieren in stad. Maar op 't eind van November en in 't begin van December zijn de bacchanaliën der buitenluî eerst in vollen gang. Die dagen dragen den naam van eerste, tweede en derde Malloot (Meloot zegt het volk), en de tweede heet bij uitnemendheid de dolle Meloot. Wie geen vreemdeling is in Jeruzalem, kan zich zoo wat voorstellen, hoe 't op den ‘dollen Meloot’ toegaat! Hij zal naauwelijks verwachten, dan ons boerenvolk op zijn voordeeligst te zien en te hooren.
De kaas- en botermarkt in Gouda is belangrijk. In het jaar 1874 werd ter markt gebragt 1,058,050 kilo kaas en 51,140 kilo boter. Daaronder is niet berekend de aanmerkelijke hoeveelheid, die van beide producten terstond aan de winkeliers en groothandelaars werd afgeleverd, en dus niet ter markt was gekomen. In de kaas is groote vooruitgang merkbaar. In 1851 werden aangevoerd 285,600 k. kaas, daarentegen 62,530 k. boter. Daarin is dus eenige vermindering. Zelfs in het jaar 1860, toen de kaas een gevaarlijke concurrentie met Amerikaansch product had vol te houden, kwamen nog 447,100k. aan de markt, welk bedrag reeds het volgende jaar tot 608,500 k. steeg. De hoeveelheid boter nam gedurende eenige jaren af; jammer, dat er geklaagd moest worden over vervalsching, waardoor hij buitenslands het vertrouwen verloor. Later herstelde het zich, en in 1873 werd weêr 56,058 k. ter markt gebragt.

Zijn wij op de groote markt, waar wij voor 't oogenblik meer op 't gewoel der menschen letten, dan op de steenen gebouwen

{==261==} {>>pagina-aanduiding<<}
in hun kalme rust, dan zien wij boven de huizen vóór ons reeds het hooge dak met het kleine torentje der St. Janskerk, en door de opening van een steegje vertoonen zich schilderachtig de graauwe muren der eerwaardige kathedraal. Derwaarts rigten wij zonder verder vertoef onze schreden. Wij haasten ons, de uitnemende kunstschatten te gaan genieten, die binnen die statige wanden zijn bewaard. Laat mij intusschen onderstellen, dat gij een vreemdeling in Gouda zijt, en dus den ingang der kerk moet zoeken. Gij slaat linksaf, het bekrompen pleintje op, en gij doet verkeerd, maar gij wint daardoor de wandeling rondom het gebouw, die u anders welligt zou zijn ontgaan. Ligtelijk merkt gij op, dat de St. Janskerk een kolossaal gevaarte is. Werkelijk is zij een der grootste kerken, de Keulsche Dom is kleiner. De majesteit der vormen en kleuren treft u, terwijl gij eerbiedig opziet. Zoudt gij schetsen willen maken, de grootsche lijnen zouden u telkens in verzoeking brengen om naar het potlood te grijpen, en zijt gij schilder, gij vindt tallooze punten, die gij om de wille der wonderschoone kleur zoudt willen overbrengen op het doek. Gij ziet ook de geschilderde glazen, nu nog als een zonderlinge mengeling van donkere vlakken, dooraderd met bogtige strooken lood, en door een vlechtwerk van ijzeren traliën beschermd. Had men dat maar vroeger gedaan! Menig kostbaar glas zou niet beschadigd zijn, het groote raam in het kruispand niet onherstelbaar verloren. De hagel heeft hier treurige verwoestingen aangerigt, en de Goudsche straatjeugd wordt beschuldigd, indertijd vaak met steentjes op de glazen gemikt te hebben. Dit bespeurt gij reeds bij uw' rondgang, dat er vrij wat te zien zal zijn. En gij bedriegt u niet, maar gij zijt nog niet binnen. Eindelijk vindt gij een deurtje open, en gij zijt in een portaaltje met drie deuren. De eene deur, die der librij, is gesloten, die andere ook, de derde evenzeer, tenzij een der predikanten catechisatie 
heeft. Dan zoudt gij opeens in een gewelfd vertrek staan, het bovenste gedeelte van den ouden grafkelder der Bevernincks, de zoogenaamde ‘ijzeren kapel’. Maar in de kerk zijt gij nog niet. Gij gaat weêr naar buiten en vindt een weinig verder weêr een openstaande

{==262==} {>>pagina-aanduiding<<}
deur. Gij zijt in het voorportaal van het heiligdom, en gij ziet een bord, waarop u in vier talen verkondigd wordt, voor hoeveel per persoon gij de kerk kunt zien. Nu zijt gij er! De deur daar vóór u verschaft u toegang! Verre van daar, zij is onverbiddelijk gesloten. Waarheen u nu te wenden? De deur weêr uit en rondgezien. Tegenover u ligt een deftig huis; zou daar de koster wonen? Waagt gij het aan te schellen, of wijst iemand, die de kerk langs komt, - hetgeen eenmaal in het etmaal plaats heeft, - u den weg, dan zijt gij gered. Nu kunt gij, desverkiezende onder 't geleide van een' knecht, de glazen bezien. Hij legt ze u goed en duidelijk uit, ook al staat hij met den rug er heen gekeerd. Even als de haan van ‘den Schoolmeester’ kan hij zijn les wel met gesloten oogen opzeggen. Welligt wilt gij liever alleen ronddwalen in de wondervolle wereld, die hier voor u opengaat. Maar in elk geval zou ik ieder aanraden, zich vooraf voor te bereiden op hetgeen hij zien zal. Er bestaan beschrijvingen genoeg - gelukkig! want zij ontslaan mij van de verdrietige taak, om zulk een beschrijving te leveren, hoewel een herziening zeer noodig zou zijn. Bedrieg ik mij, of valt het u aanvankelijk niet mede? Gij ziet schitterende kleuren, enkele details, maar de indruk is meer verwarrend, dan bevredigend. Het oog is nog niet aan die groote afmetingen gewend, gij overziet het geheel nog niet. De onmisbare raamstijlen, die door de compositie heenloopen, staan u nog in den weg; het lood, waarin de stukken glas gevat zijn, verstoort nog de harmonie. Gij moet nog leeren zien. Geen nood, dat zal wel komen, vooral wanneer het u gegeven mag zijn, herhaaldelijk hier te vertoeven. Maar wat ik wel zeer wenschelijk zou achten, het is, dat onder ieder raam de bestaande afbeelding in kleuren op kleine schaal mogt zijn opgehangen. Men kon dan eerst het tafereel bestuderen, om het straks in zijn volle heerlijkheid te beter te genieten. Vergun mij 
nu uw gids te zijn en u enkele bijzonderheden aan te wijzen. Behalve het schoone, dat de glazen als kunstwerken bezitten, hebben velen nog iets eigenaardigs om den blik, dien zij vergunnen in de geschiedenis van den tijd, waarin zij gemaakt werden en in het gemoed der personen,

{==263==} {>>pagina-aanduiding<<}
die ze schonken. Herinneren wij ons, dat de St. Janskerk in 1552 door bliksemvuur in brand gezet en nagenoeg geheel verwoest werd. Dit gebouw dagteekent dus van na dien tijd. Ook de oude kerk moet met prachtige glasschilderingen hebben geprijkt, en de vroomheid en mildheid van vele doorluchtige personen beijverde zich, de nieuw gebouwde kerk rijkelijk te versieren. Ik leid u nu terstond naar het schoone raam, dat aan het einde van het koor is aangebragt. 't Is in de uitlegging met No. 15 geteekend. Dit was het eerste glas, dat in de kerk werd geplaatst. George van Egmond, de voorlaatste bisschop van Utrecht, schonk het in 1555. Dirk Crabeth heeft het ontworpen en geschilderd. Daar de kerk aan Johannes den dooper was gewijd, was eigenaardig aan zijne geschiedenis het onderwerp ontleend. Het grootste gedeelte van het kolossale raam bevat dan ook de voorstelling van Jezus' doop door Johannes. Op den achtergrond is Jezus nogmaals voorgesteld, zijn discipelen onderwijzende. Teekening en kleur zijn van opmerkelijke schoonheid. Maar wat vooral de aandacht trekt, is het tafereel in den regter benedenhoek. Daar ligt de schenker van het glas geknield; zijn zestien kwartieren, die nevens hem zijn aangebragt, mogen bewijzen, dat de bisschop der ijdelheden dezer wereld geenszins was afgestorven. Trouwens, een weinig adeltrots is te vergeven, als van vaders zijde het bloed van Egmond, Meurs, Arkel, Cleve, Leiningen, Zarwarden, Gulik en Bergh door de aderen vloeit, en van moederskant op afkomst uit geen minder huizen dan Wardenberg, Baden, Wurtemberg, Oostenrijk, Nassau, Brandenburg en Lotharingen kan worden geroemd! Maar George van Egmond was ook bisschop van Utrecht; naast hem ligt zijn mijter, - even als 't gelaat van den bisschop geschonden en minder voortreffelijk gerestaureerd, - achter hem staat de schutsheilige van zijn bisdom, St. Maarten, die een' aalmoes geeft aan een' melaatschen bedelaar. Twee handen uit een wolk boven hen laten een'
regen van goudstukken neêrstroomen, en een daarbij geplaatst opschrift wekt tot milddadigheid op. St. Maarten en de bedelaar zijn voortreffelijk van uitvoering; vooral de kop van den melaatsche geldt

{==264==} {>>pagina-aanduiding<<}
voor een der uitnemendste kunstgewrochten. En wonderlijk schoon moet het geweest zijn, toen dit heerlijke glas boven het hoofdaltaar schitterde, te midden der overige kunstwerken van het koor en in verband met al die sieraden van allerlei aard, die de luisterrijke R.C. eeredienst in haar hoofdkerken pleegt zamen te brengen. - Het glas daarnevens (No. 16) werd een jaar later der kerke geschonken door een ander hooggeplaatst geestelijke van Utrecht. Cornelis van Myerop, proost, aartsdiaken en kannunik van de St. Salvatorskerk aldaar, liet het in 1556 eveneens door Dirk Crabeth vervaardigen. Jezus is er op voorgesteld, doopende in de Jordaan, terwijl Johannes' discipelen tot hun' meester komen, om zich daarover te beklagen. Maar Johannes antwoordt hun: hij moet wassen, ik moet minder worden. En de kanunnik van St. Salvator heeft een geniale gedachte gehad bij de opgave van dit onderwerp: - de verheerlijking van den meerdere dan Johannes en tegelijkertijd de grootheid van den dooper, in zijn' ootmoed doorstralend. Het onderste deel van het kerkraam bevat de beeltenis van den schenker zelven. De bidlessenaar, waarvoor hij knielt, draagt het wapen van het huis, waaruit hij afstamde, het edele huis van Cuijck, een der oudste en voornaamste der Nederlanden, dat in overouden tijd het bewind over het graafschap Utrecht had gevoerd, vóór dat de bisschoppen het wereldlijk gezag voor zich behouden hadden. Voor hem zit de H. Maagd met het kind, van zonlicht omstraald, en achter haar staat de H. Benedictus, met de zinnebeelden der wonderen, die aan hem worden toegeschreven. Is het geheele tafereel een voortreffelijk meesterwerk, boven alles wordt Maria's purperen rok en roode mantel om den gloed en de harmonie der kleuren geroemd. - Aan de andere zijde van Egmonds glas (No. 14) staat de luisterrijke gift van een' Luikschen bisschop, een' telg uit het markgrafelijk huis van Bergen op Zoom, den broeder van dien Jan 
van Bergen, die door de verbonden edelen met Montigny naar Spanje werd gezonden en daar den dood vond. Is hij zelf er, als naar gewoonte, op voorgesteld met zijn adellijke kwartieren, het hoofdonderwerp koos

{==265==} {>>pagina-aanduiding<<}
hij evenzeer uit het leven van Johannes, en als een wenk aan de ruwe soldeniers zijner dagen, bepaaldelijk diens vermaning aan de krijgslieden: doet niemand overlast aan en vergenoegt u met uwe soldij. Kan de keus van dit onderwerp hem welligt doen kennen als een gematigd man, onder wiens bestuur, niet enkel door zijn zwakheid en zijn vrees voor de stedelijke regering, de geloofsvervolging in zijn bisdom weinig beteekende? Of is in die keuze de invloed merkbaar van zijn' schranderen en gematigden broeder, die alleen door zijn' ontij digen dood werd verhinderd, in onze geschiedenis de plaats in te nemen, waarop zijn karakter en groote bekwaamheid hem regt gaf? Maar ook, vermoedelijk als tegenhanger, als protest tegen de zeer anti-clericale burgers van Luik, ter herinnering, dat men het den verdedigers der godsdienst niet aan het noodige moest laten ontbreken, liet hij boven dit tafereel koning David schilderen, terwijl hij eenige zijner mannen tot Nabal zendt om brood. Het stuk, uitmuntend door rijkdom van compositie, heeft weinig door tijd en weêr geleden en toont als zoodanig het werk van den schilder, Dirk Crabeth, in den vollen glans zijner schoonheid. Het werd voltooid in 1557.
Maar nog vóór dat dit glas van den Luikschen kerkvorst het hooge koor had verrijkt, nog in 1566, waren reeds twee anderen aangebragt. Wouter van Beylaer, commandeur der Johanniterridders te Utrecht, had zich gehaast, den patroon zijner ridderlijke orde te huldigen door een glas, waarop de Dooper wordt voorgesteld, Herodes bestraffende. De moed van den prediker trof het hart van den ridderlijken gever; lag er welligt ook de wensch niet in opgesloten, dat een andere Johannes mogt getuigen tegen de zedeloosheid der vorsten en grooten van zijnen tijd? Dit glas (No. 17) is het werk van een' onbekenden Antwerpscnen schilder, en men verhaalt, dat hij, toen hij het reeds door Crabeth geleverde zag, heeft uitgeroepen: ‘zijn hier zulke meesters, dan behoeft men ons in Antwerpen niet te zoeken!’ en dat hij vertrok, zonder van den maaltijd gebruik te maken, dien Burgemeesters den kunstenaars aanboden. Het andere glas, nog in 1566

{==266==} {>>pagina-aanduiding<<}
in het koor geplaatst (No. 18), is door twee hoogbejaarde Goudsche regenten geschonken tot versiering der kerk. Het onderwerp is, de zending der Johannesjongeren tot Jezus en Jezus' antwoord op de vraag: Zijt gij het die komen zou? terwijl in een tweede tafereel de terugkeer der discipelen tot hun' gevangen meester is voorgesteld. Wie de ontwerper en schilder van dit schoone kunststuk is, schijnt onzeker. Sommigen noemen Dirk Crabeth, anderen diens uitstekenden leerling Lonk als den schilder, terwijl de nog bewaarde teekening den naam draagt van Christ. Pierson; maar deze leefde ruim een eeuw later en heeft eenige glazen hersteld. Die teekening is dus kopie. Daar was nog een glas voor het koor bestemd, maar niet afgeleverd. De kanunniken van den Dom te Utrecht hadden er een beloofd in 1557, mits de ‘fabriekmeesters’ te Gouda dit beantwoordden met een glas voor den Dom ‘en anders nijet’. De glasschilder Jan van Zijl had in 1556 aangenomen, er een voor de ‘eersame Kerckmeesters van der Goude’ te vervaardigen voor 24 carolus guldens, terwijl een burger van Utrecht borg was gebleven voor de uitvoering. Van het een noch het ander schijnt iets gekomen. Welligt heeft van Zijl zijn verpligting niet kunnen volbrengen, of was het glas van 24 gulden niet naar 't genoegen der kanunniken, zoodat ook het hunne achterwege bleef. - De kanunniken van St. Salvator te Utrecht maakten het beter. Zij schonken in 1564 een prachtig glas, dat Jezus' geboorte voorstelt en door Wouter Crabeth is geschilderd. Het wordt onder No. 12 aangewezen en heeft ongelukkig reeds veel geleden. - Zoo pronkten evenwel reeds in 1557 een vijftal groote geschilderde glasramen in het koor, waarvan althans vier van uitnemende verdienste. In hetzelfde jaar ontving de kerk het eerste glasraam buiten het koor (No. 7). Een koninklijk geschenk! Het besloeg nagenoeg de ruimte van het gansche hooge en 
breede N. kruispand, 't had een grootte van 805½ □ voet en werd gegeven door koning Filips II. Hij zelf ligt er geknield nevens zijn gemalin, Maria van Engeland, en had als onderwerp opgegeven, voor het benedenvak de instelling van het H. Awondmaal, voor het

{==267==} {>>pagina-aanduiding<<}
bovenvak de inwijding van den tempel door Salomo. Het bovenvak is in 1790 door hagelslag vernield en door witte ruiten vervangen. Het benedenvak is nog bewaard en van treffende schoonheid, ook de teekening van het vernielde gedeelte bestaat nog. Jammer, dat het ontsierd wordt en werd door de menigte witte strooken, waarop staat uitgedrukt, wat ieder zegt, wat alles beteekent. Maar karakteristiek! Reeds van ouds werd het vermoed, dat dit aldus aan Dirk Crabeth was opgegeven. In zijn andere werken vindt men dezen misstand niet. En is dit vermoeden niet ten volle bevestigd door de nasporingen van Bakhuizen v.d. Brink, Gachard, Motley, Prescott e.a., die ons Filips doen kennen als een uiterst voorzigtig man, die tot de geringste bijzonderheden wil regelen, de staatsstukken overdekkend met kantteekeningen, afdalend tot in de kleinste nietigheden; uit zorg voor het welzijn zijner onderdanen bevreesd om iets aan anderen over te laten, bevreesd vooral voor het vrije woord en de vrije gedachte, - de man, die in zijn ontzaggelijke eeuw den indruk maakt van een kip, die eendeneijeren heeft uitgebroed, en in doodsangst is nu zij haar broedsel stoutmoedig te water ziet gaan? Vinden wij hier niet denzelfden Filips, die niets wil overlaten aan de fantasie, maar zeer naauwlettend zorgt, dat zijn onderdanen, die zijn kerkglas zien, ook volkomen juist weten, wat zij er in zien en wat zij er bij denken moeten? Dat Filips, de verdediger des geloofs, niet zonder bedoeling de inwijding des tempels koos, en in Judas den verrader, die uit de opperzaal heen gaat, de toenemende reformatorische beweging heeft willen kastijden, laat zich ligtelijk denken. - Het groote, uitstekend bewaarde glas daartegenover, in het Z. kruispand, (No. 23) is een gift van Filips' zuster, de landvoogdesse Margaretha van Parma. Zij koos Elia tegenover de Baälspriesters op den berg Karmel voor het bovenvak, de voetwassching door Jezus voor het benedenvak, 
terwijl ook zij zelve, knielend voor een' bidlessenaar, met hare patrones St. Margaretha is afgebeeld. Heeft zij met de opgave van de voetwassching welligt willen aandringen op nederigheid en dienende liefde bij de geestelijkheid, wie met

{==268==} {>>pagina-aanduiding<<}
de Baäispriesters werden bedoeld, kan wel niet twijfelachtig zijn! Wouter Crabeth schilderde het in het jaar 1562. Het was het tweede glas, dat hij voor de kerk van Gouda vervaardigde. - Zijn eersteling is bekend als No. 5. Het is het schoone glas, dat Elburg van Boetselaar, abdis van Rijnsburg, in 1561 heeft geschonken, en dat het bezoek van de koningin van Scheba aan koning Salomo voorstelt. Men zegt, dat Wouter Crabeth, toen hem het schilderen van dit glas was opgedragen, met een verkleinde schets naar Antwerpen toog, om daar den beroemden meester Frans Floris te verzoeken, het patroon in 't groot voor hem te teekenen. ‘Die dit gemaakt heeft, zal het groote ook wel maken,’ was het antwoord des meesters. En inderdaad, hij kon het maken en heeft het gemaakt. De kerk te Gouda bezit de groote teekening van dit kerkraam nog, evenals van de andere kunstwerken van Wouters hand. Daaruit is ook te zien, dat het gelaat der vorstelijke abdisse, toen het gebroken was, niet zoo schoon als 't oorspronkelijke is hersteld. Overigens bekleedt ook dit heerlijk glas een waardige plaats te midden van zooveel meesterstukken van kunst, al valt het niet te ontkennen, dat compositie en teekening nog fouten hebben, die herinneren, dat wij hier een eerste proeve van een' geboren meester zien. - Wij kunnen niet alle glazen aldus uitvoerig nagaan. Maar ik moet u stellig nog wijzen op het glas van ‘den hertog van Aerschot’ (No. 6), door Dirk Crabeth in 1571 geschilderd, dat wel schijnt te bewijzen, dat de kunstenaar zich niet door het onderwerp aangetrokken gevoelde, al heeft het details, die treffend schoon van uitvoering zijn. De schenker koos als stoffe: de redding van het belegerd Bethulië door Judith, die Holofernes doodt. Wie was de gever? In de gewone verklaring schuilt eene vergissing. Het blijkt uit de bijgevoegde wapens, dat het van niemand anders afkomstig kan zijn, dan van den 
weibekenden Johan de Ligne, graaf van Aremberg en zijne gemalin, Margaretha van der Marck. 't Is dan, drie jaar na zijn' dood, eerst in de kerk geplaatst. Maar wat wint het niet in belangrijkheid! 't Was in 1568. De opstand was in vollen gang en nam

{==t.o. 269==} {>>pagina-aanduiding<<}


{== afbeelding 
	
Lith Emrik & Binger

HET BEZOEK DER KONINGIN VAN SCHEBA AAN SALOMO (Glas No 5.)
==} {>>afbeelding<<}
    


{==269==} {>>pagina-aanduiding<<}
dagelijks een meer dreigend karakter aan. Lodewijk en Adolf van Nassau bedreigden het Noorden. Hoogstraten zon Brabant aantasten, een leger der Hugenooten Artois, de Prins verzamelde in het Kleefsche zijn leger. Aremberg, op dat tijdstip in Frankrijk, aan het hoofd der Spaansche troepen, om de Hugenooten te bestrijden, werd haastig teruggeroepen, om zijn landvoogdij te gaan beschermen, - zelf zou hij bij Heyligerlee het leven laten. - Stellen wij, dat hij in deze zorgvolle dagen het kerkglas ontwierp, dan krijgt de keus van het onderwerp een hooge beteekenis. Dan is het een vingerwijzing, hoe de graaf van Aremberg de zaak van koning en godsdienst wil verdedigd hebben. Trouwens, Alva had zulk een opwekking waarlijk niet noodig! - Of gaf, na Arembergs dood, zijne weduwe dit glas, dan leest gij er de goedkeuring in van het bloedig werk des beuls, waarmeê Alva op die poging tot verzet het veelbeteekenend antwoord gaf. - Onschuldig is daarentegen de bedoeling van het glas No. 24, waarin Arembergs neef, Filips van Ligne, door denzelfden kunstenaar reeds in 1559 de daden van zijn' schutspatroon, den diaken Fippus, deed verheerlijken. Maar in 59 was 't ook nog een betrekkelijk kalme tijd! - Twee andere glazen hebben ons weêr een gansche geschiedenis te verhalen. Het eene (No. 8) is geschilderd door Wouter Crabeth; het andere (No. 22) door zijn' broeder Dirk. Beiden behooren bij elkander, gelijk zij juist tegenover elkander staan. 't Was in 1566. De beeldenstorm had gewoed en - 't laat zich begrijpen! - de ergernis en verbittering der vrome Catholieken was er in hooge mate door opgewekt. Niet overal evenwel had het gepeupel de kerken geplunderd en geschonden. Meermalen had de overheid in stilte de beelden doen wegnemen. Zoo was 't ook in Woerden gegaan. Maar hertog Erik van Brunswijk, de pandheer der stad, die toen op zijn slot Liesveld vertoefde, had het met verontwaardiging vernomen, en toen de kerkmeesters van Gouda hem verzochten, hun ook 
wel een glas te willen schenken, was hij terstond bereid, en ook het onderwerp was spoedig gevonden. Onder den indruk der beroeringen koos hij de straf van den tempelschender Heliodorus, die door

{==270==} {>>pagina-aanduiding<<}
engelen wordt gedood, en nevens zijn eigen afbeeldsel liet hij St. Laurens plaatsen met den rooster, waarop die Heilige, naar de legende, werd ter dood gebragt, omdat hij de kerkschatten niet aanwijzen wilde. Een opschrift vermeldt, dat de gever het glas heeft geschonken, ‘uit ijver voor de Catholieke godsdienst’. Dit laat zich hooren, maar het heeft toch wel den schijn, alsof hertog Erik zich met wat vertoon wil zuiveren van een verdenking, die op hem rustte. Zijn ijver voor de R.C. godsdienst was wel wat verdacht. Luthersch opgevoed, had hij later wel weêr het Catholicisme omhelsd, en zelfs de Luthersche predikanten uit zijn hertogdom verbannen, maar hij had ze ook weêr hersteld, en in zijn stad Woerden liet hij ze vergaderen in de kapel van zijn kasteel. En bestrafte hij de regenten van Woerden in een' eigenhandig schrijven, 't is meer de gekwetste majesteit van den heer, dan 't beleedigd godsdienstig geloof van den R. Catholiek, wat uit dien brief spreekt. In hetzelfde jaar 1566 had hij troepen geworven, naar men meende in dienst der kerk en des konings, maar toen een ongenoemde den landgraaf Filips van Hessen op dat gevaar opmerkzaam maakte, teekende deze aan: ‘dat hertog Erik gansch iets anders bedoelde, 't Was te doen ter ondersteuning van Wilhelm van Grumbach, die in den rijksban was, (om den moord op den bisschop van Wurtzburg gepleegd, en nu aan het hof van Saxen-Gotha aanslagen tegen het keizerrijk smeedde), en hertog Erik zelf was ook zoo ver niet van den rijksban af!’ - Schijnt het niet, alsof hier eigenlijk de schoen wringt en de hertog met opzet vrij wat ophef van zijn getrouwheid heeft gemaakt? Zien wij hem later met zijn troepen overal rondtrekken. en aanvankelijk ook den opstand in Nederland bestrijden, 't is overal dezelfde, een onrustig avonturier, die nooit, als Aremberg, eerbied afdwingt om kloekheid en trouw aan beginselen.
En zie nu eens het andere glas: Jezus, de wisselaars uit den tempel drijvend. Daarmede antwoordde prins Willem van Oranje in 1567. Van ouds was hij Eriks tegenstander, en 't was er niet beter op geworden, toen Dorothea van Lotharingen, die hij zelf als bruid had begeerd, door Filips' invloed hem ontging

{==271==} {>>pagina-aanduiding<<}
en den hertog van Brunswijk geschonken werd. Maar toch wel niet uit naijver alleen, - als zijn opvatting van de beteekenis van den strijd zijner dagen, misschien ook als protest tegen Eriks karakterlooze hebzucht, heeft hij dit antwoord gekozen. - 't Was het jaar, waarin hij naar Duitschland week. Tot het zilverwerk zijner familie toe zou hij verpanden voor de zaak, waaraan hij zich gewijd had. Is het aan zijn vertrek of aan zijn geldgebrek toeteschrijven, dat het ondervak niet, als bij de andere glazen, beschilderd, werd, maar eenvoudig toegemetseld? Of wilde de Prins zich niet laten afbeelden, als de andere schenkers, geknield en met een schutspatroon nevens zich? Hoe het zij, wat tegenwoordig het benedenvak van het raam vult, is niet door den Prins gegeven en heeft op hem of het onderwerp van Crabeth's schilderwerk volstrekt geen betrekking. In het jaar 1657 werd het gemetselde ondervak uitgebroken en vervangen door glas, waarop Willem Tomberg de wapens der toen fungerende stedelijke regenten aanbragt.
De naam der Crabeths' is aan de Goudsche kerk onafscheidelijk verbonden. Toch waren zij de eenigen niet, die met eere genoemd mogen worden onder de glasschilders hunner dagen. Lambertus van Noord van Amersfoort was een voortreffelijk teekenaar en ontwerper, Dirk van Zijl van Utrecht een hoogstbekwaam schilder van kapitale stukken. Zij leverden te zamen in 1560, 61 en 62 een drietal schoone kunstwerken, die hun plaats nevens de Crabeths' geen oneer aandoen. De twaalfjarige Jezus in den tempel (No. 13), De offerande van Zacharias (No. 9), De geboorte van Johannes den Dooper (No. 11), spreken van de hoogte, die hun kunst had bereikt. Ook Adriaan de Vrije van Gouda is een verdienstelijk kunstenaar, al begon de kunst in zijn' tijd te vervallen. Hij schilderde in 1596 voor de Staten van Holland het glas No. 1, aan de Noordzijde der kerk bij de torendeur, de zegen van de vrijheid van het geweten over het geweld; in 1597 voor de stad Dordt de allegorische voorstelling, als de Maagd van Dordrecht bekend en met No. 3 aangewezen, en het glas van de Hoog-
{==272==} {>>pagina-aanduiding<<}
heemraden van Rijnland, dat met No. 4 geteekend is. Ook No. 29, de Christenridder, is van zijne hand. Hendrik de Keyzer, de voortreffelijke bouwmeester en beeldhouwer, leverde de bouwkundige teekening voor het glas No. 27, dat de stad Amsterdam heeft geschonken. De onnatuurlijk verdraaide houding van den tollenaar is aan hem niet te wijten. - En daar is nog vrij wat meer! Verwondert het u, dat Nicolaas van Nieuwland, de bisschop van Haarlem, in 1581 een glas aan de nu protestantsche kerk schonk, en vindt gij het vreemd, - o, in de Goudsche geschiedenis doorknede! - dat de oud-burgemeester Johan Hey een dergelijke gift gaf, al was hij, de spaanschgezinde, reeds in 1574 naar Utrecht geweken, zoo weet, dat de beide glazen, die deze namen en dit jaartal dragen (No. 21 en 20), in 1581 uit de kerk van het Brigittenklooster herwaarts
werden overgebragt.
Maar wij mogen ons hier niet langer ophouden. De togt is vermoeijend, de rijkdom overstelpend, de kleurenpracht verblindend, de menigte der figuren afmattend voor het oog. Laat ons een oogenblik ons neerzetten in een der gestoelten van het koor, dat door een prachtig koperen hek van het schip der kerk is gescheiden. Wat hebben wij veel gezien! Te veel haast, om het regt te genieten. Toch hadt gij bij het rondgaan nog wel oog voor het statige front van de grafkapel der Bevernincks en van het schilderachtige kapelletje daartegenover, waar gij, half verlicht door het schemerend licht, dat door 't beschilderd raam naar binnen valt, een paar oude steenen tombes ontwaart. Gij hebt het schoone stucadoorwerk onder het orgel opgemerkt, gij hebt een oogenblik stilgestaan bij 't eenvoudig monument, dat de liefde van haar leerlingen aan de nagedachtenis van Mevr. van Meerten-Schilperoord heeft gewijd, - ons jong geslacht is immers de vriendelijke schrijfster voor 't aankomend geslacht nog niet gansch vergeten? - en gij hebt het welbekende grafschrift gelezen op de zerk, waaronder de vrome en vroede Dirk Rafaëlsz Kamphuizen rust. Welligt viel uwe aandacht ook op een drietal niet onbelangrijke beeldhouwwerken in hout, van onbekende af-
{==273==} {>>pagina-aanduiding<<}
komst, in der tijd op het koor geplaatst. Maar de glazen beheerschen alles. Wat hebben wij gezien? Niet alles was even schoon; er zijn stukken van weinig kunstwaarde; er zijn er, door tijd en weêr belangrijk beschadigd; er zijn er, ten deele door herstelling bedorven. Laat mij hier opmerken, dat een eenvoudig ambachtsman tegenwoordig met groote bekwaamheid de noodige verlooding verrigt. Maar wij hebben een reeks van kunstgewrochten gezien, waarop Gouda, waarop ons gansche vaderland billijk trotsch mag zijn. Wij hebben een merkwaardig kunstvak in het tijdperk van zijn' hoogsten bloei aanschouwd en het genie bewonderd, dat zooveel bezwaren wist te overwinnen. ‘Een geheel,’ zoo drukt Busken Huet 
het treffend uit, ‘even volmaakt aan teekening, als schitterend van koloriet, zamengesteld uit een aantal in zichzelf schijnbaar onaanzienlijke deelen. Brokjes vensterglas in lood gevat, doch bestemd om nog door de verre nakomelingschap geprezen te worden als een uit één stuk gegoten monument van kunst en arbeid.’ Wij lazen een hoogstbelangrijke bladzijde uit onze rijke kunstgeschiedenis, een gewigtige bladzijde ook uit de geschiedenis van ons volksleven. Wij waren getuigen van de vroomheid, die het Godshuis met kostbare gaven versierde. Wij hadden het voorregt, in een der schoonste kerkgebouwen van ons vaderland te vertoeven. En toch, ligt het aan mij, - dan is 't een kwestie van smaak en gevoel, die geen discussie toelaat - of ligt het aan iets anders, dat die breede rij van tafereelen uit de gewijde schriften toch niet het beoogde doel bereikt, toch geen stichtenden invloed heeft? Monumenten van kunst en arbeid, dat zijn ze, maar zij zouden het evenzeer zijn, als de onderwerpen gansch anders waren, of als zij elders dan in een kerkgebouw stonden. Is de indruk daarom welligt weinig of niet van godsdienstigen aard, omdat zij gezien worden in eene overigens ledige en in de week ongebruikte kerk? Hebben zij de gansche eeredienst der R.C. Kerk niet noodig, als zij ten volle op hun plaats zullen zijn? Denk u de prachtige St. Jan in den Bosch met zulke glazen. Daar behoort de mystiek van het licht, getemperd en gebroken door het ge-
{==274==} {>>pagina-aanduiding<<}
schilderd kerkraam. De protestantsche godsdienstoefening eischt het volle licht, stroomend en tintelend in het bedehuis. Maar afgezien daarvan, juist omdat de tijd, waarin de Goudsche kerk haar uitnemend sieraad ontving, een der belangrijkste tijdvakken uit onze geschiedenis omvat, is er in die glazen veel te veel politiek. Niet de kunst sleept ons weg, niet de godsdienstige gedachte heft ons op. Daar is te veel tusschen de regels te lezen. 't Zijn te veel ‘Tendenz-schriften’. 
Toen de techniek haar schitterendste hoogte had bereikt, was de bloeitijd der mystiek voorbij. Ook loot er voor ons gevoel, onder de vroomheid, die ter eere Gods het bedehuis versierde, wel wat veel ijdelheid, die met wapens en titels en met de gift zelve pronkt. Maar wien 't uitsluitend om kunstgenot te doen is, die kan de St. Janskerk van Gouda verlaten, dankbaar en voldaan, - meer dan voldaan misschien!

Ga intusschen nog niet heen, zonder beproefd te hebben u de kamer te laten ontsluiten, waar de oorspronkelijke teekeningen worden bewaard; reusachtige vellen papier, waarop de ontwerpers hun plan hebben vastgesteld. Zij zijn te groot, om anders dan stuksgewijze gezien te worden. Bij de tentoonstelling van oudheden te Gouda in 1872 waren eenigen er van uitgespreid op den vloer der kerk, de eenige plaats, waar zij in hun volle grootte konden worden beschouwd. Gij vindt er ook nog een twaalftal merkwaardige cartons van de glazen, die de kerk vóór den brand van 1552 versierden. En 't zal u welligt niet onaangenaam zijn, door de afbeeldingen op verkleinde schaal 't geheel nog eens te kunnen overzien. Ook kunt gij er de portretten der gebroeders Crabeth aanschouwen. Hebt gij hun meesterwerken gezien, 't is u goed, ze u te kunnen voorstellen, met hun mannelijke, oud-Hollandsche koppen.
En nu een prozaïsche vraag, die toch misschien wel eens bij u opkwam. ‘Wat mag zulk een glas wel gekost hebben?’ Van

{==275==} {>>pagina-aanduiding<<}
sommigen is 't ons bekend. Voor het ontwerpen, schilderen en looden van het groote glas van Margaretha van Parma ontving Wouter Crabeth, blijkens nog bewaarde qutantie, 422 gulden 88 en een halve cent. Bij de □ voet werd het aangenomen, en aangezien dit glas 805½ □ voet groot is en Crabeth tien en een halven stuiver per voet ontving, is de rekening ligtelijk te maken. Schijnt het geen heiligschennis, zulk werk aan te besteden tegen zooveel per voet? Toch schijnt het de gewone wijze van handelen te zijn geweest, 't Ging niet anders in 1656, toen Daniel Tomberg het glas No. 10 herstelde, tegen dertig stuivers de voet, en in 1677, toen Christoffel Pierson twee gulden per voet kreeg. Wat nu de geldswaarde aangaat, wij moeten natuurlijk in aanmerking nemen, dat 400 gulden toen vrij wat meer was dan nu, dan eenige jaren later zelfs. Tomberg kreeg driemaal meer dan Crabeth, Pierson zelfs viermaal meer. Belangrijke bijzonderheden omtrent de prijzen uit de laatste helft der 16e eeuw zijn ons in de kerkelijke rekeningen bewaard. De opperbouwmeester der kerk ontving 135 gulden 'sjaars, de oppertimmerman negen stuivers daags, de oppermetselaar even veel, en zijn knechts zes stuivers; 1000 steenen kostten een gulden, en toen Pieter de leidekker naar Andernach reisde om leijen te koopen, bleef hij tien dagen uit en had met zijn verschot nog geen twee gulden verteerd. Zóó berekend, wordt ruim 400 gulden een tamelijk belangrijke som. Ook werkten de gebroeders Crabeth blijkbaar zeer snel. Maar wat niettemin vreemd schijnt, is, dat het glas, door de Staten van Holland in 1610 aan de stad Woerden vereerd, niet minder dan 1000 guldens kostte. Hoe het geweest is, kunnen wij niet meer beoordeelen. Het bestaat niet meer. Naar de beschrijving waren het ‘ heerlijk en konstig geschilderde glazen,’ van boven prijkend met eenige wapens, beneden ‘met de voornaamste geschiedenissen der Nederlanden, sedert het afschudden 
van het Spaansche juk’. Maar tegen het werk der Crabeths zal het toch wel niet hebben kunnen opwegen.
De Crabeths waren van deftige familie. Hun vader heette in de wandeling ‘kreupele Pieter’, hetgeen Almeloveen door den

{==276==} {>>pagina-aanduiding<<}
meer geleerden naam Claudius overzet. Zij zelven verhaspelden den bijnaam huns vaders in het beter klinkend Crabeth. Omtrent hun opleiding schijnt niet veel bekend, maar in hun jeugd waren Coddestein en Ponsen vermaarde glasschilders te Gouda, en van hen zullen zij wel onderrigt genoten hebben, gelijk van hun' beroemden stadgenoot Cornelis Keetel. Wouter heeft zeker, Dirk waarschijnlijk Italië bezocht, de eerste - de jongste - is gehuwd geweest, en zijn kleinzoon was ook een verdienstelijk kunstenaar. Zijn nageslacht bekleedde in Gouda regeringsambten. Dat Wouter althans niet met zijn kunst te koop liep, blijkt wel uit zijns broeders uitroep, toen hij hoorde, dat Wouter het glas voor Elburg van Boetselaar zou schilderen: ‘wat gaat de jongen beginnen!’ Of was er misschien wat jalousie de metier bij? 't Wordt ten minste verteld, dat zij elkander nooit spraken over hunne kunst. ‘Ik heb het door vlijt gevonden, doe ook zoo’, was het gewone antwoord, als er iets gevraagd werd. Dat was het help u zelven toch wel wat ver gedreven! Ook correspondeerden zij schriftelijk, om niet overvallen te worden, en kwamen zij bij elkander, dan werd het werk zorgvuldig bedekt. Jammer, dat de geschiedenis van die groote meesters niet wat anders, dan die kinderachtigheden heeft geboekt.
Men zegt, dat de kunst van glasschilderen verloren is en dat er geheime kunstgrepen bij werden gebruikt. De geheimzinnigheid, waarmeê de gebroeders Crabeth werkten, schijnt daarvan ook te getuigen. Anderen beweren, dat alleen de veranderde omstandigheden oorzaak zijn van 't later verval der kunst. Zeker is het, dat de Lange van Wijngaerden de bewerking opgeeft, gelijk ook in de Geïllustreerde Encyclopaedie dl. VII, i.v. ‘Glasschilderkunst’ van de tegenwoordige hoogte dier kunst bijzonderheden worden meêgedeeld. De groote glazen in den Keulschen Dom heeft ieder gezien, de schoone moderne kunststukken in de Aukirche te Munchen mogt ik voor eenige jaren bewonderen. De vraag is natuurlijk, of deze glazen zich drie honderd jaar zoo goed zullen houden. Wij doen niets af van den roem van het voorgeslacht, als wij 't hopen en wenschen. Als de vader der nieuwere

{==277==} {>>pagina-aanduiding<<}
glasschilderkunst wordt wederom een Hollander genoemd, Bernhard van Linge, die ten tijde van Jacobus I in Engeland leefde. Naar het schijnt, wordt de St. Janskerk in den Bosch op den duur een waardige tegenhanger van de St. Janskerk te Gouda, maar ik geloof niet, dat de glazen aldaar van inlandschen oorsprong zijn. De Lange van Wijngaerden had honderd daalders uitgeloofd aan den kunstenaar, wiens glasschilderij op de tentoonstelling van 1820 het best zou worden gekeurd. Of er destijds proeven zijn ingeleverd, is mij niet gebleken.

Na 't langdurig kerkbezoek is 't een genot, de frissche buitenlucht weêr in te ademen en na de inspanning van het zien, is 't niet onaangenaam, het oog eens wat rust te gunnen. Toch kan ik u niet lang buiten de muren laten vertoeven. Wat in Gouda een bezoek verdient, is meestal binnen de wanden te vinden, en ik zal u dienen te brengen in localiteiten, waar 't vrij wat minder verkwikkelijk is, dan onder de hooge gewelven der statige St. Janskerk. Ook zal ik van uwe aandacht nog niet weinig moeten vergen, wanneer gij mij naar eenige zeer belangrijke Goudsche fabrieken volgen wilt. Kunstgenot kan ik u niet beloven, ge zult integendeel met zeer eenvoudige en hoogst onelegante grondstoffen kennis moeten maken. Maar stellig zult gij niet zonder belangstelling opmerken, hoe de schrandere geest en de vaardige hand des menschen die tot kunstwerken in hunne soort weet te herscheppen. Trouwens, de stukjes glas, de klompjes lood, de potjes verw in het atelier der Crabeths, waren ook zoo aantrekkelijk niet, en wat heeft hun genie er niet van gemaakt! Of is het heiligschennis, een goudsche pijp, een stearinekaars, een kluwen garen, een baleinen zweep in éénen adem te noemen en op ééne lijn te plaatsen met grootsche scheppingen, als de doop in de Jordaan of Elia's offerande? Misschien wel. Maar is het toch niet willekeurig, als wij het woord kunst in dezen zin beperken tot datgene, wat uitsluitend tot het ge-
{==278==} {>>pagina-aanduiding<<}
bied van het schoone behoort? Is dáár niet de kunst, waar de mensch met zelfbewustheid de gaven der natuur weet te gebruiken tot een zeker doel, waar des menschen heerschappij over het geschapene begint? En zien wij geen allermerkwaardigste heerschappij van den geest over de stof, als wij de gewrochten der industrie mogen gadeslaan? Werktuigelijke arbeid speelt daarbij een groote rol, technische vaardigheid is vaak bij den werkman hoofdvereischte. Maar ontbreekt het machinale
geheel bij 't bewerken van het kunstproduct? Kan de handigheid bij den artist worden gemist? Zal de industrieëel niet zooveel mogelijk ook met de eischen der schoonheid rekening houden en trachten, zijn voortbrengsel ook behagelijk te maken voor het oog? En vervult het genie ons met bewondering, als het de meesterwerken schiep der kunst, buigen wij ons ook niet met eerbied voor het genie, dat werktuigen uitvond, natuurwetten wist toe te passen, natuurkrachten te gebruiken en de ontdekkingen der wetenschap dienstbaar te maken aan de verrijking van het leven? Zoo laat ons zonder vrees voor majesteitsschennis de prachtige kunstgalerij verwisselen voor de nederige fabriek. Maar terwijl op 't gebied der kunst 't ons vooral te doen is om het voltooide werk, is 't ons in het rijk der nijverheid vooral te doen om de bewerking zelve, om de wijze waarop de ruwe grondstof gebragt wordt in den vorm, waarin zij bruikbaar en nuttig wordt. - Het zal u intusschen vermoedelijk niet onaangenaam zijn, vooraf eens een deel der stad te doorwandelen. Het frissche groen, dat achter de groote kerk ons oog verkwikt, trekt ons in de eerste plaats tot zich. Door al dien kleurengloed vermoeid, is het u welkom, even tot rust te komen. Wij vinden er gelegenheid toe in het jonge plantsoen, waar wij ons op een der ijzeren banken neêrzetten. Gij kunt in 't voorbijgaan nog eens den blik werpen op het schoone, statige kerkgebouw, wiens graauwe muren, wiens hooge daken, wiens kloeke vormen het waardig maken, zulk een tempel van godsdienst en kunst te zijn. Van het plantsoen vertoont het zich in al zijn majesteit, en dwaalt uw oog langs de wanden van het koor, dan bemerkt gij, even

{==279==} {>>pagina-aanduiding<<}
boven het smalle water, dat aan dezen kant zijn' voet bespoelt, een' ouden steen, die nog van het vroegere kerkgebouw heugenis draagt en het opschrift bewaart: Het Cour is gefoundert 1485.
Het plantsoen is het voormalige kerkhof. Wij betreuren het niet, dat de begraafplaatsen der dooden niet meer te midden der levenden zijn, en wij achten het ook voor Gouda geen schade, dat het oude kerkhof voor eenige jaren is geruimd. Maar het treft ons, dat de piëteit der Goudsche burgerij een uitzondering heeft gemaakt omtrent één' doode, die er rust. De grijze predikant der Hervormde gemeente, Ds. Krom, had de plek aangewezen, waar hij wenschte te worden neêrgelegd, als hij zou gestorven zijn. Die wensch werd vervuld, en de eerbied voor de nagedachtenis van den algemeen beminden man liet zijn gebeente daar rusten, - in het jonge plantsoen overschaduwt en beveiligt een boschje zijn graf. Tegenover het koor der kerk verrijzen aan de overzijde van het plantsoen een paar nieuwerwetsche gevels. Het eene gebouw is het garnizoenshospitaal, en op sommige tijden van den dag raadt gij ligtelijk aan de jeugdige bende, die het andere intreedt of er uitstroomt als een losgelaten bergstroom, dat het een stads-armenschool is. Het torenvormige gebouwtje daarnevens, met zijn puntboogramen en zijn leijen dak, is als een overblijfsel van ouden tijd te herkennen, al is het gerestaureerd en gemoderniseerd. Het is tegenwoordig het armenkantoor, 't was vroeger de zoogenaamde Jeruzalemskapel, volgens de overlevering gesticht door twee broeders, die een bedevaart naar het H. graf hadden gemaakt en naar het model daarvan deze kapel hadden laten bouwen; en men verhaalt er bij, dat, toen er eenig verschil van gevoelen omtrent enkele bijzonderheden ontstond, één der beiden de reis nog eens maakte, om zich goed op de hoogte te stellen. Die zag dus evenmin tegen een togtje op, als onze Amsterdamsche wandelaar. Welligt wil deze heer zich bij gelegenheid wel eens gaan overtuigen, in hoever de kapel in haar tegenwoordige gedaante nog met die van het H. graf overeenkomt. Naar de af-
{==280==} {>>pagina-aanduiding<<}
beeldingen is de gelijkenis niet groot meer, en 
gingen de broeders indertijd zóó naauwgezet te werk, dan mag hun stichting wel vrij wat veranderd zijn in den loop der eeuwen. - Op den anderen hoek van het naauwe steegje ligt het weeshuis, dat niets bijzonders heeft. Een paar weezen in kostuum zijn boven de hoofddeur in steen gehouwen. 't Gebouw schijnt te klein voor de behoefte, althans de jongsten zijn in het voormalig proveniershuis aan de Gouwe gehuisvest. Ongemerkt hebben wij den wandelstaf weêr opgenomen, en tegenover het weeshuis zien wij een' grooten muur, met een geestig poortje versierd. De steen boven den ingang vertoont eenige aardige oude mannetjes met het onderschrift ‘tempora labuntur’ (de tijden gaan voorbij), en de kroonlijst verkondigt ‘Spartam nacti’ (wij zijn te Sparta aangekomen). Twee oudjes daarboven houden het Goudsche wapen, en een gevelsteen vermeldt het jaartal 1614 als den tijd, waarin dit keurig werk daar werd geplaatst. Jammer, dat de dienaresse der nieuwerwetsche verlichting, een prozaïsche gaslantaren, het geheel half bedekt en meer dan half bederft. In dit gesticht, welks vriendelijke witte zijgevel wij reeds van onze bank uit het plantsoen hadden gezien, brengen eenige ouden van dagen een' kalmen levensavond door. 't Is ook inwendig vrolijk en gezellig. Ruime zalen voor den maaltijd en voor het verkeer, een groote binnenplaats, als tuin aangelegd, overvloed van licht, nette kamers, moeten 't hier een begeerlijk verblijf maken, voor wie op zijn' ouden dag nog wat gezond van lichaam en ziel mag zijn. Nu het steegje tusschen weeshuis en armenkantoor ingeslagen; hooge, bijna blinde muren regts en links; mooi is het niet; gelukkig is 't ook niet lang. Het brengt ons op den Groenen weg, waar gij evenwel niets moet zoeken, dat op groen gelijkt. Integendeel, gij vindt regts van de straat, die dezen ‘groenen weg’ doorsnijdt, een nieuw gebouw met een' hoogen muur, links een oud gebouw met
verweloozen gevel. Het eerste is tegenwoordig ook een stadsarmenschool. Treft gij het nu, dat gij een' schamelen vertegen-woordiger der ‘spes patriae’ hoort zeggen: ‘ik ga naar de ge-
{==281==} {>>pagina-aanduiding<<}
vangenis’, veroordeel hem dan niet te haastig, alsof zijn onleerzaamheid aldus oneerbiediglijk zijn school ‘een gevangenis’ noemde. Hij is eenvoudig een antiquaar op zijn manier, die zich herinnert, dat hier tot het jaar 1854 het Goudsche tuchthuis stond, in de laatste jaren bestemd voor vrouwelijke gevangenen. Toen het afgekeurd en verlaten was, werd een nieuwe gevangenis gebouwd, maar de bevolking werd in 1861, tot gering genoegen der Gouwenaars, naar Woerden overgeplaatst, 't Gebouw is gansch verdwenen, en daaraan is niet zooveel verbeurd. Het overoude St. Catharinaklooster was reddeloos bouwvallig geworden. Maar het opschrift boven de poort verdient wel voor de vergetelheid bewaard te worden. Nevens een paar raspende boeven vond men er het versje, dat in de opschriften-poëzy werkelijk een eervolle plaats bekleedt:

Dat gy hier ziet, is anders niet, als een vertooning zonder stem, 
Maar in het huys, daar is het kruys, des deugniets dwang, des luijaarts klem. 
Hier beeld men af, daar is de straf, hier dreigd men, daar geschied de daad. 
En alle beyd', is 't aangeleyd, omdat de mensch zou mijden 't quaad. 


Op de bibliotheek te Rotterdam vond ik een curieus boekje, behelzende 't verhaal, hoe zekere beruchte gaauwdief Pieter van Brakel, den 8sten Januari 1789 uit dit tuchthuis wist te ontsnappen, hoe hij zich geruimen tijd te Antwerpen en te Brussel vermaakte, en hoe hij op zijne beurt verschalkt werd door een' Amsterdammer, die gaarne de voor zijn aanhouding uitgeloofde honderd zilveren ducatons wilde verdienen. In eenige Manuscripten betreffende Gouda, terzelfder plaatse berustend, trof ik eene copie-declaratie aan ‘ten laste van Juffr de Wed. Koen, wegens het apprehenderen en overbrengen van haar soon na het Tugthuys’. (Jan. 1758). 't Was zeker een ‘mauvais sujet’, die op verzoek van zijne moeder in 't verbeterhuis werd geplaatst. 35 gulden 4 stuivers werd haar voor deze onaangename zaak in rekening gebragt. En nu wij toch eens aan het tuchthuis zijn,

{==282==} {>>pagina-aanduiding<<}
maak ik de Goudsche navorschers opmerkzaam op een schrijven van den Heer von Spörcken, Envoyé Extraordinair van Z.M. den Koning (van Engeland) als Keurvorst van Hanover aan de schepenen van Gouda, ged. 39 Junij 1753. Hij beklaaagt zich daarin, dat schepenen twee Hanoversche kooplieden hadden gearresteerd en hen, toen hun onschuld gebleken was, wel hadden losgelaten, maar geen satisfactie gegeven of vergoeding van schade, die op ruim 3000 gulden berekend werd. Hij verzoekt vriendelijk vergoeding en belooft van wege zijne regeering, gelijke behandeling voor de Goudsche kooplieden. Wat de oorzaak hunner arrestatie was, heb ik niet kunnen nagaan, noch, hoe de zaak afliep. Een belangrijk handschrift van vijf deelen in 4o, getiteld Senatoria en, benevens notulen van de Goudsche vroedschap, vooral mededeelingen bevattend van de gecommitteerden ter vergaderingder Algemeene Staten, loopt van 1737 tot 1748. Dit kon mij dus niet op weg helpen, en uit de goudmijn der stadsnieuwtjes, de Nederlandsche jaarboeken, trachtte ik vergeefs eenig berigt omtrent deze zaak op te delven. - Acht gij dit van wat te uitsluitend Goudsch belang, om er u mede bezig te houden? Welnu, dan zij 't in 't voorbijgaan gezegd tot wie er soms belang in stellen, en ik plaats u voor het oude gebouw, regts van het straatje. Gij leest daar, boven den ingang, met groote letters: Werkinrigting tot wering der Bedelarij. Ook een uitsluitend Goudsch belang? Zeker is deze inrigting tot zegen geweest voor de stad, die tot 1849 om de talrijkheid en de onbeschaamdheid van haar bedelaars heinde en ver berucht was. De kwijning, die Hogendorp in 1819 opmerkte, was voorwaar niet afgenomen, en maar al te droevig bevestigd zijn practische opmerking, ‘dat de liefdegaven, ter vergoeding van het te geringe loon, de zedelijke kwaal van het pauperisme verergeren en het volk bederven.’ Maar de proef, vóór 25 jaar genomen en
sints dien tijd geregeld voortgezet, schijnt zóó goed te zijn uitgevallen, dat ten algemeenen nutte de aandacht mag worden gevestigd op het verslag, den 2den Januarij 1875 uitgebragt door den voorzitter van het Bestuur, den man, die het plan opvatte, die sym-
{==283==} {>>pagina-aanduiding<<}
pathie en medewerkers wist te vinden, die moed hield, onder goed en kwaad gerucht, onder tallooze bezwaren, en aan het eind van het eerste 25jarig tijdvak met blijdschap en dankbaarheid aan God en de menschen mogt wijzen op zooveel goeds, dat er tot stand was gebragt, - den oud-notaris W.J. Fortuyn Droogleever. Wie nu aan kennis van het latijn een overgroote mate van naïveteit paarde, zou kunnen meenen, dat men te Gouda den bedelaars de classieke talen leerde, om hun ruwe gemoederen te verzachten en hun levensvreugde te verhoogen. Immers, hij leest boven de deur:
praesidium. atque. decus. quae. sunt. et. gaudia. vitae.

formant. hic. animos. graeca. latina. rudes.
Maar de schrandere bestuurders der inrigting namen voorloopig andere middelen te baat, tot bereiking van hun doel. Gelijk wij zooeven stonden voor een gevangenis, die een school werd, zoo staan wij voor een gewezen school, die opzettelijk min of meer gevangenisachtig werd ingerigt. Beide gebouwen hebben dit gemeen, dat zij vóór de hervorming kloosters waren. Dit gesticht was het cellebroeders convent, Emmaüs genoemd. Later werd het de Latijnsche school, en toen in 1849 tot de oprigting van een gymnasium was besloten, kwam het huis met groóte zalen en ruime binnenplaats ledig. De regering der stad stond het af aan de commissie: den 2den Januari 1850 werd het geopend, en het geven van aalmoezen hield op. Reeds den eersten dag meldden zich 119 personen ter opname aan, den tweeden 174, den derden 220. Noodig bleek althans de inrigting wel. Eens, het was den 5den Januarij 1854, bedroeg dit getal zelfs 936! In die maand werden door elkander dagelijks 647 personen opgenomen! En dat in eene stad, die toen even over de 14,500 inwoners telde. Welk een zegen reeds, aan die honderden werk te kunnen geven en brood! Maar opzettelijk slecht betaald en vervelend werk. Maar opzettelijk ook niet meer, dan roggebrood en water. De inrigting moest bedelarij weren, geen luiheid voeden, geen bestaande industrie benadeelen.

{==284==} {>>pagina-aanduiding<<}
De gansche huishouding was op den voet eener gevangenis ingerigt, en ondanks de theorieën van hoofdschuddenden en de bezwaren der stuurlui aan wal, - de waarachtige liefde, die geen strengheid schroomt, de kloeke moed, die liever wil beproeven, dan klagen en redeneren, de taaije volharding, die geen miskenning vreesde, die hard durfde zijn waar het noodig was en voor allerlei opoffering niet bezweek - zij hebben het gewonnen. De bedelarij is uit Gouda verdwenen, en sints de stearinekaarsenfabriek en de machinale garenspinnerij tal van handen aan het werk konden zetten, was het zelfs mogelijk, ouden van dagen, die niet in het gasthuis konden verpleegd worden, in de inrigting optenernen en te verzorgen. De Goudsche werkinrigting tot wering van bedelarij is niet volmaakt, dat erkennen hare bestuurders ten volle. Maar zij is niettemin een welgeslaagde proeve, om een verschrikkelijk vraagstuk optelossen. Zij verdient in hooge mate een bezoek, en het verslag, in 1875 uitgebragt, moge worden geraadpleegd door allen, die de hand willen slaan aan den ploeg, om te beproeven wat zij kunnen.

Zooveel armoede, zooveel bedelarij in Gouda! Nog in 1874 werden er 20318 opgenomen. Wel waren er nooit meer, dan 64 per dag, maar, al is dat groote verbetering bij vorige jaren, en al zijn alleen de jaren 1860 en 1865 gunstiger, toen 't hoogste getal der verpleegden 54 en 50 bedroeg, toch is het nog te veel. Maar trek er sints 1866 de 36 vast verpleegden af, en het cijfer wordt dan veel meer bevredigend. Wij kunnen dan de verhouding niet ongunstig noemen in eene fabriekstad, waar ulto. December 1873 16,000 zielen woonden. En wij kunnen zeggen, dat ook in de wintermaanden te Gouda werk is voor wie werken wil, en dat althans de inrigting tot wering der bedelarij de luiheid waarlijk niet in de hand heeft gewerkt! Waar vinden zij werk? Wat werk vinden zij? Laat ons nu een paar fabrieken gaan bezoeken.

{==285==} {>>pagina-aanduiding<<}

Wij brengen het eerst een bezoek aan de eigenaardige Goudsche industrie. De pijpenfabriek heeft het eerst aanspraak op onze belangstelling. Zij heeft de oudste regten. Overigens zouden zij, noch door hun tegenwoordige beteekenis, noch door het aangrijpende hunner machineriën die voorkeur wettigen. Gouda telt nu nog 44 pijpenfabrieken. In 1751 waren er 374, eene eeuw later, volgens officieele opgaaf, nog 119. Evenwel werden in 1853 niet meer dan 672 werklieden gebruikt, thans arbeiden er ongeveer 900. Dat is dus geen achteruitgang. Ten tijde van den grootsten bloei hielden zij, volgens opgave, 3000 arbeiders bezig. In verhouding is de toestand dus niet zooveel ongunstiger. 't Kan echter ook zijn, dat het getal van 3000 arbeiders in dienst der pijpenindustrie onjuist is. Althans Hogendorp spreekt, bij zijn bezoek te Gouda in 1819, van 7000, ‘die er van heeten te bestaan’. Maar dit bestaan was gedeeltelijk al zeer gering. Hij had onder de menigte ‘veel ellende gewaar kunnen worden en eenige uitgehongerde lichamen’. Er zullen in elk geval onder die 374 veel kleine fabriekjes geweest zijn, gelijk onder het haast ongeloofelijke getal van 350 brouwerijen, die hier vroeger moeten hebben bestaan, stellig ook de vele huizen zijn opgenomen, waar men zijn eigen scharrebier brouwde, zooals sommige boeren in Twenthe nog doen. Cijfers zonder toelichting kunnen zeer bedriegelijk zijn.

Ook elders worden pijpen van aardewerk gebakken, maar de Goudsche pijp is de pijp bij uitnemendheid, - de pijp, - en 't is zelfs niet noodig, het zelfstandig naamwoord te noemen. Een ‘gouwenaar’ is niet een inwoner van Gouda, een gouwenaar is een pijp. Verschillende soorten van rooktoestellen worden te Gouda vervaardigd. De geest des tijds liet ook hier zijn' invloed gelden. Men maakt er reispijpjes, cigarenpijpjes, zakpijpjes, met regten, met gebogen, met geslingerden steel als een waldhoren. Men maakt er kabaalkoppen, - knodsen, waarmeê

{==286==} {>>pagina-aanduiding<<}
men des noods een' vijand zou verpletteren, - maar de echte gouwenaar is de lange pijp, regt van steel, klein van kop, fijn van stof. ‘Er zijn eijeren in gebakken’, zegt het volksgeloof. Deze pijp is het symbool der Hollandsche gezelligheid en kalmte, - vreemdelingen zeggen, van de Hollandsche huisbakkenheid en langzaamheid. Zonder haar, - bijna zou ik zeggen: zonder dezelve, - kan de buitenlander zich nog steeds evenmin den Hollander voorstellen als zonder ‘trekschuyt’. Wie hier reisde, zag de pijp en de trekschuit, en 't behoorde onder zijn levendigste reisindrukken, dat hij beiden gezien had. Beiden bragten het hunne toe tot de vorming van den volksaard. Even onmogelijk als het is, in een trekschuit driftig te zijn, even onmogelijk is het, zich kwaad te maken met een pijp. Gij wordt warm, maar gij moet eerst uw pijp neêrleggen, en hebt gij 't gedaan, de rede heeft de overhand reeds behouden en de vlaag is voorbijgegaan. Wie zóó woedend wordt, dat hij zijn pijp in stukken werpt, die verkeert in een' bedenkelijken staat van opgewondenheid. De ter dood veroordeelde, die, naar het volksverhaal, met de pijp in den mond naar de strafplaats ging, haar uitklopte en voorzigtig tegen den voet der galg zette, is de type van koelbloedigheid. Wie het deed met een cigaar in den mond en het ‘eindje’ wegwierp, zou de type van ploertigheid zijn. - De gouwenaar behoorde eigenaardig bij de luifels, waaronder onze vaderen zoo kalm en rustig zich neêrzetten, om met den buurman een praatje te maken of het dolce far niente te genieten, als de dagtaak was volbragt. 't Was zoo zalig, de langzaam opstijgende wolkjes na te oogen. En wie wat te doen wilde hebben, die oefende zich in het maken van kunstige kringetjes van den rook, en de geest had bezigheid, die ontspande zonder. aftematten. De luifels en de stoepbanken verdwenen. De toenemende drukte op straat deed die lastige hindernissen opruimen.
Het leven werd gejaagd, ongezellig. Ons geslacht heeft geen' tijd meer, om voor de deur te zitten, - zoo zegt men althans, - maar 't vertoef in café's en bierhallen schijnt dan geen' tijd te vereischen. De spoorwegen zijn doodelijk voor

{==287==} {>>pagina-aanduiding<<}
de gouwenaars. Het jonge Holland verachtte ze diep, als de zinnebeelden van pruikerigheid. Reeds Hildebrand klaagde, dat het pruttelend moffentuig en de cigaar ze verving. De Goudsche fabrieken gevoelden het, de Goudsche bedelaarsbevolking legde er getuigenis van af. Ook het buitenland droeg van de toenemende kwijning de schuld; hier werd het fabrikaat buitengesloten, elders zwaar belast. Tegenwoordig schijnt de ‘vader-landsche’ in het vaderland weêr wat meer in eere te komen. 't Jonge Holland is al wat ouder en kalmer geworden, en de bestellingen voor het buitenland nemen weêr toe. 't Zou ons van harte verblijden, al ware 't alleen om den wille der werklieden, die in de fabrieken een' arbeid vinden, voor hun krachten berekend, en een loon, dat wel niet overvloedig is, maar dat toch in den laatsten tijd wat is verhoogd, en voldoende om velen voor gebrek te bewaren, die onmogelijk ander werk ter hand zouden kunnen nemen.
Wij zijn de stad dwars doorgegaan en gekomen in een enge straat, aan wier einde de geestige torenspits oprijst, die van het voormalig St. Barbara Klooster overbleef. Hier is een pijpenfabriek. Verwacht geen paleis der industrie, reusachtig van omvang, met de rookkolom, die uit den hoogen schoorsteen omhoog golft, als de banier van den toren der adellijke burgt. 't Is een gewoon burgerhuis. Veel ruimte eischt deze industrie niet; stoom kan zij niet gebruiken; de meesten harer werklieden houdt zij in hun eigen huis aan den gang. Deze fabriek is eene der oudsten in Gouda. Sints in het begin der 17de eeuw het vervaardigen van tabakspijpen hier werd ingevoerd, behoorde zij aan dezelfde familie, die er nog het bedrijf uitoefent. Willem Stevens begon haar omstreeks 1630. Wij treden de lage deur binnen, een bekrompen gangetje door. Welwillend is ons toegang verleend; de jongste compagnon der firma van der Want zelf geleidt ons; de oudste zal ons straks zijn Museum, zijn heiligdom, toonen. Hier ligt de grondstof: fijne, ligtgrijze klei, die vooral uit den omtrek van Maastricht afkomstig is. De oude pijpjes, grof van klei, zullen wel gebakken zijn van den voor-
{==288==} {>>pagina-aanduiding<<}
raad, dien de omtrek der stad zelve opleverde. Daar ginds wordt de klei fijngemalen en met water vermengd; in taaije, vierkante blokken afgedeeld, wordt zij naar boven op de werkkamers gebragt. Nu komen er tal van handen aan te pas: dertigmaal moet iedere pijp in handen worden genomen, eer zij wordt afgeleverd. Zie hier het begin der bewerking. Bejaarde mannen rollen de taaije specie in reepen van de vereischte lengte en geven den ruwen vorm van den kop er aan. Anderen fatsoeneren haar in een koperen, met hout bekleeden vorm en drukken met een houten stop de opening in den kop, die tevens, zoo noodig, hier zijn versiering krijgt in half verheven beeldwerk. Dan wordt de steel doorgeboord met een lang ijzerdraad, en dit is het werk, dat de meeste oplettendheid en oefening
vereischt. Wie 't gewoon zijn, gaan er verbazend handig meê om. Wie 't pas leert, boort telkens en telkens weêr mis. De pijpen, die wat fantastisch van vorm moeten zijn, worden vervolgens gebogen, geslingerd, gestrikt, geknoopt. De klei is geduldig en laat zich bewerken, zooals men wil. De taak. der mannen is hiermeê vooreerst afgeloopen, en de jeugdige pijp komt in handen der vrouwen. De oneffenheden worden met een scherp mesje weggenomen, maar vooral moet nu op de gewone Goudsche pijp de kop in de goede rigting worden gesteld. Hij wordt afgesneden en er weer op geplaatst zooals 't behoort, tegelijk krijgt hij het knopje aan den achterkant, waarop het merk der pijp wordt gestempeld. Wederom gaat zij naar andere vrouwen, die haar polijsten, anderen, die haar met een vloeistof bestrijken, waardoor het glazuur er opkomt, anderen, die haar, met vele lotgenooten, met den kop naar beneden in holle steenen kegels plaatsen en de ruimte aanvullen met pijpenstof. Zoo gaan de pijpen naar den oven: daar worden zij gebakken, later stuk voor stuk nagezien, gesorteerd, ingepakt, verzonden. Zoo is er vrij wat handenarbeid toe noodig, eer de pijp gereed is. De betaling gaat per stuk. De mannen verdienen in de week van ƒ 3,50 tot ƒ 7, - , de vrouwen van ƒ 2, - tot ƒ 3, - , de kinderen van ƒ 1, - tot ƒ 1,50. Wij moeten nu ook de bakkerij zien, maar vooraf nemen wij

{==289==} {>>pagina-aanduiding<<}
kennis van de verzameling, die de eigenaar heeft aangelegd, waarin, behalve exemplaren van alle soorten, die hij vervaardigt, ook enkele der alleroudste producten der fabriek worden bewaard. Zoo als bekend is, zijn deze oude pijpjes dik en zeer kort van steel en klein van kop. Trouwens ‘toeback suygen’ of ‘drincken’ was nog een weelde, die niet ieder zich veroorloven kon; en gelijk men in het ‘koffijhuis’ ging, toen de koffij nog niet in het huisgezin werd gedronken, zoo ging men in de 17de eeuw een pijp rooken in de ‘tabagie’. Onmisbaar voor de pijpmakers zijn de ‘potterijen’. Er zijn te Gouda elf pottebakkerijen, die een paar honderd werklieden noodig hebben. De verdiensten zijn hier hooger; het werk eischt ook meer mannenkracht. Een man verdient van ƒ 7,50 tot ƒ 13, - , een jongen van ƒ 3,50 tot ƒ.4,50 per week. In het rumoerige jaar 1747 lagen de pijpenmakers met de pottebakkers overhoop. De eersten dwongen de regering, hun verlof te geven tot het plaatsen van ovens in hunne eigene fabrieken, maar 't bleek tot schade van beide partijen. En niet onnatuurlijk. In den oven is veel meer ruimte en hitte, dan tot het bakken van de pijpen noodig is, en deze overvloed wordt met voordeel gebruikt voor het fabrikaat van grof aardewerk, dat bij de boeren grooten aftrek vindt. 't Is wel aardig, het aardewerk te zien vormen. De werkman zit op een bankje en heeft voor zich een rond tafeltje (de schijf), dat hij met den eenen voet in snel draaijende beweging brengt, en met verwonderlijke vlugheid vormt hij met de hand den leemklomp tot wat hij wil. Een énkele druk met den vinger, en er groeit een kom, een pan, een komfoor, een test, die in een oogenblik gefatsoeneerd wordt, van oor of tuit voorzien en dan met een touwtje van de schijf losgesneden. Nu verlaat het voorwerp de werkplaats, wordt een weinig gedroogd, in- en uitwendig met
glazuur begoten en dan in den oven tot zijn verdere bestemming gereed gemaakt.
Gelukkig voor den vaardigen werkman, dat pijpen en aarden potten breekbaar zijn. Ongeloofelijk is de menigte, die hij dagelijks afleveren kan!

{==290==} {>>pagina-aanduiding<<}

Van vrij wat nieuwer dagteekening en van vrij wat grooter omvang is de Goudsche stearinekaarsenfabriek. Wij begeven ons naar den IJselkant en passeren de sluis, die het IJselwater van dat der Gouwe gescheiden houdt, en wij gaan de dubbele klapbrug over, die ons naar een plantsoen buiten de stad voert. Boven en tusschen de boomen vertoonen zich de hooge schoorsteenen der fabriek. Maar laat ons, alvorens den toegang te vragen, het frissche rivier- en stadsgezigt genieten, dat hier waarlijk aantrekkelijk genoeg is. Met een sterke kromming nadert hier de IJsel de stad, zoodat van de rivier niet veel is te zien. Langs den uiterwaard, die aan den overkant, voor den met hoog geboomte gekroonden dijk zich uitstrekt, schiet zij in snelle vaart voorwaarts. Aan deze zijde ligt de Veerstal, de plaats van het veer over den IJsel, en staan een paar steenen palen met wapenhoudende leeuwen op de plek, waar vroeger de Rotterdamsche poort heeft gestaan. Het muurtje langs de kade heeft stellig vaak vrij wat te lijden van het opgestuwde water, en niet zelden komt de stevige vloedplank te pas, om de doorgangen af te sluiten. Dan zijn het dagen van bezorgdheid in Gouda! De geschiedenis vermeldt als bange dagen bij uitnemendheid de Novemberdagen van 1775, toen de sluisdeuren dreigden te bezwijken voor den geweldigen aandrang. Maar ook zonder zulke hevige beroeringen kan een hooge vloed zeer onaangename gevolgen hebben, vooral voor den minderen man, in de lager liggende buurten, wier woningen dan blootstaan aan een bezoek, dat voor 't oogenblik zelf hoogst onwelkom is, en dat nog lang daarna vochtigheid en ziekte met zich brengt. Inderdaad worden in de rapporten der geneeskundige commissie die overstroomingen, benevens de onvoldoende voeding en het slechte drink-water, onder de hoofdredenen vermeld, waarom de gezondheidstoestand te Gouda zoo ongunstig is, al roemen haar stedebeschrijvers om strijd haar gezonde ligging. Werkelijk was het vroeger niet zooveel beter, al 
scheen de sterfte minder algemeen bekend. Ik vind opgeteekend, dat in 1646 gedoopt werden 557 kinderen ('t getal der geboorten zal wel niet veel grooter zijn

{==291==} {>>pagina-aanduiding<<}
geweest), en stierven 687 menschen. Maar Gouda had eenmaal den naam van gezond te zijn, en de een schreef het den ander na. Behoorlijke doorspoeling tot afvoer der onreinheden en verkrijgbaarstelling van gezuiverd drinkwater bij het heerschen van epidemische ziekten, heeft reeds verbetering aangebragt. Toch stuit nog veel af op de groote kosten, en ook de bevolking schijnt geenszins vrij van die zorgeloosheid en traagheid, die liever doet sterven aan de cholera, dan de geringe moeite te doen, om zich van beter drinkwater te voorzien.
Smal en kronkelend is de IJsel en vóórdat de stoomvaart de bezwaren, aan een gebrekkig vaarwater verbonden, voor een deel had helpen overwinnen, werd te Gouda veel geklaagd over zandbanken en ondiepten in de rivier. Met groote belangstelling moeten de stedelijke regenten hebben hooren rapporteeren, hoe den 2den Julij 1738 door zekeren Jacob van Borselen aan H.H. Grootmogenden was vertoond zijne uitvinding van twee machines, om alle killen toe te dammen en alle zandplaten weg te ruimen uit de rivieren. Met goede hope, ook voor hunne stad, zal 't hen hebben vervuld, dat de Leidsche professoren Wittichius en 's Gravesande ‘deselve infaillibel hadden gevonden’. En met droefheid hadden zij gehoord, dat gecommitteerde raden de proef er mede niet hadden willen nemen, omdat zij opzagen tegen de kosten. De groote machine zou trouwens 24000 gulden kosten, de kleine 3000. Evenwel, de proef werd genomen. De uit vinder had de machines te Rotterdam laten maken, en op de Maas zouden zij in werking worden gebragt. Gespannen verwachting van duizenden belanghebbenden en nieuwsgierigen, ook wel uit de goede stad Gouda. Helaas! ‘de machine deed geen operatie en was van geen succes ter wereld’. De Rotterdamsche jongens lachten en jouwden den ongelukkigen ontwerper uit en hadden hem haast in de haven geworpen. Gouda moest de zandplaten in den IJsel nog dulden, en nog ten jare 1821 wist de schrijver van ‘Mijne herrinneringen van Gouda’ (de heer H. Griffioen van Waerder) er niets anders op, dan ten behoeve der scheepvaart een jaagpad aan te leggen.

{==292==} {>>pagina-aanduiding<<}

Voor de verdediging van Gouda zijn de sluizen aan den IJselkant altijd van het hoogste belang geweest. Binnen vierentwintig uur kunnen daardoor al de omliggende landen in een ontoegankelijke watermassa veranderd worden. In het jaar 1672 werd de voortgang der Franschen daardoor gestuit en 's Gravenhage beveiligd. Toen Leiden door de Spanjaarden werd belegerd, droegen deze wateren de geuzenschepen, en niet ver van Gouda werd een opening in den dijk gemaakt, om de reddende vloot door te laten. Zoo is Holland: water dat tot land werd gemaakt; land, dat, als het noodig is, weer in water verandert. Zoo is het water in Holland. Een vijand, bedwongen om te dienen, beheerscht om te beschermen. Maar ook een dienaar, die zijn kluisters schudt en verbreekt - altijd een maagt, die niet toelaat, te sluimeren en op de verworven lauweren te rusten.
In dien strijd heeft Nederland zijn geestkracht gewonnen. Blijve het daardoor wakker en kloek. En worde 't bewaard voor de treurige noodzakelijkheid, zijn land weêr prijs te geven aan de wateren! Krachtig is het middel ter verdediging, maar verderfelijk voor veler belangen. Geen wonder, dat de boeren in 1672 met geweld gedwongen moesten worden, de onderwaterzetting toe te laten en verhinderd, het overstroomde gedeelte weêr te laten droogloopen!
Mogt ooit de nood weêr aan den man komen, ontbreke 't dan niet aan een krachtig bestuur, dat durft doortasten, en aan de vaderlandsliefde, die eigen schade voor de groote en goede zaak wil dragen!






{==293==} {>>pagina-aanduiding<<}

Een bezoek te Gouda. 
    
Tweede gedeelte.

De gebouwen en terreinen der stearine-kaarsenfabriek beslaan eene aanmerkelijke oppervlakte. Uit een aesthetisch oogpunt beschouwd, is er niet veel aantrekkelijks te zien, en de reukzenuwen worden ook niet zeer aangenaam aangedaan. Dat laat zich verwachten bij eene industrie, wier grondstoffen zijn, talk en palmolie. De groote vaten, van Afrika's Westkust aangevoerd, verspreiden reeds van verre een' scherpen, doordringenden reuk; het afvloeij ende water is donkergeel gekleurd, en treedt gij de fabriekgebouwen binnen, dan ondervindt gij, dat in onderscheidene localen eene atmosfeer heerscht, die u onwillekeurig aan de walmende moerassen, onder het ondoordringbaar loofdak der dompige wouden en onder den benaauwenden, drukkenden hemel van het vaderland der palmolie doet denken. Laat u dat intusschen niet afschrikken, 't Zal u ook niet aan aangename verrassingen ontbreken, als gij ziet, wat uit deze onverkwikkelijke ingrediënten te voorschijn komt, en gij zult een' belangwekkenden tak van nijverheid leeren kennen, die met eere de geduchte mededinging

{==294==} {>>pagina-aanduiding<<}
met het buitenland volhoudt. Gij zult tevens kunnen opmerken, wat de magt is van zuinigheid in het kleine en onaanzienlijke. Immers, als 't van deze fabriek getuigd mag worden, dat zij, ondanks sommige ongunstige omstandigheden, jaar op jaar haar aandeelhouders goede vruchten oplevert, dan is het voor een goed deel, omdat hier niets verloren gaat. Maar er is vrij wat studie, nadenken en ervaring noodig geweest, om het zoover te brengen!
Ten jare 1853 werd hier een klein fabriekje opgerigt, dat in de maand October met 19 werklieden in werking kwam. Thans houdt zij 425 arbeiders bezig, omstreeks anderhalve ton gouds betaalt zij jaarlijks aan arbeidsloon en werkt met een zestal stoomketels. In 1874 verbruikte zij 6,200000 kilogr. grondstoffen en leverde ongeveer 12,000,000 pakken kaarsen af. Bovendien oefent zij een' aanmerkelijken invloed uit op den bloei van de vlechterij van kaarsenpitten, die met stoom wordt gedreven en nevens haar, ook de fabrieken te Amsterdam en te Schiedam van de benoodigde pitten voorziet.
Welwillend werd ons op ons verzoek de toegang vergund. De Heer van Itterson, de ingenieur der fabriek, verpligtte ons, door ons zelf rond te leiden en ons in staat te stellen, de gansche bewerking in bijzonderheden gade te slaan. Verwacht nu evenwel geene beschrijving, die voor een' technicus van belang zou zijn, maar vergenoegt u met de poging, om te doen zien, wat een oningewijd maar belangstellend opmerker in de stearine-kaarsenfabriek te Gouda onder de oogen krijgt.
De hoofdbestanddeelen, die verwerkt moeten worden, zijn palmolie en talk. Te zamen vermengd, vormen zij vet, die uit vloeibare en vaste stoffen bestaat. Het hoofddoel der bewerking is, de vaste stoffen van de vloeibaren af te scheiden. De eersten leveren de stearine, de laatsten glycerine en oleïne of oliezuur. Natuurlijk moeten uit die producten ook alle onreinheden verwijderd zijn. Treden wij nu het eerste locaal binnen, dan zien wij, hoe de palmolie en talk, dooreen gemengd, in groote kuipen door stoom worden gekookt, om ze de eerste zuivering te doen ondergaan. Een dikke laag van donkerkleurig, borrelend schuim

{==295==} {>>pagina-aanduiding<<}
bedekt de kuipen; wat daaronder ligt verborgen, is aanvankelijk gezuiverd en geklaard en wordt nu met stoom naar eene hoogere verdieping opgepompt. Van hier komt het vet, in vloeibaren toestand, in de toestellen waar het afscheidingsproces begint. Wat hier gewonnen wordt, is deels glycerine, die nog eene zuivering moet ondergaan, deels stearine, die nog met oliezuur vermengd is. Het glycerine-houdend vet, zwart van kleur, wordt daar ginds met kalk gezuiverd; de glycerine vloeit af als een helder, stroogeel vocht, dat nu geschikt is om in den handel te worden gebragt. Een zwart pek blijft achter, dat vroeger verloren ging, maar waarvoor nu ook eene bestemming gevonden is.
De stearine, die reeds aanvankelijk is gewonnen, moet nog van het oliezuur ontdaan worden. Daartoe wordt zij gegoten in vrij groote, platte bakken en vormt, koud geworden, reeds een tamelijk vaste, maar toch nog weeke, geelachttg witte zelfstandigheid van langwerpig vierkante gedaante. Deze koeken komen nu vooreerst in wollen zakken onder de koude pers, die met een' druk van 300000 k. de meeste oleïne er uitdrijft. Deze olie wordt opgevangen en verkocht, meest aan de bleekers, die haar gebruiken tot het bereiden van kunstzeep; een ander deel bewijst als machineolie goede diensten.
De aldus reeds grootendeels gezuiverde koek wordt nu nog eens in een' haren zak aan eene tweede persing onderworpen, ditmaal onder de warme pers, om er alle nog aanwezige olie uit te verwijderen, en de stearine, als een harde, witte, doorschijnende plaat, is geschikt, om tot gewone kaarsen gegoten te worden. Is zij voor kaarsen van prima qualiteit bestemd, dan wordt zij nog eens gekookt en geperst, om den hoogst mogelijken graad van zuiverheid te verkrijgen. En nu is het oogenblik gekomen, waarop de stearine hare merkwaardige herschepping zal ondergaan. Wij komen in eene lange, frissche, goed verlichte zaal, waar menigte van vrouwen en meisjes in drukke beweging zijn, - een menschelijke beijenkorf. Hier is de gieterij. Een groot aantal toestellen, naar op hun' kant gelegde raamkozijnen gelijkende, dienen tot het gieten van de kaarsen. In den naar boven gekeerden

{==296==} {>>pagina-aanduiding<<}
kant van dit raam wordt een lange staaf, met een aantal holle tinnen kokers als franje behangen, aangebragt. Een vernuftig werktuig brengt de gesponnen katoenen pit in de lengte door de kokers heen, en nu haast zich de vlugge werkster, haar kaarsen te gieten. In de zaal staan eenige kuipen met eene dunne, geelachtige vloeistof; dat is de gesmolten stearine, die vooral niet te koud moet worden, of er zouden gaatjes in de kaarsen vallen. Een soort van gieters worden met dit vocht gevuld en voorzigtig in de kokers leêggoten. Een kleine beweging met de hand, waardoor de machine de pit boven en beneden afsnijdt, en zie, daar wordt de inhoud der kokers aan een' ijzeren staaf er uit geligt. 't Is een verrassend gezigt. De herschepping is geschied. Als door een' tooverslag is de onaanzienlijke geele vloeistof veranderd in zuivere, witte kaarsen, die in lange rijen nederhangen. Zij zijn nu nagenoeg gereed. Alleenlijk worden zij in een ander locaal op een soort van rad glad gemaakt, en verder in de bekende blaauwe étui's naar lengte en dikte ingepakt.
Gij ziet elders in de fabriek de magazijnen voor 't papier, en de werkplaatsen, waar de étui's met groote handigheid worden gevouwen en geplakt. Zij vorderen jaarlijks voor meer dan een ton gouds aan papier. Ginds worden de pakkisten getimmerd; daar worden de tinnen kaarsenvormen gegoten, beproefd, hersteld. Ook in smederij en kuiperij vindt menig hand haar werk. Elders weêr wordt de olie, die nog in den afval overbleef, door kooking en persing verzameld. Niets mag verloren gaan. Zelfs wat na deze bewerking nog rest, wordt verkocht. Het gaat naar Brussel, waar eene fabriek uit dit schijnbaar onbruikbaar vuil nog 12 perc. olie drijft, maar om de groote kosten en het groote gevaar aan deze industrie verbonden, laat men hier de wijsheid niet door de zuinigheid bedriegen.
Als het noodig is, kunnen hier 300,000 kaarsen op één' dag gegoten worden; 380 mud steenkool worden in een etmaal verbruikt.

{==297==} {>>pagina-aanduiding<<}

Kon ik u wel beloven, dat gij in de stearine-kaarsenfabriek eene belangwekkende werkzaamheid zoudt aanschouwen, niet, dat uw reukzenuwen gestreeld zouden worden, of dat uw schoonheidsgevoel zou worden bevredigd, hetzelfde geldt van de machinale garenspinnerij, waarheen ik u thans uitnoodig mij te volgen. Gij hebt ook daar zeer eenvoudige grondstoffen te verwachten, - vlas en hennip, - en een zeer eenvoudig product, - garen, - deels in zeer groven toestand, maar zelfs in zijn hoogste volkomenheid nog niet veel anders dan touw. Gij moet u voorbereiden op een oorverdoovend geraas en op wolken van stof, die u in neus en mond zullen dringen en zich hechten aan uw kleed eren. Maar versmaadt gij 't eenvoudige, vreest gij rumoer en stofwolk niet, kom dan en zie, hoe menig alledaagsche benoodigheid hier uit de ruwe grondstof wordt te voorschijn gebragt.
Gouda is van ouds een hoofdzetel van klein-garen spinnerijen geweest, maar allengs was hun getal aanmerkelijk afgenomen, hoewel nog altijd eenige honderden personen er hun bestaan door vinden. Daar zij veel kinderen gebruiken, werd de wet, om overmatigen arbeid en verwaarloozing van kinderen tegen te gaan, door dezen tak van nijverheid geenszins met gejuich begroet. Voor de fabrikanten was het dan ook een niet gering nadeel. Immers, vrij wat werk vereischt volstrekt den arbeid van meer volwassenen niet, en kan voor de zoodanigen ook geen genoegzaam loon opleveren. Ook voor vele ouders was de maatregel schadelijk, die hen van de verdiensten hunner kinderen beroofde. Maar van den anderen kant is het betreurenswaardig, als jonge kinderen geheel aan onderwijs en opvoeding worden onttrokken, en de ondervinding heeft het geleerd, wat er uit een zedelijk en maatschappelijk oogpunt wordt van de jeugd, aldus in den dampkring der fabrieken opgegroeid. Wat anders is te wachten, dan een bedorven en ontzenuwd geslacht, voor niets anders dan tot den meest werktuigelijken handenarbeid geschikt! Op den duur zal de wet gunstig moeten werken: de fabrieken zullen moeten zien, hoe zij de tijdelijke bezwaren te boven komen: de ouders

{==298==} {>>pagina-aanduiding<<}
zullen het moeten leeren, dat zij hun kinderen niet hebben ontvangen, om ze eenvoudig als werkmachines te gebruiken; de menschenvriend zal de middelen moeten zoeken, waardoor de maatregel werkelijk ten zegen der kinderen gedijen kan.
De machinale garenspinnerij te Gouda werd in 1862 opgerigt. Aan den Turfcingel verheft zich het hooge gebouw, waar ons de toegang wordt vergund met dezelfde welwillendheid, die wij overal in Gouda vonden.
Toen de stoom reeds in tal van fabrieken de drijfkracht was geworden, duurde het nog een' geruimen tijd, eer de kunst was gevonden om de garens machinaal te spinnen. Keizer Napoleon I, wiens scherpe blik zooveel omvatte, had het groote belang eener machinale spinnerij reeds ingezien en in 1810 een prijs van een millioen francs uitgeloofd aan den vernuftige of gelukkige, die de vereischte werktuigen wist uit te denken, maar lang werd er vruchteloos gezocht. De gebroeders Girard te Parijs vonden ten laatste een tamelijk bruikbare machine uit, die ook in Engeland werd ingevoerd en door onderzoek en ervaring allengs veel verbeterd werd. In 1838 waren in Engeland reeds 352 dergelijke werktuigen in gebruik.
De tactiek, in de spinnerijen gevolgd, is, door herhaalde bewerking uit de losse, pluizige grondstof draden van genoegzame sterkte te verkrijgen. Beginnen wij met het begin, dan zien wij eerst, hoe de bij het hekelen van vlas of hennip afgevallen stof gebragt wordt in sterke werktuigen, een soort van trommels, waarin draaijende cylinders met scherpe punten het uit elkander scheuren en op elkander sluitende rollen 't vervormen tot groote vellen, waarin reeds eenige, hoewel nog geringe, zamenhang is. Het veelvuldig afval vindt zijn' weg naar de papierfabriek.
In eene andere machine worden de vellen gevormd tot lange, smalle strooken, lint genoemd, die geregeld worden neêrgevleid in groote tinnen kokers, of, gelijk zij in de fabriekstaal heeten, kannen. Zes zulke kannen worden bij een derde werktuig, de set, geplaatst. Een rad grijpt het lint, en vereenigt den inhoud der kannen tot een draad, die op een grove houten

{==299==} {>>pagina-aanduiding<<}
klos wordt gewonden. Hiermede is het eerste deel der bewerking afgeloopen. Men heeft althans een draad van eenige sterkte verkregen, en nu begint het eigenlijk spinnen. De klossen worden naar den wagen gebragt, daar regtstandig op ijzeren spillen gestoken en de draden van twee of meer met snelle wenteling ineengedraaid en op kleinere klossen gewonden, waarbij de langzaam op- en neergaande geleidestaaf voor geregelde opwinding zorgt. Kinderen hebben de taak, om de gebroken draden terstond weer aan te hechten en de volle klossen door anderen te vervangen.
Op de spinbank wordt deze bewerking nog eens herhaald, en de draden van verscheidene klossen, dus tot eene vereenigd, verkrijgen allengs een tamelijke sterkte. Maar wat aldus gewonnen is, behoort nog maar tot de soorten van geringere qualiteit, die voor de weverijen van grove stoffen dienen. Het garen, dat sterker moet worden, komt op de tweernmachine, waar het naar den eisch verdubbeld wordt. Is het nu tot strengen gewonden, dan kan het ingepakt worden en verzonden of opgelegd in het magazijn.
Op de bovenverdieping der fabriek heeft eene dergelijke bewerking plaats, maar de machines zijn daar bestemd en ingerigt tot het leveren van beter en fijner fabrikaat. Hier werkt men niet met het stof, maar met het vlas of de hennip zelve.
De grondstof wordt tot tweemaal toe gehekeld door scherpe kammen en wordt daardoor zacht en glanzig. Ook hier wordt eerst lint gevormd en in kannen overgebragt. De inhoud van drieentwintig kannen wordt vereenigd tot één sliver. Twaalf slivers komen weder in ééne kan zamen; drie zulke kannen, zesendertig slivers dus, vormen weêr eene kan, en de gezamenlijke inhoud van negen zulke kannen levert eindelijk den draad, die gesponnen kan worden. 't Is dus na te gaan, hoe sterk zulk een draad reeds is, maar hoeveel arbeid is er ook reeds gedaan en hoe menig vernuftig werktuig heeft zijn dienst reeds geleend, eer het zoover was gekomen!
Zware, sterke machines spinnen hier het garen en brengen

{==300==} {>>pagina-aanduiding<<}
het op klossen over. Tal van oogen zien uit, dat er geen verwarring komt en geen stilstand plaats heeft. Tal van vlugge vingers zijn altijd gereed, iedere verwikkeling te herstellen. Lichaamskracht vereischt de bewerking niet, wèl oplettendheid en vaardigheid. Navolgenswaardig is het, dat de gevaarlijke raderen der machines achter stevig ijzeren hekwerk draaijen, om zooveel mogelijk ongelukken te voorkomen. Het eendraadsgaren wordt meest door de schoenmakers gebruikt, ook gaat het naar de weverijen van fijne linnens; het twee- en driedraads garen is tot naai-, pak- en bindgaren bestemd.
De machinale garenspinnerij had in 1874 130 werklieden, die deels in daghuur, deels op stuk werken. Voor de laatsten is dus opmerkzaamheid en vlugheid van belang: over de eersten waakt contrôle en toezigt, opdat zij niet afwezig blijven, of, aanwezig zijnde, niet luijeren.

Naar ik hoop, is uw oog nog niet te vermoeid van het zien, uw voet van het wandelen, uw hoofd van het geraas der machines, om mij nog te volgen naar een paar inrigtingen, die ook ons bezoek waardig zijn. Onderweg wijs ik u nog wel het een en ander van verschillenden aard. Al kunnen wij ons de blijdschap voorstellen, waarmede de Engelsche tourist besloot, om veertien dagen te vertoeven op eene plaats, waar, naar de ootmoedige bekentenis van den herbergier, ‘niets hoegenaamd te zien’ was, nu wij eenmaal te Gouda zijn gekomen, om te zien, dienen wij onzen tijd goed te besteden. Op de plaats, waar ik u brengen wil, kunt gij tot rust komen, want ik leid u naar een heiligdom der kalme wetenschap, in 't gezelschap der boeken, die zwijgen, zoolang men hen niets vraagt. Wij gaan naar de openbare bibliotheek, de Librye, gelijk zij van ouds heette, gelijk zij nog wordt genoemd, behalve in de officiëele taal, die alle schilderachtigheid en alle eigenaardigheid

{==t.o. 301==} {>>pagina-aanduiding<<}


{== afbeelding 
	
P.A. Schipperus del.lith.

Gouda.

Lith Emrik & Binger
==} {>>afbeelding<<}
    


{==301==} {>>pagina-aanduiding<<}
door haar gereglementeerde eenvormigheid doodt. Het woord librye vertegenwoordigt een geschiedenis: het herinnert aan de oude herkomst der verzameling, het spreekt van 't verwelfde vertrek, waarin zij een drietal eeuwen werd bewaard, het bereidt u eenigszins voor op wat gij er vinden zult: Het woord openbare boekerij zegt niets, althans niets omtrent het karakter der collectie. Een openbare boekerij is een verzameling van boeken, die voor 't algemeen open staat, - rijker of armer, beter of minder goed ingerigt, maar overigens gelijk alle anderen van dien aard. Dat woord stelt ook eischen, die de Goudsche librye vooralsnog niet bevredigen kan. Wij gaan naar de librye. Wij willen vooreerst den Turfcingel nog maar volgen. Is dat niet de naaste weg, wij genieten ten minste wat frissche lucht en laten het stof der garenspinnerij wat wegwaaijen, eer wij ons wagen aan het stof, naar het algemeen gevoelen van oude boeken onafscheidelijk. Daarvoor behoeft gij intusschen in de librye niet al te bevreesd te zijn.
De ijzergieterij aan den overkant van den cingel, of de loodwitfabriek, die daar ginds zijn' schoorsteen verheft, behooren niet tot de bepaald Goudsche eigenaardigheden en die bezoeken wij heden dus niet. Wij komen langs de Gouwe de stad weer binnen en gaan het bestedelinghuis voorbij, weleer het klooster van St. Marie, tegenwoordig gedeeltelijk verhuurd, gedeeltelijk ingerigt voor jonge weeskinderen, gedeeltelijk voor gehuwde onderofficieren: een zonderlinge vermenging! Kloeke heerenhuizen en nette winkels versieren de beide kaden aan de Gouwe, en schoon is het stadsgezigt, dat aan het einde, bij de Vischmarkt, den wandelaar boeit. 't Is daar nog een regt schilderachtig hoekje, met de brug over het breede water, met de afwisselende lijnen der onregelmatige huizen, met het hooge dak der St. Janskerk, een echt Hollandsch stadsgezigt, ernstig en toch zoo vol leven. Wij werpen op de deftige Haven een' blik over de lange rij der statige gevels, half achter het groen der boomen verscholen en vergeten niet, op het overoude Catharina-gasthuis te letten, waar reeds in 1391 de nonnen van het St. Catharina-convent het werk

{==302==} {>>pagina-aanduiding<<}
der barmhartigheid pleegden. Daarnevens staat de voormalige Gasthuiskerk, vroeger behoorende aan de Waalsche gemeente, in 1817 door koning Willem I aan de R. Catholieken geschonken, op een wijze, die niet zonder zeer ernstige tegenspraak bleef, daar de gemeente zich bezwaard gevoelde, dat haar leeraar, tegen zijne en hare begeerte, gepensioneerd en haar kerk- gebouw haar ontnomen werd.
Is het nu niet des Woendags, tusschen 12 en 2 ure, dan moeten wij de Oosthaven nog wat verder op, om den custus der librye te verzoeken, dat hij ons het heiligdom ontsluite. Geweigerd wordt het niet, maar de vreemdeling moet zelf maar trachten uit te vorschen, waar hij dien beamte heeft te vinden. De catalogus der boekerij vermeldt, dat de ingang is tegenover de kosterswoning, maar aan dien ingang heeft men niet veel, wanneer hij gesloten is. De toegang tot de librye was vroeger in de kerk, door een ouderwetsche deur, waar boven nog te lezen staat:
librye,

discere ne cesses.
Zij behoorde dan ook vroeger aan de kerk. De grondslag der boekverzameling was gelegd door de boekerij, die de onderpastoor der St. Janskerk, Roelof Jansz. van Monnikendam, haar gelegateerd had; geschenken en erflatingen hadden haar in den loop eener eeuw belangrijk genoeg gemaakt, om ten haren behoeve in 1647 het locaal in te rigten, waarin zij nog wordt bewaard. Het vertrek maakt een' eigenaardigen indruk. Het is ons, of wij in eene oude kloosterbibliotheek zijn verplaatst. De steenen vloer, het ronde verwelf, de kleine vensterramen, de schouwe in den hoek, het sobere ameublement, dat behalve de boekenkasten langs den wand en de dubbele kast in het midden, uit een' lessenaar onder de ramen, een' ouden kachel en een tafel voor het vreemdelingen-boek bestaat, vormt een schilderachtig geheel. Comfort is er niet veel. De weelde van een' geleerden bibliothekaris veroorlooft Gouda zich nog niet. Maar de custos is dienstvaardig, hij heeft hart voor de zaak en van zijne bibliotheek is hij ge-
{==303==} {>>pagina-aanduiding<<}
noegzaam op de hoogte. Den gewonen bezoeker laat hij de belangrijkste drukken en boekwerken zien. Ook de handschriften en plaatwerken zijn op aanvrage te bezigtigen, en wie voor zijn studie een of ander noodig heeft, vindt de libryemeesters altijd bereid, het gebruik er van toe te staan. Gelijk te verwachten is, men vindt hier vooral godgeleerdheid en kerkgeschiedenis, natuur- en geneeskunde uit de 16de en 17de eeuw vertegenwoordigd, ook door enkele belangrijke handschriften. Menig foliant, met zijn' verouderden inhoud, geniet dan ook een ongestoorde rust. Voor de geschiedenis van Gouda, bepaaldelijk van de Goudsche boekdrukkerijen, is de verzameling van groot gewigt. Men heeft zich toegelegd op het bijeen brengen van alle voortbrengselen der Goudsche drukpers uit de 15de eeuw en op het verzamelen van wat op de stad zelve, haar gebouwen, haar beroemde inwoners enz. betrekking heeft. Bovendien is in den laatsten tijd het 
voornaamste aangekocht, wat op het gebied van geschiedenis en letterkunde in Nederland in het licht verschijnt.
Een overzigt, van hetgeen de bibliotheek bevat, zou hier niet op zijne plaats zijn. Martinus Nijhoff in den Haag heeft in 1874 den uitvoerigen catalogus bewerkt en uitgegeven.

Sints den Koningsdag, 12 Mei 1874, telt Gouda een zeer bezienswaardige inrigting te meer, die nevens de librye genoemd en bezocht verdient te worden en daarmede in zekeren zin één geheel uitmaakt, omdat zij evenzeer betrekking heeft op de geschiedenis der stad, haar kunst, haar nijverheid, het huiselijk en openbaar leven harer burgers, haar groote mannen, haar in menig opzigt merkwaardig verleden. Op dien 12den Mei 1874 werd in het gebouw Arti et Legi op de groote markt het stedelijk Museum geopend, dat, hoewel nog in zijn begin, toch reeds op eervolle vermelding regt heeft en een bewijs te meer is, van hoeveel belang het moet worden geacht, als in de steden - en waarom ook niet in de dorpen? - eene verzameling wordt aangelegd

{==304==} {>>pagina-aanduiding<<}
van wat in openbare gebouwen en bij bijzondere personen vaak in het duister verborgen of slecht bewaard is. Menig voorwerp, voor den bezitter niets dan een aardigheid, wordt van beteekenis, als 't zijne plaats verkrijgt onder andere voorwerpen van zijne soort. Menig kostbaar werkstuk, ook voor de geschiedenis van kunst en industrie van gewigt, vroeger aan weinigen bekend, komt dan ten bate van allen aan het licht. Menige bijzonderheid, bewaard door luim of liefhebberij van den eigenaar, maar bij diens dood vervreemd en ver weg gevoerd, blijft dan ter plaatse waar zij behoort. En het blijkt dan vaak, wat onbekende schatten hier en daar nog schuilen. Bovendien, menigeen heeft iets, of vindt iets uit den ouden tijd, waaraan hij zelf niet hecht en waar hij geen' weg meê weet: 't wordt verkocht, weggeschonken, verwaarloosd, de kinderen spelen er meê. Hoe veel zou er niet bewaard zijn gebleven, als men geweten had, dat er eene inrigting bestond, waar iedere kleinigheid met dankbaarheid ontvangen werd! En niemand behoeft immers afstand te doen van zijn, eigendomsregt. Wie het zijne behouden wil, geve 't eenvoudig aan het Museum in bruikleen. Laat ons hopen, dat het goede voorbeeld van Gouda en van enkele andere steden navolging vinde. En laat ons hopen, dat de regering bewogen kunne worden, eene niet al te karige ondersteuning te geven, daar, waar de doelmatige inrigting van een locaal, waar de voorwerpen ook genoegzaam tegen brandgevaar beveiligd zijn, door te groote geldelijke bezwaren mogt worden belemmerd. Een goede beschrijvende catalogus met afbeeldingen voorzien, zou daarbij zijn groot nut hebben.
Van de verzameling te Gouda bestaat nog geen catalogus, maar de zaak is in goede handen. De ruimte, waarover de commissie voor het Museum beschikken kan, laat ook nog te wenschen over, maar wanneer het gelukt, een geschikt locaal voor de muziekschool elders te vinden, dan bestaat het uitzigt, dat zij de daarvoor nu nog bestemde zaal zal verkrijgen. Daarmede zou voor de rangschikking der voorwerpen veel gewonnen zijn. Leid ik u nu door het Museum rond, dan is 't mijn voornemen
    
{==305==} {>>pagina-aanduiding<<}
 niet, een volledig overzigt te geven. Alleen op enkele tentoon-gestelde zaken en op eenige rubrieken wil ik u opmerkzaam maken. En wel in de allereerste plaats brengen wij onze hulde aan de kroon der verzameling, aan den prachtigen beker, door Jacoba van Beijeren geschonken aan de schutters van den Ouden Doelen, die niet alleen eene vereeniging tot oefening in den wapenhandel, maar ook een geestelijke broederschap vormden en bij haar in hooge gunst stonden. De beker bestaat uit een' verguld zilveren kop, rustende op een kostbaar en kunstig bewerkt voetstuk, versierd met acht tafereelen uit het lijden van Christus in email, met twaalf medaillons, waarop de apostelen zijn voorgesteld, met de gedreven beeldjes der profeten en van de geëmailleerde wapenschildjes van Beijeren en Gouda voorzien. Dit schoone kunstwerk, dat Gouda's stedebeschrijver, Ignatius Walvis, nog gezien had, was sedert verdwenen. Maar zie, toen de remonstrantsche predikant J.N. Scheltema, ijverig navorscher van de oudheden en de geschiedenis der stad zijner inwoning, op den zolder van het raadhuis een onderzoek instelde, viel hem toevallig een oud kisje in handen, onder allerlei rommel verborgen, met allerlei prullen gevuld. Daaruit kwam een beker voor den dag, onkenbaar door stof en aanslag, maar die niettemin reeds in den staat zijner vernedering een belangrijke waarde te vermoeden gaf. Gereinigd en opgemaakt, bleek het dan ook werkelijk een kostbaarheid van den eersten rang, waarvoor een reizend Engelschman 25000 gulden bood, gelukkig - ter eere van Gouda zij 't vermeld - gelukkig te vergeefs. Vermoedelijk was de beker wel met opzet in onrustige tijden zoo verborgen, om voor plunderaars, vreemden of stadgenooten, beveiligd te zijn, en zóó goed was dit doel bereikt, dat later niemand zijn bestaan meer vermoedde. Wie weet, wat elders op die wijze nog schuilt!
Het Museum bezit eenige schilderijen, waarvan vooral opmerking verdient een zeer fraai doek van Ferdinand Bol, voorstellende een' colonel en vier kapiteins der Goudsche schutterij in het schilderachtig kostuum der 17de eeuw. Vijf schutters uit den tegenwoordigen tijd zouden zich minder tot eene be-
{==306==} {>>pagina-aanduiding<<}
vallige groep laten vereenigen! Van Wouter Pietersz Crabeth, den kleinzoon van den grooten glasschilder, is een verdienstelijk stuk, - het laatste, dat hij vervaardigd heeft, - afkomstig uit den ouden of St. Joris-doelen. 't Is een krijgsraad der schutterij; zelf is hij er op voorgesteld. Ook van zijn' leermeester Cornelis Keetel is een schilderstuk aanwezig, op de gewone manier, niet, naar zijn eigenaardige liefhebberij, met duim en vinger of met den voet geschilderd, en nog een ander van Jan Dame de Vet, den veelbelovenden jonggestorven kunstenaar. Antonius van Montfoort, gezegd van Blokland, heeft er eene groote flink gecomponeerde schilderij, de onthoofding van den apostel Jacobus, en Cornelia de Rijk een bezienswaardig dierstuk. Onder de merkwaardigheden worden getoond een in den trant van Rembrandt geschilderd portret van Pieter Pot, als kind door een' schipper in een ijzeren pot gevonden, in 't weeshuis opgevoed, later te Antwerpen een vermogend koopman, die aan het weeshuis de som van 30000 gulden vermaakte, en het conterfeitsel van een' notaris, met een paar laarzen in de hand, die hij beloofde, ‘vrolijk’ te zullen schenken aan den man binnen Gouda's wallen, die ‘zijn wijf’ niet ontzag. Men zegt, dat in zijn' tijd niemand ‘in het Goudsche dal’ den uitgeloofden prijs heeft verdiend.
Dat trouwens in Gouda de ‘sceldende wiven’ van ouds niet ontbraken, en niet altijd ongestraft bleven, wordt bewezen door een paar zware steenen, met een' ijzeren keten verbonden, die daar ginds liggen tentoongesteld. Een extract uit de stedelijke rekening, er op geplakt, vermeldt:
‘Luyck, steenhouwer, van den steen, dien de sceldende

vrouwen dragen sullen................................	14 plack.
Pieter die smit, van die steenen met yzer te beslaan...	12 plack.’

Dit paar steenen hing de stedelijke Regering ‘vrolijk’ om den hals der vrouwen, die hare mannen of elkander niet ontzagen. Dirk Crabeth had voor kijvende dames eene andere straf. Hij teekende ze uit.

{==307==} {>>pagina-aanduiding<<}

Tot de rubriek kunst, waaruit de steenen ons bijna hadden doen afdwalen, behoort nog een groot, oud altaarstuk, terwijl eene groote houtsneêprent, - een zoogenaamde loterij-prent - een proeve levert van de hoogte, waarop de houtsnede in 1609 stond. Het hout, waarin de teekening gesneden is, wordt er bij bewaard. Van het kasteel komen tal van afbeeldingen voor, ook van oude gezigten op de stad. Verdienstelijke teekeningen van Jan Steen, in gansch ander genre dan zijn bekende schilderstukken, en van zijn' schoonvader van Goijen, leveren gezigten op poorten, kloosters en andere gebouwen. Zij zijn afkomstig uit de belangrijke verzameling van de Lange van Wijngaerden. Het Gouda dezer eeuw is op onderscheidene punten zeer goed geteekend, door een' liefhebber, den Mr. broodbakker Verspui. Van eenige kerkglazen vindt men hier copieën, o.a. is hier te zien, wat het bovendeel van koning Filips' glas bevatte, vóór dat het door hagelslag werd vernield. Belangrijk is ook de afbeelding van den tunnel of gang, die van het kasteel onder den IJsel doorliep en nog bestaat, maar niet meer toegankelijk is. Kunstwerken in hunne soort zijn de penteekeningen van den Heer Leonard Venray. De merkwaardige ‘Kaart van de landen door den IJssel besproeid, van af Utrecht tot Rotterdam’, en de kaart van Holland in 1578 door Johan Liefrinck te Leiden, verdienen zeer de aandacht. Ook ‘de eerste globe van Blaeu’ mag niet onopgemerkt worden voorbijgegaan.
De eigenaardige Goudsche industrie wordt herdacht door eene collectie aarden pijpjes, die evenwel nog verre van rijk en volledig is, door de gildekist der pijpmakers en door een houten bord, waarop de fabriekmerken zijn geschilderd. Van de steenbakkers vindt men een aantal schoorsteentegels uit het jaar 1605 en later. Van het touwslagersgilde de nagemaakte banier. Stalen van de Goudsche lakenfabriek uit de 16de eeuw leveren een belangrijke bijdrage tot de geschiedenis van de nijverheid, der stad. De boekdrukkunst wordt vertegenwoordigd door een renteboek van 1490, gedrukt bij Gheraert Leeu, dat welligt meer op de librye of op het gemeentearchief tehuis behoort.

{==308==} {>>pagina-aanduiding<<}

Beeldhouwwerken zijn doorgaans van onzekeren oorsprong. Ik weet dus niet, of ik o.a. het Romeinsche borstbeeld, dat van een der stadspoorten afkomstig is, als proeve van Goudsche kunst mag noemen. Vermoedelijk wél de oude steen met beeldjes, die boven de poort der Jeruzalemskapel heeft gestaan, en misschien ook de goed gesneden houten kop van St. Paulus, den patroon der Collatiebroeders, die sedert 1425 te Gouda waren gevestigd.
Ook van het huiselijk en openbaar leven onzer vaderen ontbreken de herinneringen niet. Een volledige luijermand uit de 17de eeuw spreekt van de zorg, waarmeê de jonggeborene werd ontvangen; een verzameling van schotels en borden, van glazen en bekers, getuigt, dat zij even goed moesten eten en drinken als wij, en enkele groote bokalen bewijzen, voor wie het nog niet wist, dat zij vrij wat meer konden drinken dan wij. De reusachtige Beijersch-bierglazen zullen het nageslacht welligt weêr in deze virtuositeit met het voorgeslacht leeren wedijveren. Deze lazaruskleppen doen voor onze verbeelding de rampzalige slachtoffers eener treurige, nu gelukkig uit onze landpalen verdwenen krankheid oprijzen. En een zeer donkere bladzijde uit het boek der geschiedenis ligt voor ons opgeslagen in het kleine, donkere kamertje, waar gij met afschuw een aantal gruwelijke straf- en foltertuigen vindt, die den hardnekkigsten laudator temporis acti allen lust moeten doen vergaan, om in den ‘goeden ouden tijd’ geleefd te hebben. Van deze barbaarsche zaken vermeld ik alleen den paal met het beschilderde bordje, waarop in levendige kleuren een jongen is voorgesteld, die op zijn baaitje krijgt, met het veelbeteekenend onderschrift:
Straf voor zwanenschenders.
De jeugd, die zich wilde vergrijpen aan het misdrijf, om de zwanen met steenen te gooijen, kon zich voor gewaarschuwd houden, en althans geene onwetendheid voorwenden, want de voorstelling is ondubbelzinnig en duidelijk genoeg. Zij herinnert ons aan de wijze, waarop een landvoogd van Britsch Indië den

{==309==} {>>pagina-aanduiding<<}
inlanders, die niet lezen konden, de verhouding tusschen hen en de Engelschen duidelijk wilde maken. Hij liet twee tafereelen schilderen en die overal verspreiden. Op het eene mishandelt een Engelschman een' inlander, en hij wordt opgehangen. Op het andere mishandelt een inlander een' Engelschman, en hij wordt ook opgehangen. Maar waarom nu juist het zwanenschenden zoo ernstig bedreigd en zoo streng gestraft? 't Was niet zoozeer uit barmhartigheid voor die diersoort boven anderen. Maar de zwanendrift behoorde tot de regten der hooge heerlijkheid, de zwaan was als het symbool daarvan, en wie de zwanen schond, die maakte zich niet alleen aan wreedheid schuldig; die pleegde majesteitschennis.
Vriendelijker dan dit bordje, was zeker de wijze, waarop in later tijd het stedelijk bestuur de straatjeugd uitnoodigde, geen baldadigheid in het nieuw aangelegde plantsoen te plegen. Bij een bezoek voor eenige jaren aan ter Gouw gebragt, las ik er de dichtregelen:

Gouda's burgers, die uw wallen 
Als een schoonen tuin aanschouwt, 
Aan de zorgen van u allen 
Zij dees lusthof toevertrouwd. 


en elders:

Smaakt hier vrij bij zomerweder 
't Schoone, dat natuur u biedt, 
Maar rukt plant noch heester neder, 
Brave burgers doen dat niet. 


Is dit beroep op de burgers mislukt? Mij deed het onaangenaam aan, dat ik bij een later bezoek de versjes te vergeefs zocht en ze vond vervangen door de gewone strafbedreiging tegen ieder, die 't plantsoen schond.
Wij hebben ongemerkt het donkere kamertje verlaten en verlangen niet er weêr terug te keeren. Des noods zouden wij echter nog even kunnen opmerken, dat er ook gevonden worden een paar groote. emmers van ijzeren hoepels vervaardigd, die gediend hebben om vuursignalen van het kasteel te geven, en een paar reusachtige lantarens, mede van het slot afkomstig,

{==310==} {>>pagina-aanduiding<<}
ook lederen brandemmers, vertegenwoordigers van de zoo gebrekkige bluschmiddelen uit den tijd, toen Gouda zoo vaak door brand geteisterd werd.
Herinneringen aan beroemde personen ontbreken in 't Museum niet: een groen glazen fleschje, door Jacob van Heemskerk gebruikt, Leeuwenhoek's zakmicroskoop, Bilderdijk's zakglobe, - aard- en hemelglobe tevens, - tafelschel en cachet van M.H. Tromp, pistolen en degens van hem en Cornelis Tromp, een paar pijpen van den schout-bij-nacht Bisdom, en, wat meer van belang is, teekeningen van door hem ontworpen scheepsmodellen. Een ‘Jacobakannetje’ rekenen wij hier niet bij, al is het in de gracht van 't kasteel gevonden, en al is haar naam er aan verbonden.
Een stuk steen, niet ongelijk aan een half brood, vroeger in het oude vrouwenhuis aan den Kleiweg als een reliek bewaard, herinnert de legende der rijke, onbarmhartige vrouw, die in een' tijd van zwaren hongersnood haar arme zuster brood weigerde. En aan een bijna ongeschonden pannetje is de aandoenlijke geschiedenis verbonden van drie kleine kinderen, in 1821 in het Aalbakkerssteegje door een' instortenden muur verpletterd, terwijl zij in dit pannetje meel gingen halen, om een' uit de dienst teruggekeerden broeder feestelijk te ontvangen. Getuigen uit overoude tijden van gansch anderen aard zijn het kolossale schouderblad van een dier, dat in den omtrek moet zijn gevonden, en de eerste turf, in 1330 uit den nu weêr drooggemaakten Zuidplas gestoken. Veronderstel, dat de echtheid genoegzaam gebleken is; dat die turf zóólang zou zijn bewaard, schijnt wel een weinig verdacht!
Met belangstelling bezigtigt gij eenige oude charters op perkament en een paar belangrijke brieven, die betrekking hebben op de geschiedenis der stad; maar gij vraagt misschien: ‘behooren die eigenlijk niet op 't Archief, meer dan in een Museum?’ Op hunne plaats zijn hier enkele oude wapens, zwaarden, speeren, kogels, een gegoten slang op houten voetstuk, een Deensch zwaard van brons, hier vermoedelijk door een dier oude, geweldige Noormannen achter, gelaten. Als een merkwaardigheid uit

{==311==} {>>pagina-aanduiding<<}
nieuweren tijd weigert gij uwe belangstelling niet aan een' drinkbeker van buffelhoorn, door een' Goudschen burger, den Heer J.F.C. Prince, meêgebragt uit Abyssinie, waar hij als gast in het Engelsche leger den togt tegen den geduchten Negus Theodorus heeft mede gemaakt.
Mij dunkt, niet onbevredigd verlaten wij het Goudsche Museum! Het mag eene aanvankelijk zeer gelukkig geslaagde proeve heeten, om te verzamelen, wat hier en daar was verspreid. Blijve het aanbevolen aan de liefde der Goudsche burgerij, en vinde de ijverige commissie voldoening voor haar zorgen ten behoeve der geschiedenis hunner in menig opzigt zoo belangrijke stad.

Het gebouw Arti et Legi staat op de groote markt, het ruime driehoekige plein, in welks midden het oude, schoone Gothische raadhuis zijn ranke gevelspitsen verheft. De gevel is niet ongeschonden meer bewaard. De oude kruisramen pasten beter bij het geheel, dan de schrale spitsboogvenstertjes, en niet zonder schade heeft de onvermijdelijke portland de afwisseling van den rooden baksteen en den witten zandsteen vervangen. Ook zou ik het gebouw zelf wat te hoog en te smal achten, om regt indrukwekkend te zijn. Maar met dat al bezit Gouda in zijn raadhuis een gebouw, dat door weinigen van dien aard in ons vaderland overtroffen wordt. In 1449 werd met den bouw aangevangen. Naar men zegt, lag het weleer rondom in het water. De gracht moet in 1603 gedempt zijn, en in plaats van de valbrug is toen het bordes met zijn steenen trappen gekomen. Aan den achterkant is een groot schavot aangebragt, op steenen palen rustende, beneden tot koornbeurs ingerigt. Eens was de sierlijkheid der strafplaats een eere voor de stad; tegenwoordig mag 't voor stad en land eene eere worden gerekend, dat het vervallen en verdwijnen kon, als de ruimte daaronder niet nog hare vreedzame bestemming had behouden. Achter het raadhuis prijkt de stadswaag, in 1668 naar het ontwerp van den bouwmeester Pieter Post gesticht en met beeldhouwwerk versierd. Is het stadhuis wat

{==312==} {>>pagina-aanduiding<<}
te rank, de waag zou ik daarentegen wat rijziger van vormen wenschen en zijn versierselen wat minder zwaar. In 1697 werden hier bijna drie en een half millioen ponden kaas gewogen. Het cijfer van ruim een millioen kilo, in 1874 ter markt gebragt, getuigt dus niet van vermeerderde productie, ook al neemt men in aanmerking, dat er bovendien vrij wat kaas terstond aan de pakhuizen en winkels wordt afgeleverd. Vooral blijkt de productie naar verhouding verminderd, als men in rekening brengt, dat tegenwoordig duizenden bunders land zijn gewonnen, waar op het eind der 17de eeuw nog uitgestrekte plassen en poelen werden aangetroffen.
Tot de eigenaardige gebouwen, die het marktveld versieren, mag ook het zoogenaamde Herthuis gerekend worden. Het draagt zijn' naam naar de hertenkoppen aan den gevel, - ook al door het portland van zijn' schilderachtigen tooi beroofd. Volgens de overlevering was het eens een grafelijk jagthuis. Een bewijs voor deze bestemming is mij evenwel niet voorgekomen. In 1572 was het een herberg; Adriaan van Swieten nam er den 24sten Junij van dat jaar met zijn familie en groot gevolg zijn' intrek en vertoefde er tot den 29sten Julij. De stedelijke regering betaalde daarvoor aan Herman Dirxs, ‘waert in het harthuis’, de som van 618 pond, 19 sch. Omstreeks drie eeuwen nog bleef het Harthuis als logement gunstig bekend. Reizigers, die er op Baedekers aanwijzing nog hun anker willen neêrleggen, vinden 't in een' winkel van drogerijen veranderd.

Wij kunnen nu naar het station terugkeeren, maar wanneer de tijd en de opgewektheid niet ontbreekt, kunnen wij niet ver van daar nog eene Goudsche merkwaardigheid bezoeken, die wij hier vóór het jaar 1874 nog niet zouden hebben aangetroffen. Stelt gij belang in 't bezigtigen eener fabriek, die hier te lande eenig in hare soort is, wenscht gij te weten, hoe het balein wordt bewerkt, hoe de zonderlinge mondbekleeding van de reusachtige bewoners der poolzeeën wordt herschapen in sier-
{==313==} {>>pagina-aanduiding<<}
lijke zweepen, in deftige wandelstokken, in eerzame geraamten van regen- en zonnescherm, in de verborgen maar magtige steunsels voor het corset, gij vindt daartoe de gelegenheid in de baleinfabriek de Walvisch, van den Heer J.P. Wernink, op de Boelenkade. Sints jaren te Waddingsveen gevestigd, werd zij eerst onlangs herwaarts overgebragt. Ziehier de grondstof, de lange, zwartgraauwe walvischbaarden, die in hun' vorm aan de zeis der maaijers herinneren. Daar zijn er van verschillende grootte, enkelen van reusachtige lengte. Wat bek moet het zijn, waarin zulk een gevaarte schuilt! De meesten zijn evenwel betrekkelijk klein. De visch wordt te jong gevangen en bereikt daardoor in den regel zijn' vollen wasdom niet. - Wat tafereelen roepen zij ons voor den geest, wat herinneringen wekken zij bij ons op! De poolzee, met haar eenzame klippen, haar ontzaggelijke ijsbergen, haar nog onontsluijerde geheimen; den sterken walvischvaarder met zijn zamengeraapte bemanning, die voor niets terug beeft en niets ontziet. - Daar springen in de verte twee waterstralen als fonteinen omhoog. De booten worden uitgezet en bemand; de kloeke roeijers op de riemen, de harpoenier met zijn nimmer falend wapen op de voorplegt. De jagt begint. In diepe stilte naderen zij het spelend zeemonster. Zij zijn het ter zijde. Daar vliegt de harpoen. Het gekwetste dier duikt met een' krachtigen schok naar beneden. De punt steekt diep in de wonde, de lijn rolt af, met 
pijlsnelle vaart wordt de boot meêgesleept. De visch komt boven, zijn bloed kleurt de zee, de slagen van zijn' geweldigen staart geeselen de wateren. Wee, als één dier slagen het vaartuig treft! Weêr gaat het verder en verder, 't Is een gevaarlijke togt, die beleid eischt en mannenmoed, om niet te versagen! Eindelijk is de strijd beslist, ook ditmaal heeft de mensch gezegevierd, en de kostbare buit wordt in triumf aan boord gebragt. - Voorbij zijn de dagen, waarin Nederland een gansche vloot tot de Groenlandsche visscherij uitzond. Verdwenen is de poëzij, aan de walvischvangst verbonden, sints het mortier een' ontplofbaren kogel toezendt aan de weerlooze prooi. Helaas! aan den naam der walvischvaarders hecht zich tegenwoordig ook de droevige gedachte,

{==314==} {>>pagina-aanduiding<<}
hoe zij voor de bewoners der heerlijke eilanden in de stille Zuidzee tot een' vloek zijn geworden door de zonden en de ziekten, die zij er hebben gebragt!
Men zou het dien onoogelijken walvischbaarden niet aanzeggen, dat zij zóóveel hebben te verhalen. Stil en bescheiden staan zij in hun' hoek, totdat hun tijd komt om aan de bewerking te worden onderworpen, die hen met de beschaafde maatschappij in aanraking zal brengen.
Het hoofdbestanddeel der walvischbaarden is dik, lang, sterk haar, door een vetachtige stof vast ineen gekleefd en daardoor van opmerkelijke veerkracht. Door kooking wordt het overtollige vet en alle onreinheid verwijderd, de lenigheid en buigzaamheid verhoogd: dan worden met scherpe messen strooken van de vereischte lengte en dikte afgesneden; straks maakt de schaaf ze glad en effen. De groote stukken worden tot zweepen of wandelstokken bestemd, wat afvalt doet in paraplui of keurslijf dienst. Hebt gij soms als aandenken een Goudsche pijp meêgenomen, gij kunt u hier van een' doorsteker voorzien. Knop en punt promoveren den baleinen staaf tot wandelstok. De zweep eischt meer bewerking. De eene wordt met katoen, de andere met zijde omwoeld, naarmate haar bestemming verhevener is. Anderen blijven glad en worden met versierselen van gevlochten zilverdraad, agaatsteen, metaal of hoorn voorzien. Elders wordt de slag gevlochten, en ook leidsels van wit of rood of blaauw koord worden er vervaardigd. Voor de stukrijders der artillerie zijn korte, dikke baleinen met lederen slag een vereischte. Zulk een zweep gaat althans niet voor sieraad mede! Enkele bijzonder schoone exemplaren van het fabrikaat worden afzonderlijk bewaard. Er zijn merkwaardige stukken van zoogenaamd bont balein bij, dat sierlijk en regelmatig zwart en geel is gestreept en zeldzaam wordt, omdat het alleen bij zeer oude visschen voorkomt.
Langs den wand ziet gij in een aantal getuigschriften en medailles, op tentoonstellingen gewonnen, het bewijs, dat de verdiensten dezer fabriek eene billijke erkenning hebben gevonden.

{==315==} {>>pagina-aanduiding<<}

En nu hebben wij te Gouda genoeg gezien. Wij vertoefden in een plaats, belangrijk om hare geschiedenis, belangrijk om hare industrie, belangrijk bovenal om het kunstgenot, dat zij heeft aantebieden. De stad heeft haar' tijd gehad van hoogen bloei, ook dagen van kwijning en achteruitgang zijn gekomen. Betere tijden kwamen, en de toekomst kan zij vertrouwend te gemoet gaan. Aan opgewektheid en leven ontbreekt het er niet. Haar hoogere burgerschool en haar latijnsche school bieden haar beschaafde jongelingschap de gelegenheid tot ontwikkeling, haar lagere scholen worden voldoende genoemd, de schoone kunsten worden er niet veronachtzaamd. Haar arbeidende bevolking vindt er werk en brood. Bedelaars weert zij van haar straten, maar over haar kranken en hulpbehoevenden ontfermt zij zich, en armoede tracht zij te voorkomen. Ging menig tak van nijverheid achteruit, welnu, als het tij verloopt, moeten de bakens verzet worden. Voor het oude, dat zijn' tijd heeft gehad, kwam het nieuwe. Onze beste wenschen voor Gouda, onze bede om een' gunstiger gezondheidstoestand, door goed drinkwater, energie en matigheid. De spoortrein voert ons weg; de kerktorens en de fabriekschoorsteenen verdwijnen voor ons oog. De herinnering aan Avat wij gezien hebben, blijft. En de goede stad van ter Gouw geve bij voortduring aan ons vaderland geleerden als haar Erasmus, kloeke zeevaarders als haar gebroeders de Houtman, kunstenaars als haar Crabeths, dichters als haar van Alphen, staatslieden als haar Beverninck, natuurkundigen als haar Nicolaas Hartsoeker, geschiedvorschers als haar Hendrik van Wijn en de Lange van Wijngaerden. En wat haar verder lot ook zij, worde 't altijd, aan haar bewaarheid, wat zij trouw en fier in haar wapenspreuk schreef:
Per Aspera ad Astera.

Door strijd tot heerlijkheid.


{==316==} {>>pagina-aanduiding<<}

Aanteekeningen.

Behalve de in den tekst genoemde bronnen, (Walvis, de Lange van Wijngaerden, Griffioen van Waerder, v.d. Aa enz.) raadpleegde ik voor bijzonderheden, de Verslagen van den toestand der gemeente Gouda, sedert 1851; van Hogendorp, Bijdragen tot de huishouding van den Staat, dl. IV, Gedenkschrift van het 25 jarig bestaan der werkinrigting tot wering der bedelarij te Gouda (1875), en De inrigting tot het weren der bedelarij te Gouda, door J. Herman de Ridder (1850), Verhaal van en over het toewijzen der tweede hervormde kerk te Gouda aan de Roomsch Catholyken (1818), en eenige andere pamfletten van verschillenden aard. Daarin, gelijk in de Nederl. Jaarboeken en de Senatoria, is nog vrij wat meer te vinden, dan ik kon opnemen. Meer dan een bezoek te Gouda kon ik niet leveren. Aan Dodt van Flensburg ontleende ik eenige bijzonderheden, maar ook hij geeft nog wel meer, dan ik gebruiken kon. De ware geschiedenis der fundatie van de Jeruzalemskapel door Gijsbert Willernsz. Raet in 1505 is te vinden in het Ned. Archief voor kerkelijke geschiedenis van Kist en Rooijaards, Dl. VII. Daar komt ook het stuk voor, waarin hij zijne kapel, gezegd: ‘'t hilich graft’, aan de Collatiebroeders ten geschenke geeft, en nog een en ander over de Broeders des gemeenen levens te Gouda. In hetzelfde deel vond ik nog een oud register der abdij van Egmond.
Over Hertog Erik van Brunswijk is ook te raadplegen v.d. Aa, Biogr. woordenboek. Zijn brief aan de Woerdensche regering is te vinden bij Reudler, Gesch. der Ev. Luth. gem. te Woerden, en de opmerking van Filips van Hessen in Groen v. Prinsterer: Archives, Ser. I, tome II, p. 155 e.v. Over hem, gelijk over de in den tekst genoemde bisschoppen van Luik, Utrecht en Haarlem, geeft Bakhuizen v.d. Brink belangrijke bijzonderheden in zijne Studiën en Schetsen. Het kerkglas No. 5, geschonken door Elburg van Boetselaar, kostte 192 p. 6 sch., volgens de rekening der abdij van Rijnsburg, medegedeeld door Schotel in zijne geschiedenis dier abdij, p. 206.
De gewone gids voor de bezoekers der St. Janskerk is tegenwoordig Chr. Kramm, Beschrijving derberoemde kerkglazen vande St. Janskerk te Gouda. Gouda, 1853. Wat daar voorkomt, is grootendeels ontleend aan Walvis en de Lange van Wijngaerden. Vreemd, dat deze laatste niet heeft opgemerkt, dat de gever van het glas No. 6 niemand anders zijn kan dan Jan de Ligne, en dat het wapen niet dat van Baden, maar dat van Ligne is. Beiden komen geheel overeen, maar ook voor den hertog van Aerschot kwam het wapen van Baden niet te pas. Arembergs zoon, Karel, was werkelijk graaf van Aremberg en hertog van Aerschot door zijn huwelijk met Anna van Croy; hij zou de gever kunnen zijn, maar dan hadden zijn kwartieren anders moeten zijn en dat zijner vrouw niet van der Marck, maar Croy. - V.d. Aa, Biogr. woordenboek, noemt Jan de Ligne verkeerdelijk een zoon van Jacob en Maria van Wassenaar en dus een broeder van Filips, die glas No. 24 schonk. Zijne ouders waren Louis de Ligne en Maria van Bergen.

Een paar misstellingen verbeter ik bij dezen. P. 257 reg. 9 v.b. staat vader, lees broeder. P. 281. De voormalige gevangenis werd niet in een armenschool veranderd, maar in een gemeenteschool voor gewoon lager onderwijs. De knaap, die naar de ‘gevangenis’ ging, was dus geen ‘schamel’ vertegenwoordiger der Spes Patriae. De stadsarmenschool staat er tegenover.
P. 272 schreef ik door een onverklaarbare vergissing Dirk Rafaelsz. Kamphuizen, 't moet zijn Dirk Volkertsz. Coornhert.


            
                
                    
                    
                

{==t.o. 317==} {>>pagina-aanduiding<<}


{== afbeelding 
	
==} {>>afbeelding<<}
    



{==317==} {>>pagina-aanduiding<<}

    In den omtrek van Amersfoort. 
       
Oud-Leusden. - Lockhorst. - de Heilige Berg.

Had Ferdinand Huijck een honderd vijf en twintig jaar later zijn Italiaansche reis gemaakt, dan was van Lennep's prettigste roman niet geschreven geworden. De ‘brave Hendrik’ had dan den Heer Bos en zijne Amalia niet ontmoet, want hij had dan niet, met den wandelstaf in de hand, den schoonen, maar langen, zandigen weg van Amersfoort naar Naarden afgelegd, en hij had noch in de herberg te Soest den geheimzinnigen vreemdeling een dienst bewezen, noch op Guldenhof zijn' tijd met Jetjen Blaek verpraat.
Zijn adellijke gastheer - ondersteld, dat diens ridderhofstad nog niet is gesloopt, - had hem laten brengen aan 't station; hij was met den trein van 11.30 vertrokken, om ten 12.35 bij het Oosterdok te Amsterdam aantekomen. Dan was hij per ‘bus’ naar de Muntsluis gereden, en van daar naar de ouderlijke woning was de afstand te gering, om nog veel avonturen te verwachten. En wat hem toen anderhalven dag kostte, dat had hij nu in iets meer dan een uur gedaan. Zelfs met de beroemde paarden van Jan Stoffelsz had hij moeijelijk vóór het vertrek der

{==318==} {>>pagina-aanduiding<<}
laatste schuit te Naarden kunnen zijn, want de wandelaar kwam op het harde voetpad nagenoeg even vlug voort, als de wagen door het mulle zand. En onder het woeden van het onweêr was toch het doorrijden niet raadzaam geweest; na het aftrekken van de bui was de weg nog lang voor rijtuig onbruikbaar.

Nu heeft de opening van den Oosterspoorweg de liefelijke kwartieren van Eemland en Gooiland als onder de poorten van Amsterdam getrokken. Nu gaat er naauwelijks een zomerdag voorbij, nu breekt althans geen zoroer-Zondag aan, waarop geen zwermen van Amstelaren zich opmaken, om de talrijke schoonheden te gaan genieten, die de nieuw gewonnen voorsteden te smaken geven, 't Was in de omstreken van Haarlem, 't was in Zeist en Driebergen, 't was ook in Velp en Oosterbeek wel te merken, naar men zegt, dat de stroom der uitstapjes makende Amsterdammers een nieuwe bedding had gevonden! Trouwens, Hilversum en 's Graveland, Baarn en Soestdijk waren van ouds in de hoofdstad welbekend. Menig gezin bragt er de zomermaanden door, tal van statige buitenverblijven en vriendelijke optrekjes behoorden aan Amsterdamsche familiën. Wie tijd en geld beschikbaar had, vond er voor het schoone seizoen een heerlijk rustoord, maar voor kleine uitstapjes was de reis te ver en te kostbaar, te vervelend ook, zelfs al was er, sints de dagen van Ferdinand Huijck, door den aanleg van kunstwegen een groote verbetering gekomen. Hilversum en 's Graveland, vroeger alleen per trekschuit of per rijtuig bereikbaar, wonnen iets bij den aanleg van den Rijnspoorweg. Tot Vreeland toe kon men daarvan gebruik maken, maar dan kwam de ‘diligence’, de geele glazenwagen van Buwalda, die langs een' der leelijkste wegen van ons vaderland, langs den open, rooden puinweg over Kortenhoef, den huisvader Zaturdagmiddag naar de zijnen voerde, om hem Zondagavond of uiterlijk Maandagmorgen weêr op te

{==319==} {>>pagina-aanduiding<<}
nemen en hem, geradbraakt en doofgerammeld, te Vreeland afteleveren. - Baarn en Soestdijk waren nog moeijelijker te genaken, 't Ging met den wagen van Floor over Diemerbrug, Muiden en Naarden, door het vlakke land langs de regte vaart, tenzij men de trekschuit koos, op de regte vaart door het vlakke land. Eerst als Naarden achter den rug was, werd het landschap beter. Maar 't was dan nog een lange rid, en had men de schoonheden tusschen Naarden en Laren genoten, dan volgde de eindeloos lange streek der beide Eemnessen, eer men met volle teugen de heerlijkheid mogt smaken van den breeden, vorstelijken straatweg, die van het Eemnesser tolhek leidde naar het deftig Baarn of het liefelijk Soestdijk. Ach, wat was er door de kleine raampjes der bekrompen diligence van die heerlijkheid eigenlijk nog te zien!
In dezen stand van zaken was de opening van den Centraalspoorweg eene aanwinst. Van het station Soest was het Baarnsche bosch met zijn' prachtigen omtrek althans gemakkelijker te bereiken. Op sommige treinen reed een omnibus, en wie den weg te voet wilde afleggen, behoefde zich den togt door het landelijk dorp met zijn uitgestrekte, golvende bouwvelden en zijn reeks van sierlijke villa's, noch de wandeling door de trotsche beuken- en sparrenlanen te beklagen. Maar 't bleef toch nog altijd een tamelijk lange en kostbare reis, en wat kon het brandend heet zijn op den verblindend witten stationsweg, tusschen de kale, stuivende zandheuvels, bij den aanvang van den togt een ongewenschte brijberg, aan het einde een hoogst onwelkome toegift, als ter herinnering, dat hier beneden geen onvermengd genot is te wachten!
Het aloude Amersfoort hoorde zijn kalme rust wèl door het gillen der stoomfluit verstoren, en langs den sierlijken kring zijner rijkbeplante wallen zag het de ‘tweelingbaan’ zich uitstrekken. Zelfs kreeg het een station, voor wien het behagen mogt daar uit te stijgen, maar tot zóóver vloeide de groote stroom der zomerreizigers niet. Geen wonder! Bij beperkten tijd bood Baarn en Soestdijk den wandelaar meer. Alleen wie zich daar wat lan-
{==320==} {>>pagina-aanduiding<<}
ger kon ophouden, kwam ook den omtrek van Amersfoort bezoeken. En wie er eens geweest was, die kwam er weêr, of die scheidde althans met den wensch, dat hij niet voor het laatst die liefelijke landstreek met haar' golvenden bodem, met haar heerlijke bosschen, met haar treffende vergezigten, met haar schoone landgoederen mogt hebben aanschouwd.
Ook tegenwoordig nog verliezen de treinen van den Oosterspoorweg verreweg het grootste deel van hun Amsterdamsche passagiers aan het uitlokkend stationsgebouw te midden van het Baarnsche bosch. Ongelijk hebben zij niet, die dáár den langen zomerdag wenschen doortebrengen. Maar wie een- en andermaal daar heeft rondgedwaald en weêr eens iets anders wil zien, of wie liever eens niet onder de scharen en zwermen van wandelaars wil vertoeven, die reist een weinig verder en vindt in de nabijheid van Amersfoort weêr nieuw en overvloedig natuurschoon, doorgaans ook - niet altijd - de kalmte der akkers en velden, den vrede van het bosch, dien het zingen der vogelen, het droefgeestig kirren der houtduiven en het suizen van den wind in de toppen niet verstoort, maar verhoogt. Heeft hij bovendien oog en hart voor de aantrekkelijkheden eener oude stad, vol antieke geveltjes en schilderachtige stadsgezigten, hij zal, ondanks de wijdberuchte Amersfoortsche keijen, niet onvoldaan de eerwaardige veste doorkruisen.
Amersfoorts inwoners hebben haar' omtrek lief en zij kennen er menig heerlijk plekje, waar zij gaarne hun gasten en bijwoners henenleiden. Op kleiner of grooter afstand is meer dan één punt, dat een bezoek ten volle verdient. Wij, die enkele uren tot onze beschikking hebben, wij maken ditmaal den niet zeer grooten, maar aanbevelenswaardigen togt naar Oud-Leusden, Lockhorst en den Heiligen Berg.

Wanneer wij het verwelooze en half vervallen stationsgebouw verlaten, zien wij in de allereerste plaats eene groote, nieuwe

{==321==} {>>pagina-aanduiding<<}
bierbrouwerij, die den ouden roem van het Amersfoortsche bier heeft op te houden en gelden kan als een onmiskenbaar bewijs, dat een tak van nijverheid, in de vorige eeuwen hier bloeijend, maar sedert nagenoeg geheel gestorven, krachtig is herleefd. De brouwerij zal de geduchte mededinging moeten volhouden door de voortreffelijkheid van haar product. Zij heeft niet meer te rekenen op beschermende bepalingen als die, waarmede keizer Karel V in zijn' tijd de brouwers van Amersfoort begunstigde, door het verbod, dat binnen anderhalve mijl rondom de stad eene brouwerij mügt gevestigd worden. Vermoedelijk zal haar bier ook wel een vreedzamer bestemming behouden, dan het kokend brouwsel, dat in 1427, bij een der menigvuldige aanvallen, die de stad had te weêrstaan, den bestormers van de wallen op het lijf werd gegoten. De dagen, waarin Amersfoort een belegering had te wachten, maar ook zegevierend kon afslaan, zijn voorbij. De omtrek van het station kan overigens wel eenigszins doen denken aan een stad, die een beleg heeft doorgestaan, gelijk het veeltijds het geval is met plaatsen, die een nieuwe toekomst te gemoet gaan. Daar heerscht in vrij ruimen kring de verwarring, die aan een' tijd van overgang is verbonden. Gij vindt er enkele nieuwe villa's en eenige half gesloopte huizen, verlegde wegen en verlaten paden, tuinen in wording en tuinen in ontbinding. Werkelijk laat het zich aanzien, dat binnen niet veel jaren dit schoone gedeelte van ons vaderland tot de zeer bezochte streken zal behooren. Weldra wordt Amersfoort een der middelpunten van verkeer, wanneer de Oosterspoorweg over Apeldoorn naar Zutfen gereed is en wanneer de ontworpen lijn naar Nijmegen tot stand komt. Dan zal zij menigeen, die uit de groote steden zich terug trekt, een aangename woonplaats kunnen zijn. Haar gymnasium en haar hoogere burgerschool zullen menig gezin aantrekken, als gelegenheden tot ontwikkeling van het opkomend geslacht, en niet weinigen, die het 
buitenleven liefhebben, maar voor wie de plaatsen, die tegenwoordig in trek zijn, te vol en te steedsch zijn geworden, kunnen op eenigen afstand der stad rust zonder afgelegenheid

{==322==} {>>pagina-aanduiding<<}
zoeken en vinden. De vruchtbare bouw- en weilanden langs den Eem in de rigting van Soest, de tabaksvelden naar den kant van Nijkerk, de heiden en bosschen aan alle zijden, leveren afwisseling genoeg, om veler neiging en smaak te bevredigen.
Van Amersfoort uit loopen, als stralen uit een middelpunt, tal van straat- en grindwegen. Wij houden ons heden vooral in den omtrek van den Arnhemschen straatweg op. Door de stad heen, of langs de schaduwrijke wallen, die de oude vestingnxuren vervingen, zouden wij terstond dien weg kunnen opzoeken; ook zouden wij den grindweg naar Oud-Leusden kunnen inslaan, die ons, als wij haast hadden, in een half uur derwaarts zou leiden. Maar wien 't niet om den naasten weg te doen is, die kiest in een boschrijke streek geen' kunstweg! De voetpaden, de breede zandsporen, ook de ongebaande wildernissen trekken hem aan. Wat schaadt het, of hij eens dwaalt! Wat deert het hem, of hij wat tijd verliest! Dat is geen verlies, dat is winst van genot! Zoo verlaten wij weldra den Amsterdamschen straatweg, zoeken dien op Utrecht alleen om hem dwars over te steken, kruisen ook den Leusdenschen grindweg en slaan een voetpad in, tusschen bouwland en hakhout en langs enkele verspreide woningen heen. Hier zoudt gij nog vergeefs naar de tabaksvelden zoeken, die Amersfoort in het buitenland bekend en beroemd hebben gemaakt en die, met hun sierlijk gewas en met de groote tabakschuren, aan het landschap een zoo eigenaardig karakter geven. Wij zullen ze op dezen togt niet te zien krijgen. Wat hier verbouwd wordt, is het gewone gewas van den zandgrond: aardappelen, rogge, boekweit. Maar zoekt gij te vergeefs daarin iets bijzonders, niet onvoldaan dwaalt uw oog over den zacht golvenden bodem, die aanvankelijk eenigszins daalt, om straks weêr te rijzen en den heuvelrug te vormen, die overal in den omtrek zigtbaar is en den weidschen naam draagt van den Amersfoortschen berg. Wij weten, hoe het ten onzent met die ‘bergen’ gelegen is. Een ‘bevg’ is hier, wat elders een naauw merkbare rijzing van den grond zou zijn. Maar herinneren wij ons, dat ‘hoog’ en ‘groot’ altijd zeer betrekkelijk is, dan mag

{==323==} {>>pagina-aanduiding<<}
de Amersfoortsclie berg werkelijk in zijn soort vrij hoog genoemd worden. En met dankbaarheid verdient het te worden erkend, dat hij ruimschoots het zijne bijdraagt tot de afwisseling en tot de bevalligheid van het landschap. De stijve boomen langs een deel van den Utrechtschen straatweg, die over den top van den berg heenloopt, zouden zonder veel schade voor ons schoonheidsgevoel gemist kunnen worden, maar overigens opent zich hier een liefelijk vergezigt. Groote en kleine kampen bouwland, door akkermaalshout afgewisseld, straks daardoor bijna geheel vervangen, klimmen langs de glooijing van den heuvel op; een rij van donkere dennen kroont den top. En heerlijk is het, als in de lente het frissche groen van het winterkoren zich mengt tusschen het geel en rood van het jeugdig loof der akkermaalsbosschen, terwijl het dof en donker groen der dennen 't als in een lijst houdt omvat. Heerlijk is het, als in den zomer de tinten zijn veranderd, en als een nieuwe schilderij zich voor ons uitbreidt; het aardappelveld, met zijn paarsche bloemen, de geele rogge, golvend met het zomerkoeltje, de witte boekweit, schitterend in het zonlicht, en daar tusschen en daar boven het glimmend groen van het hakhout, als een breede mantel om de zijden van den berg geplooid, ook nu zoo krachtig afstekend tegen het ernstig zwartgroen van het dennenbosch. Geen wonder, dat de Amersfoortsche berg ruim zijn deel heeft in den lof, dien burger en vreemdeling voor Amersfoort's omtrek overheeft! Eens was er een tijd, toen de poorters der goede stad nog om een andere reden met trots naar dien heuvel opzagen, toen sommigen met schrik en huivering dachten aan wat op dien top plagt te geschieden. Daar was de gerigtsplaats. Daar stond het symbool van de hooge jurisdictie der stad en het bewijs, dat zij was een stad van goede justicie. Niet lang geleden wees men er een zestal boompjes aan - welligt worden zij nog getoond - en dan werd er bij verhaald, dat op die plek nooit meer dan zes 
boomen wilden groeijen. Eens, zoo zegt ons de overlevering, werden hier zeven veroordeelden ter dood gebragt. Een hunner hield tot het einde toe zijn onschuld vol, maar vergeefs; ook aan hem werd het vonnis

{==324==} {>>pagina-aanduiding<<}
voltrokken. Toch bleek later werkelijk zijn onschuld. Toen werden op de plaats des gerigts, tot zoen van den geregtelijken moord, zeven boomen geplant. Maar het scheen, of er een vloek rustte op die plek. Wat men ook deed en beproefde, nooit gelukte het, zeven boomen in het leven te houden. Altijd stierf er een, en daar boven, op den top van den berg, waar de zes boompjes staan en het zevende nooit wilde groeijen, daar leeft nog altijd de herinnering voort aan de treurige overijling, die een' rampzalige op zoo noodlottige wijze het leven heeft gekost.
Wendt gij u om, dan ziet gij boven het lage houtgewas en de nederige daken der arbeiderswoningen, als uit een krans van groen, den hoogen, prachtigen toren van Amersfoort zich in al de rankheid en majesteit van zijn Gothische bouworde verheffen. 't Is een der hoogste en schoonste torens van het land, aan dien van den Utrechtschen Dom niet ongelijk, iets lager, maar veel sierlijker. Overal in den omtrek, ver over de heiden, die de spoorwegen doorsnijden, ziet men haar statig ten hemel oprijzen. Haar zien wij oprijzen. Zeg niet, dat toren mannelijk is! De Amersfoortsche Lieve Vrouwentoren heeft een echt vrouwelijke gratie en het volk spreekt er van als van eene vrouw. Maria met het kindeken noemt het hem. En van het punt, waar wij staan, begrijpen wij waarom. Met het traptorentje, dat tegen een der hoeken opklimt, geeft hij werkelijk den indruk van een rijzige vrouw, die de kroon draagt op het hoofd en een kind op den arm. Of de oude bouwmeester 't aldus heeft bedoeld, laat zich natuurlijk niet meer bepalen, - onmogelijk is het niet, bij de rijke symboliek der Gothische architectuur. Maar het omwonend landvolk begroette in het statig gevaarte het beeld der Gezegende onder de vrouwen, en vooral als de schemering de vormen wat omsluijerde, als de verre afstand de details in een' nevel hulde, dan zag hun oog de statige gestalte der gebenedyde Moeder des Heeren met haar goddelijk kind op den arm, die beschermend en zegenend te midden van hét uitgestrekte landschap stond en de geloovigen tot dankbare aanbidding en vertrouwelijke vereering noodigde.

{==325==} {>>pagina-aanduiding<<}

Een tijdlang verliezen wij berg en toren uit het oog, want te midden van hoog opgeschoten hakhout leidt ons het pad naar den ingang van een buitengoed, wiens palen aan den landweg ons den naam Zandbergen te lezen geven en wiens breede beukenlaan ons onder zijn hooge gewelven roept. Gij spant uw verwachting niet zóó hoog, dat gij zoudt meenen, hier werkelijk ‘bergen’ te zullen ontmoeten, als ik beweer, da,t die naam Zandbergen niet ongepast is. Maar gij laat u door dat woord ‘zand’ ook niet afschrikken, alsof gij niets anders dan witte, stuivende heuvelen zoudt te zien krijgen. Gij weet, hoe uitnemend op onze zandgronden sommige houtsoorten tieren willen. En Zandbergen biedt ons werkelijk in zijn' grond een aangename afwisseling van hoog en laag en in zijn houtgewas een niet gering deel der liefelijkheid, die zulk een' bodem sieren kan.
Het landgoed, toebehoorende aan den heer J. Meijes, heeft zijn' hoofdingang aan den Arnhenaschen straatweg. Zeer groot is het niet, maar het heeft een aantal fraaije beukenlanen en sparrenbosschen, die, niet het minst door den golvenden grond, heerlijke wandelingen en hier en daar prachtige vergezigten te genieten geven. Voor wie goed oplet, kan het torentje van Oud-Leusden, dat even te zien komt, een aanwijzing zijn van de rigting, die hij te volgen heeft. Overigens, hier zoeken wij zelven onzen weg, òf langs den zoom van met bosch, òf er dieper in doorgedrongen, een weinig klimmend, een weinig dalend, nu eens te midden van het hooge hout, waar de wind door de toppen suist en het zonlicht door de takken speelt op het groene mos of de bruine beukenbladeren die den grond bedekken, dàn weêr verrast door het ruime uitzigt, waar het hout is gehakt of de bodem wat is gerezen; tusschen gladde, grijze beukenstammen met hun frisch en teeder groen, tusschen rijzige sparren met hun zware festoenen aan de wijduitgestrekte armen, langs sierlijke berken met hun helderwitte schors en met het glinsterend loover aan hun afhangende twijgen; tusschen het akkermaalshout, in het voorjaar met zijn fijngevormde purperen en donkerbruine bladeren, in den zomer met zijn krachtig geel en

{==326==} {>>pagina-aanduiding<<}
rood SintJanslot getooid. Welligt komen wij op onze omzwervingen in de nabijheid van het huis, dat onder zware boomgroepen ligt verscholen; welligt landen wij aan op een open plek, waar de drijvende wolken aan den hemel zich spiegelen in het helder nat van de kleine vijverkom. Welligt dwalen wij hier wat korter of langer, met meer of minder fortuin, maar ten laatste komen wij op het grondgebied van het uitgestrekte landgoed Nimmerdor, dat aan Zandbergen grenst. Ook hier openen zich velerlei wegen, - breede zandsporen, blijkbaar door schapen betreden, slingerende voetpaden, heidevelden, door bosschen ingesloten, hooge wallen, met dennen beplant, lagere valleijen, waarin de boerenwoning ligt verborgen, met het bemoste dak en den rook, die vriendelijk uit de schouw stijgt en zijn kronkelend blaauw op 't donkergroen gebladert teekent, alsof het de hut van Huibert en Klaartje was. Ook hier moeten wij onzen weg maar zoeken; wij komen vroeger of later wel aan ons doel. Treffen wij een beukenlaan, waardoor een kunstweg loopt, dan kunnen wij die houden tot bij Oud-Leusden, want zij verbindt, het huis van Nimmerdor met den grindweg, die van Amersfoort komt, maar 't is zeer mogelijk dat wij volstrekt niet in de nabijheid daarvan komen. Laat ons maar trachten, althans niet te veel de rigting uit de gedachte te verliezen, en dat is niet altijd gemakkelijk te midden der bosschen en elkander kruisende zandwegen! Soms hebben wij ook wel gelegenheid, zoo noodig, den weg te vragen, want al is 't hier rustig en kalm, menschen, vooral kinderen, ontbreken ook hier niet geheel, en het Stichtsche landvolk is gedienstig genoeg om gaarne een' vreemdeling te regt te helpen.
Zoo bereiken wij ons eerste rustpunt, de landelijke herberg van Oud-Leusden.
Oud-Leusden is werkelijk oud. Oud is de plaats, oud is de eenzame toren op het hooggelegen kerkhof, ouder nog was de kerk, die gesloopt is. Maar gij hebt daarvoor niet terstond oog en hart. Na den frisschen ochtendmarsch verlangt gij een versterkend ontbijt. Uw gids zal u niet aanstonds met oudheden ver-
{==327==} {>>pagina-aanduiding<<}
volgen. Toch zal u welligt de kennismaking daarmede niet bespaard worden. Gij kunt het treffen, dat het brood, u voorgezet, u den indruk geeft, dat het ook nog wel tut de 8ste eeuw afkomstig kon zijn! Een dorp is hier niet; alleen enkele verspreide huizen vormen de gemeente Oud-Leusden. Een bakker schijnt er niet te wonen, en het blijkt wel, dat de bakker uit Amersfoort ook niet dagelijks herwaarts zijn schreden rigt. Wij getroosten ons intusschen dit voorwereldlijk brood en behoeven overigens niet te vreezen, dat wij hongerend verder zullen moeten gaan. Voor de bewoners van Amersfoort is de herberg van Oud-Leusden een geliefkoosde uitspanning. Voor het huis breidt zich een tamelijk ruim boschplein uit, dat den grindweg begrenst en waardoor een breede zandweg zich slingert. In rijke schakering mengelen zich de tinten van het groen van iep en beuk, van berk en kastanje, van eik en populier. Bijzonder zwaar geboomte vindt gij hier niet, maar frisch en weelderig schieten de gezonde stammen op, en terzijde van het huis prijkt een eerwaardige linde, die de lucht met den geur van haar bloesems vervult. Van den tijd van het jaar, ook van het uur van den dag, hangt het af, of het landschap min of meer gestoffeerd is. In het morgenuur is het in den regel kalm en stil. Een enkele wandelaar heeft welligt de vermoeide leden uitgestrekt onder het hooge hout, of een rustplaats gekozen op het balkon, dat de gansche breedte van den voorgevel beslaat. Een paar ruiters, officieren van de batterij rijdende artillerie, die in Amersfoort in garnizoen ligt, komen op hun' wandelrid voorbij en maken misschien even een praatje met de gulle hospita; 
maar overigens behoort het rijk aan de pikkende hoenders en aan het trippelend kwikstaartje met zijn keurig net wijfje. In den middag en tegen den avond in den zomertijd is 't er vaak - levendig genoeg. Dan hebben zich groepjes van bezoekers onder de boomen geschikt, dan draven de kinders rond, dan rijden de equipages op hun' toer door den omtrek voorbij, dan staan er de groote rijtuigen uitgespannen, die van heinde en verre feestvierende gasten aanbragten tot een jolige buitenpartij, tot een luidruchtige potver-
{==328==} {>>pagina-aanduiding<<}
tering, - bruidsparen met hun speelnooten, naaimeisjes met hun duenna's, studenten, en ridders van de el, die voor studenten willen doorgaan, familiën uit Amersfoort met hun logés. Zij komen hier ongestoord de heerlijke buitenlucht genieten en de goede gaven, in de rijtuigen medegebragt of door de vlugge kasteleines met haar dienende geesten bereid in de groote keuken, waaruit, de eigenaardige scherpe geur van het brandend hout u reeds van ver in het bosch te gemoet kwam. - Wij treffen het tijdperk van de morgenrust, wij genieten de weldadige kalmte, en als de inwendige mensch is verkwikt en versterkt, dan luisteren wij eens naar wat de geschiedenis ons van dit oord heeft te verhalen, en dan zien wij eens rond, naar hetgeen uit de dagen van weleer mag zijn overgebleven. Veel is dat niet. Eene oude oorkonde berigt ons, dat Lisiduna, gelijk het destijds heette, in 779 of 780 door koning Karel aan de kerk van Utrecht werd geschonken, tegelijk met een viertal bosschen, aan de beide oevers van den Eemstroom gelegen, Hengestscote en Fornhese, Mocoroth en Widock. Zelfs vond ik het vermeld, als reeds in 697 genoemd en eenigen tijd later als de bezitting van zekeren graaf Wiggerus, wien het tot wederopzeggings toe geschonken was, en te Leusden wil men weten, dat de klok in den toren uit denzelfden tijd zou zijn. Het eerste berigt schijnt echter onzeker; het laatste is zonder twijfel hoogst verdacht, om er niet meer van te 
zeggen. Dat de streek reeds vroeg bewoond werd, laat zich gissen door haar betrekkelijk hooge ligging. Overblijfselen van een vroegere heidensche bevolking zijn er intusschen, zoover mij bekend is, niet gevonden. Toch zou 't niet vreemd zijn, als hier in den omtrek grafheuvels werden aangetroffen en urnen te voorschijn kwamen. Hadden wij tijd en verkondigde 't geschutgedonder uit de verte niet, dat het op 't oogenblik in die rigting onveilig is, wij zouden eens kunnen onderzoeken, wat er zijn mag van oude steenen en grondvesten, die op gindsche verwijderde heuvelen moeten te vinden zijn. Welligt gordt een Amersfoortsch navorscher zich eens tot ontdekkingstogten aan, ter opsporing van nog onbekende oudheden

{==329==} {>>pagina-aanduiding<<}
in de heiden rondom Oud-Leusden. Ons werd verhaald, dat tegenover de herberg in der tijd een klooster moet hebben gestaan, en welligt nog een tweede bij de boerderij achter het kerkhof. Groote, nu digtgeworpen kelders moeten daarvan nog getuigen. In den ‘Spaanschen’ tijd zouden zij verwoest zijn. Misschien is die verwoesting ook wel te brengen op de rekening van Maarten van Rossem, die in 1543 het dorpje heeft geplunderd. Van deze onzigtbare oudheden wenden wij ons tot hetgeen nog te zien is. Op weinig schreden afstands van de herberg staat een toren, die het middelpunt van het dorp vertegenwoordigt, een vierkant gebouw met spitsen kap, dat gezegd wordt uit de 12de eeuw afkomstig te zijn, hoewel noch de bouworde, noch de grootte der baksteenen dit vermoeden schijnt te bevestigen. Maar zeer oud, waarschijnlijk uit de 11de eeuw afkomstig, moet in elk geval de Romaansche kerk van duifsteen zijn geweest, die eens aan dien toren was gehecht en in 1828 werd afgebroken, niet zoozeer omdat zij bouwvallig was geworden, als wel omdat zij te afgelegen was voor het gebruik der gemeente, die in dien tijd tot eene zelfstandige gemeente werd gemaakt, en ten wier behoeve te Nieuw-Leusden of Leusbroek een bedehuis was gesticht. Jammer, dat dit eerwaardig gedenkstuk onzer oude kerkelijke bouwkunst niet gespaard is geworden! Zóó rijk zijn wij aan zulke monumenten niet, dat wij ze zonder leedwezen zouden missen. Schilderachtig ligt nog de toren op het kerkhof tusschen de hooge iepen; ruim is het uitzigt, dat vóór de torendeur zich opent over de golvende heuvelen, met akkers en dennenbosschen bedekt, en bekoorlijk ook de landweg tusschen den vervallen kerkhofmuur en den wal daartegenover, waarboven statige eiken hun kruinen verheffen, het lommer van hun breede takken beschermend uitbreidend boven het rieten dak der schaapskooi aan hun' voet, en over de witte boerenwoning, die zich tusschen hun knoestige 
stammen verschuilt. 't Is een romantisch plekje, waar 't ons goed is, een wijle tijds te vertoeven. Maar de plegtige stilte voegt hier beter dan 't feestgejuich en het vrolijk gelach, en in zóóver betreuren wij het niet, wanneer

{==330==} {>>pagina-aanduiding<<}
het lot ons hier de eenzaamheid te genieten, meer dan het gewoel van talrijke bezoekers te aanschouwen gaf.
Van de herberg te Oud-Leusden leidt een kunstweg tusschen een dubbele rei van beuken naar het terrein achter het heerenhuis van het landgoed Nimmerdor. Dit is de naaste, misschien ook de schoonste, zeker de gemakkelijkste weg naar Lockhorst. Nu eens langs de hoog opgeschoten roode dennenstammen, of langs het jonge beukenplantsoen, waar het oog, als tusschen de zuilen van een' statigen tempel, doordringt in de geheimzinnige diepten van het bosch, dan weer ingesloten door het welig wassend akkermaalshout, of langs het heideveld, door groepen van krachtige eiken omzoomd en verlevendigd door de weidende schaapskudde onder de hoede van den schranderen, rusteloozen herdershond, straks langs de velden, waar de rijpende halmen der rogge en de bloeijende stengels der boekweit zich uitbreiden, als in een lijst van houtgewas gevat, voert ons de beukenlaan tegenover de waterpartij achter het huis en den achtergevel van het vriendelijke gebouw met zijn rijk begroeide veranda. Een zandige dwarsweg leidt ons verder naar de prachtige sparrenlaan, die op den Arnhemschen straatweg uitkomt. Verkiest gij evenwel de minder gebaande paden, trekt het eigenaardig genot van het ronddwalen en het zoeken van uw' eigen weg u aan, gij kunt evenzeer uw doel bereiken, en kost het wat meer tijd en wat meer vermoeijenis, gij wordt beloond door heerlijke vergezigten op bruine heidevelden en blaauwende heuvelen in de verte, die hier en daar tusschen de boschjes en aan 't einde der lanen zich openen. Zorg maar, dat gij het hooge geboomte ter linkerzijde niet geheel uit het oog verliest, en dwaalt gij niet te ver af, dan vindt gij de sparrenlaan wel terug, die u naar den straatweg leiden moet. Die laan moet ons niet ontgaan, of wij zouden niet alleen den goeden weg missen, maar ook een der zeer schoone onderdeelen van het bekoorlijk geheel. Breed en ruim, van diepe sporen doorkruist, breidt zich de weg voor ons uit. Aan beide zijden rijzen trotsche sparren van
verschillende soorten omhoog, tusschen wier donker groene festoenen hier en daar het

{==331==} {>>pagina-aanduiding<<}
lichte beukenblad vrolijk uitsteekt. Ernstig en plegtig ligt zij daar in haar majestueuze schoonheid. Eens zag ik haar, op zeer eigenaardige wijze gestoffeerd. Meermalen kunt gij haar verlevendigd zien door een paar wandelaars of lustig dravende ruiters; niet zelden ziet gij er het groote huurrijtuig zwoegen door het zware zand, te midden van vrolijke groepjes, die naar Oud-Leusden gaan en zijn uitgestegen, om 't voor de paarden wat gemakkelijker te maken. Ditmaal was het een gansch ander tooneel. Op het kerkhof van Oud-Leusden hadden wij een open graf gezien, nu ontmoeten wij den droevigen stoet, die den doode derwaarts bragt. 't Schijnt wel de begrafenis van een' arme. Eén enkel mager paard trekt den boerenwagen, waarop de kist staat, met het zwarte kleed bedekt. In lange rouwmantels gehuld, volgen de betrekkingen. Onmiddellijk achter den wagen gaat een man met diep gebogen hoofd; twee jonge knapen heeft hij nevens zich. 't Zal wel de huisvrouw en moeder zijn, die daar wordt uitgeleid naar de laatste rustplaats. Het jongste kind kan toch niet nalaten, even te gluren naar het troepje wandelaars, dat eerbiedig ter zijde is getreden. Op zijn' leeftijd gaat de smart nog niet diep; spoedig wordt de eene indruk door den anderen vervangen. Het was een treffend tooneel. Door de toppen der hooge sparren suisde de zachte lentekoelte; te midden der krachtige, donkergroene armen, die zij uitbreidden over den breeden weg, stroomde het zonlicht, tintelend tusschen de zware schaduwen op den grond en op den bemosten wal, die den weg omzoomt. Bespottelijk leelijk zijn de ruime, afhangende rouwmantels, die wapperen om de gebogen gestalten; belachelijk zijn de groote, oudvaderlijke hoeden, en zij passen volstrekt niet bij de bruine, verweerde gezigten, die er zoo klein en zoo onnoozel onder uitkijken; vooral de beide kinderen zien er wonderlijk uit. Maar daarvoor hebben wij geen oog. Niet het bespottelijke in het kostuum onzer plattelandsbevolking 
bij een gelegenheid als deze treft ons, waar de diepe smart zóó staat te lezen op 't gelaat, waar de kleine, droevige stoet zóóveel heeft te zeggen en de tegenstelling zoo scherp is tusschen het jonge leven in de natuur en den dood, rondgaande onder de

{==332==} {>>pagina-aanduiding<<}
menschen, maar waar toch ook die vriendelijke zon en dat ontwakend leven over dien wagen met het zwarte kleed, over die gestalten in hun sombere rouwgewaden een licht werpt, dat tot weemoed, niet tot bitterheid stemt.

Regt tegenover de sparrenlaan, aan de andere zijde van den straatweg, opent zich een laan van gelijke breedte, maar met jong hout bezet. Zij behoort tot de heerlijkheid Lockhorst. Een enkele vrij zware eik op den hoek schijnt het overblijfsel van het oude houtgewas, een herinnering aan de dagen van weleer, een grijsaard, die voor en na al zijn tijdgenooten zag heen gaan en allengs een nieuw geslacht rondom zich zag opgroeijen. Niet ongepast staat op de grens der aloude heerlijkheid een Zwitsersche chalet, die door het groote hertsgewei aan den voorgevel zich als een jagthuis voordoet. Dat het hier een heerlijk jagtveld is, laat zich ligtelijk vermoeden. Toch zoudt gij u bedriegen, als gij op de jagtpalen den naam van den Baron van Hardenbroek, den eigenaar der heerlijkheid, zoudt meenen te vinden. 't Is hier in de omliggende bosschen, gelijk ook elders in de omstreken van Amersfoort, een jagt, die aan den huize Soestdijk en als zoodanig tegenwoordig aan Z.K.H. Prins Hendrik der Nederlanden behoort. De Staten van Utrecht schonken in 1681 het jagtregt op de gronden van Lockhorst, gelijk te Leusden en elders, aan prins Willem III en vernieuwden deze gift in 1750 ten behoeve van den stadhouder Willem IV. 't Was zeker een bewijs hunner gehechtheid aan de prinsen van Oranje, maar 't moet voor de eigenaars dier heerlijkheden en goederen eene alles behalve welkome bepaling zijn geweest, gelijk het nog voor de bezitters van menige hofstede en buitenplaats in deze streken een groot ongerief is, niet alleen, dat zij verstoken zijn van het genot van het edele weispel, maar ook en vooral, dat hun goederen overstroomd worden met hazen, die hun gewassen vernielen en waarop

{==333==} {>>pagina-aanduiding<<}
geen schot mag worden gelost. Een nieuwe jagtwet, die den boer het regt geeft, schadelijk gedierte van zijn akkers te verjagen en die den moestuin van den buitenman tegen ongenoode gasten beschermt, zou stellig ook hier met ingenomenheid worden begroet!
Als het hert, wiens gewei de chalet op Lockhorst versiert, binnen de palen der heerlijkheid is geschoten, dan moet het wel vóór onheugelijke jaren geschied zijn. Reeds sints lang houdt zich in deze bosschen geen edel wild meer op. Ten spijt van de liefhebbers, die 't betreuren, verdrijft de toenemende bevolking en de jaarlijks zich uitbreidende ontginning de herten en de everzwijnen allengs meer. In ons vaderland zijn zij nagenoeg geheel verdwenen, en zeker getuigt het niet tegen een land, als het wild er schaarsch is geworden en de Nimrods er pruttelen!

Een korte wandeling brengt ons aan het bosch van Lockhorst; de grindweg loopt langs den zoom, maar menig voetpad lokt naar binnen. De toegang is vrij, behalve voor losloopende honden. Het belang der jagt noodzaakt den bezoeker, zijn' vierpootigen medgezel aan een touw met zich te voeren, tot geringe verhooging van beider genot. Overigens kunt gij vrijelijk genieten wat het bosch van Lockhorst u te genieten geeft, en dat is niet weinig. Want al is het niet zeer uitgebreid, onder de schoonste en schilderachtigste bosschen van het goede land onzer inwoning verdient het een eervolle plaats. Prachtige partijen kunt gij er in overvloed aantreffen. Stoute sparrengroepe bedekken den golvenden bodem; in sierlijke lijnen buigen zich hun forsche takken, met het zware donkergroene naaldloof behangen; kloeke beuken met hun edele vormen en hun fijne. tinten wisselen overal het ernstig sparrenhout af. Ook de berk met zijn' witten stam ontbreekt er niet, noch de koning onzer wouden, de statige eik, met zijn vorstelijke kroon, maar het schijnt hier toch meer het land der beuken, dan der eiken. Een' eik, indrukwekkend door

{==334==} {>>pagina-aanduiding<<}
zijn majesteit, heeft het Lockhorster bosch niet aan te wijzen. Wèl heeft het hier en daar gedeelten, waar de hooge dennenstammen rijzig opschieten, rank en regt als zuilen van graniet, en niet te vergeefs zoekt gij, te midden der hoogere gronden, hellingen en valleijen, waar het hakhout welig groeit. Tusschen de bemoste glooijingen en den rijk geschakeerden opslag onder de boomen slingeren zich de boschpaden heen, bruin van de afgevallen naalden. Veerkrachtig is de grond, dien uw voet betreedt; gezondheid ademt gij in bij volle teugen, met iederen luchtstroom, die in de longen dringt; versterkend waait alom de geur der dennen u tegen. Op het fluweelen tapijt uitgestrekt, volgt uw oog de wolkjes, die daar drijven in de lucht, hoog boven de hooge, wiegelende toppen, en het dwaalt langs de stammen en twijgen, waar het zonlicht op speelt, het rust op de tintelende golfjes der beek, die aan de eene zijde het bosch bespoelt en hier en daar zijn' helderen waterspiegel even vertoont. En terwijl gij daar neer ligt, droomend en mijmerend en genietend te midden der heerlijke natuur, zoo vol vrede en toch zoo vol leven, komt niet onwaarschijnlijk een der bewoners van dit bosch u vermaken met zijn dartel spel, komt een eekhoorntje argeloos zich vermeijen op het pad, om bij het minste geritsel met pijlsnelle vaart tegen den regten stam op te klimmen en in het digte looverdak te verdwijnen.
Aan de overzijde der beek ligt een boerenwoning, wier voorgevel, door de togen boven deur en vensters en vooral door de sierlijk bewerkte ijzeren ankers in den muur, van een min of meer voorname afkomst schijnt te getuigen. Of in dien muur nog iets van de voormalige ridderhofstad Lockhorst over is, durf ik niet verzekeren, maar wel stond hier eens het riddermatig huis, waaraan een edel Stichtsch geslacht naam en titel ontleende. Iedere schooljongen kent althans dien naam. Hij heeft uit zijn handboekje voor de vaderlandsche geschiedenis leeren opzeggen: ‘de Lockhorsten en de Lichtenbergen in Utrecht’, gelijk hij heeft geleerd van ‘de Heeckerens en de Bronckhorsten in Gelderland’, van ‘de Hoekschen en Kabeljaauwschen in Holland’, van ‘de Schieringers en de Vetkoopers in Friesland.’ Misschien weet hij

{==335==} {>>pagina-aanduiding<<}
van de partijen, naar die namen genoemd, van de beginselen, door die partijen vertegenwoordigd, niet veel. Omtrent de Lockhorsten en Lichtenbergen in Utrecht althans zou dat misschien zoo euvel niet te duiden zijn. 't Schijnt mij ten minste, dat de roem van partijhoofden te zijn geweest, voor beide geslachten wel wat aangematigd moet heeten, en dat zij nooit eene beteekenis hebben gehad, met die der Heeckerens en Bronckhorsten ook maar eenigermate te vergelijken. In de veelvuldige twisten, die in het Sticht hebben gewoed, komen allerlei andere namen veel meer voor dan de hunnen, gelijk die ook niet te gelijker tijde worden genoemd. Toen Jan van Lichtenberg op het einde der 13de eeuw zich een geducht vijand van den ridderlijken bisschop Willem van Mechelen toonde, had hij geen' Lockhorst tegenover zich. Toen de onrustigste der Lockhorsten, Heer Jacob, ruim eene eeuw later, in 1415, zijne woelingen met ballingschap moest boeten, behoorde geen Lichtenberg onder zijn tegenstanders. Het is bovendien nergens zóó moeijelijk, den juisten stand der partijen na te gaan, als in het Sticht. Wèl vinden wij daar ook in hoofdzaak denzelfden grooten strijd, die de middeleeuwen beroerde, den strijd der gemeenten om zelfstandigheid en zelfbestuur. Maar velerlei liep zamen, om daar den toestand te verwikkelen. 't Is in-Utrecht juist anders dan in Holland. Daar strijden landsheer en steden nevens elkander tegen den adel: in Utrecht staat de vorst-bisschop met den plattelandsadel tegenover de poorters der hoofdstad. In het Sticht heeft de stad Utrecht een' invloed, gelijk in Holland of Gelre geen enkele bezat. In Utrecht, veel meer dan elders, waren ten allen tijde tal van adellijke familiën gevestigd, wier belangen met de haren ten naauwste verbonden waren; daar is dus de strijd tusschen adel en gemeente veel minder bepaald. Aan den bisschop waren voor en na allerlei heerlijkheden onderworpen, wier voormalige 
Heeren gansch andere belangen en sympathiën hadden, dan de gewesten van ouds aan den bisschoppelijken stoel onderhoorig; stond de Stichtsche adel meest aan de zijde van den bisschop, die van Overijsel, Drenthe, Groningen, was doorgaans tegen hem gekant. Bovendien, het

{==336==} {>>pagina-aanduiding<<}
bisdom was een keurrijk, een twistappel tusschen naburige Staten. In 't algemeen kan gezegd worden, dat de stad Utrecht bij Holland haar' steun vond in haar verzet tegen haar' geestelijken landsheer; maar was een bisschop door Hollandschen invloed verkozen, dan veranderde de vriendschap in vijandschap. Voegen wij er bij, dat menigmaal twee bisschoppen kampten om het gebied, waarvan ieder zijn aanhangers had, dan laat het zich ligtelijk voorstellen, dat in het Sticht van een besliste staatkunde en van scherp bepaalde partijen wel geen sprake kan zijn, en dat de namen van Lichtenberg en Lockhorst wel geen duidedelijk uitgesproken beginselen vertegenwoordigden. Alleen zeer in 't algemeen zou gezegd kunnen worden, dat de Lichtenbergers de vertegenwoordigers kunnen heeten van de partij, die voor de autonomie der poorters van Utrecht gestemd en jegens Holland gunstig gezind was, terwijl de Lockhorsten hun' naam gaven aan de bisschoppelijke en anti-Hollandsche rigting.
Veel vermeldt de geschiedenis niet omtrent de edelen, op wier stamgoed wij vertoeven. Zij noemt de namen van enkelen, geestelijken meest, waaronder mannen, die 't vertrouwen hunner bisschoppen en de achting der burgerij genoten, en zij verhaalt van een' geweldig krijgsman, Jacob van Lochhorst, die de vijandschap tegen de stad zóó ver dreef, dat hij zich zelfs met Willem van IJselstein tegen Utrecht verbond. Een dochter uit hun huis, Ermgard, was abdisse der rijke abdij van St Servaas. Latere Lockhorsten bloeiden in den tijd der republiek. De Nederlandsche Jaarboeken in 1750 gewaagden er van, met hoeveel luister eene der dochters van Dirk van Lockhorst, Heer van ter Meer en Voorn, was gedoopt, terwijl de stadhouder en zijne gemalin, benevens de staten van Utrecht, vertegenwoordigd waren bij de plegtigheid. Als de stamvader van het geslacht wordt Adam van Lockhorst genoemd, die in 1034 stierf. Zijn gebeente werd eerst begraven in het klooster Hohorst, waarvan hij gezegd wordt de stichter te zijn geweest. Later, toen het klooster naar Utrecht werd verplaatst, werd het in de kerk der St. Pauls abdij overgebragt, in een graf waarop het beeld van een' ridder

{==337==} {>>pagina-aanduiding<<}
met het wapen van Lockhorst in steen gehouwen was. De familie had overigens een prachtige grafstede in de kerk van Ste Geertruida, en zij bezat in Utrecht, even als zoo menig ander adellijk Stichtsch geslacht, een huis, dat aan de kerk van St. Pieter paalde. Een tak der Lockhorsten had zich in Holland gevestigd, waar zij bij Sliedrecht belangrijke bezittingen hadden, waar aan een deel van het voormalig grafelijk hof binnen Leiden en aan het huis Oud-Teylingen bij Warmond hun naam was verbonden en waar zij de aanzienlijkste huwelijksverbindtenissen sloten.
De ridderhofstad Lockhorst werd in leen gehouden van de abdij van St. Paulus. Door huwelijk eener erfdochter kwam zij op het einde der 16e eeuw aan Otto van Arkel, den laatste van zijn edel huis, en voorts aan de familiën van Matenesse, van Schagen, van Renesse en van Hardenbroek. Met het aangrenzende landgoed de Heilige Berg behoort de heerlijkheid tegenwoordig aan den Baron van Hardenbroek van Lockhorst.
Van het oude slot schijnt geen afbeeldsel meer te bestaan; op het archief te Utrecht berust een afbeelding uit de vorige eeuw, waarop zich de ridderhofstad als eene deftige boeren-huizinge vertoont. Het terrein rondom de tegenwoordige herberg levert nog vrij wat puin, en hier en daar is 't aan het opschietend riet- en biesgewas nog merkbaar, dat er vroeger water is geweest. Met name rondom het ronde, met beuken beplante heuveltje, dat blijkbaar het muurwerk van een' toren bedekt, is de oude gracht nog duidelijk te herkennen. Of er in den grond nog fundamenten en kelders worden aangetroffen, is mij niet gebleken.
De herberg op Lockhorst wordt, evenals die te Oud-Leusden, veel bezocht. Als het doel van een uitstapje uit Amersfoort, of als een rustpunt op een' grooter togt, is zij dan ook uitnemend goed gelegen. In het huis kunt gij de eigenaardige inrigting der Stichtsche boerderijen opmerken, wanneer gij maar niet vergeet, dat hier niet enkel boerderij wordt uitgeoefend. Een reusachtige schoorsteen beslaat nagenoeg de geheele breedte van den achterkant van het groote vertrek. Alleen een trap naar den zolder,

{==338==} {>>pagina-aanduiding<<}
gelijk die zoo dikwijls op de schilderijen van Jan Steen en David Teniers wordt aangetroffen, neemt de ruimte tusschen zijwand en schoorsteen in. Ver springt de mantel, die met blaauw gebloemde borden versierd is, in de kamer uit, zoodat onder de schouw plaats is voor de bedstede in den hoek en den grooten statenbijbel op den lessenaar daarnevens. Met gekleurde tegels is de schoorsteenwand opgezet; glinsterend geschuurd is de ijzeren vuurplaat en de plaat op den grond, waarom 's winteravonds het gezin zich zoo gezellig schaart, en smetteloos blinkend zijn de koperen en ijzeren voorwerpen en versierselen, tegen de muren opgehangen, waaronder gij, nevens tang en aschschop, ook bitten en andere dergelijke ornamenten vindt, die gij zoo onder een' schoorsteen niet zoeken zoudt. Groote eikenhouten kasten, die vazen en kommen dragen, staan langs de wanden geschaard; veelkleurige borduurwerken, gewrochten der kunstvlijt van het dochterental, zijn langs de muren opgehangen. Het geheel is goed in de verf en keurig net onderhouden, zóó net, dat Jan Steen die Lockhorster kamer zeker nooit voor een van zijn geestige tafereelen zou hebben gekozen. Ons, gasten die er vertoeven, is zij daarom niet minder welkom. Tot de boerderij in dit gedeelte van het Sticht behoort de veestal, aan het woonhuis verbonden, het bakhuis op eenigen afstand en doorgaans ook de groote schaapskooi er nevens. Zoo zult gij het ook hier op Lockhorst vinden.

Langs de beek en den zoom van het bosch zetten wij nu onze wandeling voort, om een bezoek te brengen aan het schoone buitengoed de Heilige Berg. Van de brug over de beek weidt het oog met welgevallen over het golvende korenveld, waarboven de toren van Amersfoort op eenigen afstand uitsteekt, en wiens geele halmen, rijpend tot den oogst, zoo liefelijk uitkomen tegen den donkeren wal der hooge boomen,

{==339==} {>>pagina-aanduiding<<}
die hun stammen en kruinen spiegelen in het helder nat. Tusschen het plantsoen der lustplaats en een' hoogen kamp bouwland, leidt ons de grindweg heen, aan de eene zijde afwisselend door linden en kastanjes, aan den anderen kant door beuken beschaduwd, en weldra opent zich voor ons een frisch en vrolijk tooneel. Een ruime, bloeijende vlakte breidt zich uit, te ruimer, naar 't ons schijnt, omdat ons oog gewend is geraakt aan den eng begrensden horizon van het bosch. Wij, Nederlanders, aan onze haast onbeperkte landschappen gewoon, wij kunnen zeker volop genieten in bosch- en bergstreken, maar 't is ons toch, of 't op den duur ons beklemt en benaauwt; wij halen weêr adem, als wij weêr vrij kunnen rondzien en opzien! - Boven het bouwland vóór ons verheft zich een nieuwe, sierlijke toren; 't is die der R.C. Kerk van het dorpje Hamersveld. De grindweg, die zich regt voor ons uit op eenigen afstand in het houtgewas verliest, voert blijkbaar derwaarts heen. Een andere grindweg slingert in bevallige bogt langs de vlakte, en aan onze linkerhand doorsnijdt zij de schoone lustplaats, die de plek beslaat, waar eens het klooster Hohorst of de Heilige Berg heeft gestaan. Naar de genealogie der Lockhorsten verhaalt, was Adam van Lockhorst op het einde der 10de eeuw de stichter van het klooster, of heeft hij althans den grond er toe geschonken, waar bisschop Ansfried in 992 het klooster voor Benedictijnen ter eere van Christus, de H. Maagd, de apostelen Petrusen Paulus en van St. Maarten deed bouwen. Maar niet lang bleef hier het geestelijk gesticht gevestigd. Een latere bisschop, Bernulfus, bragt het naar Utrecht over, waar het, onder den naam van de abdij van St. Paulus, eeuwen lang heeft gebloeid. Welke bestemming de Heilige Berg toen heeft verkregen, is mij onbekend. De volksoverlevering maakt er een vrouwenklooster van en verhaalt, dat de heuvel, waaraan de naam is ontleend, door de nonnekens met haar 
vingerhoeden zou zijn opgeworpen. Daaraan schrijft zij de ‘heiligheid’ van dien heuvel toe. Levert zij er tevens niet onbewust een scherpe. kritiek van het kloosterleven meê? Volgens eene andere overlevering zou de H. Ursula

{==340==} {>>pagina-aanduiding<<}
met haar elfduizend maagden, op haar noodlottige reize naar Keulen, hier eens hebben uitgerust. Dit schijnt wel zeker, dat de berg, die op eens uit de vlakte verrijst, een kunstmatige hoogte is, het zij dan opgeworpen, om als toevlugtsoord te dienen bij overstrooming, hetzij bestemd, om een onbeperkt uitzigt te gunnen aan den wakenden wachter, hetzij uit luim of uit gebrek aan bezigheid door ledige handen gemaakt - maar dan toch wel niet door de Benedictijnen, die aan studie en het afschrijven van boeken den tijd plagten te besteden, die van hun geestelijke oefeningen overbleef. In de vorige eeuw was de Heilige Berg in een ‘wereltlijken berg’ veranderd, die door de vaderen ongemeen bewonderd werd. De hoogte zag er dan ook, naar den smaak dier dagen, prachtig en ‘cierlijk’ uit. Eenige jonge boompjes staan op den top, waarheen twee volmaakt gelijke trappen voeren; zorgvuldig geknipte grasfiguren, onberispelijk van symmetrie, zijn op de hellingen aangebragt; aan de net geschoren hagen is de tuinbaas te herkennen als een meester in zijn vak. Het huis, in een gracht gelegen, is deels van vrij oude dagteekening, met puntgevels en kruisramen, deels in nieuwen, stijven stijl, met een zeer nietig torentje op den hoek. Thans ziet het er anders - wij zeggen, vrij wat behagelijker - uit. Wat van het achttiende-eeuwsche huis nog overbleef, is gemoderniseerd en een vrolijke, vriendelijke woning geworden; een ruim grasperk breidt daarvoor zich uit, door een heldere waterpartij van den grindweg gescheiden; de ‘berg’ is met opgaand hout begroeid. Een grootsch aangelegd park met breede lanen en paden, met frissche gras- en bloemperken, omringt het geheel, en met de overplaats aan de andere zijde van den weg vormt het een der typen van die buitenverblijven, die tot de eigenaardige schoonheden van ons vaderland behooren. Zal het nageslacht ook eens om zulk een' aanleg glimlagchen, gelijk wij om den hooggeprezen aanleg van de 
lustplaatsen uit de vorige eeuw? Wie zal zeggen hoe wansmaak het schoonheidsgevoel kan misleiden! Maar mij dunkt, de zoogenaamde Engelsche aanleg is gegrond op de natuur zelve en op de eeuwige wetten der

{==341==} {>>pagina-aanduiding<<}
schoonheid. Daarom is zij aantrekkelijk, omdat zij natuurlijk is. Naar hare opvatting volgt de kunst de natuur, terwijl zij haar leidt en beheerscht. Door de oude mode werd der natuur geweld aangedaan. Daarom moest zij voorbijgaan, en een volgend geslacht moet zich vreemd tegenover haar gevoelen, gelijk tegenover alles, wat gekunsteld is en gedwongen, hoe luid het eens geprezen en hoe algemeen het eens gehuldigd werd.
De grindweg langs het huis brengt ons in een goed half uur weer naar Amersfoort. Wanneer wij dien houden, zien wij niet veel meer, dat onze aandacht verdient. Alleen het oude huis Randenbroek, met zijn hoog geboomte, trekt onze opmerkzaamheid. Het mag ook vermeld worden als een bezitting van den ‘aertsbouheer uit den stam van Campen’, den beroemden bouwmeester van het voormalig Amsterdamsch stadhuis. Jacob van Kampen woonde en stierf hier. In de St. Joris kerk te Amersfoort is hij begraven.
Zijn wij meesters van onzen tijd, dan gaan wij liever den ons reeds bekenden weg langs het bosch van Lockhorst terug en kiezen wij den Arnhemschen straatweg, om naar Amersfoort weêr te keeren. Wij komen dan het huis van Nimmerdor voorbij, dat, over de groote weide te midden van trotsche boomgroepen, zich als een statig en toch regt landelijk verblijf vertoont en het uitzigt heeft op de begroeide hoogte van den Heiligen Berg, die boven een golvend korenveld oprijst. Treft gij het nu, dat gij op een Dinsdag tusschen 1 en 3 u re hier langs komt, dan kunt gij het natuurgenot door kunstgenot afwisselen. Gij kunt dan toegang verkrijgen tot de collectie schilderijen, die op het Huis wordt bewaard en niet onbelangrijk moet zijn. Het uitgestrekte landgoed behoort sints lange jaren aan de familie van Walcheren.

't Schijnt aan het geboomte langs den straatweg ook wel te zien, dat de beuken hier beter willen tieren, dan de eiken, maar voor hakhout mag daarentegen de bodem uitnemend geschikt

{==342==} {>>pagina-aanduiding<<}
zijn. Wij komen althans nog menig welig wassend akkermaalsbosch voorbij, waarboven wij ter regterzijde weldra het hooge, rijk geschakeerde hout van Randenbroek zich zien verheffen en straks ter linkerzijde weêr de golvende lijnen van den Amersfoortschen berg ontwaren. Den hoogen toren hebben wij weêr voor ons, en als nu een bogt in den straatweg ons langs eene soort van voorstad, door arbeiders bewoond, heeft geleid, dan treden wij de oude, eerwaardige stad weêr binnen.
Is nu de voet vermoeid van den zwerftogt of dringt de tijd, dan is 't in elk geval raadzaam, den weg naar 't station langs den wal te nemen. Is die al niet korter dan dwars door de stad, hij brengt u althans tot het doel, terwijl gij in de bogtige straten u ligt met zoeken en vragen wat zoudt moeten ophouden, en onmiskenbaar is het voordeel, dat gij daardoor buiten het gebied der Amersfoortsche keijen blijft. Dat voordeel is niet te versmaden en wel allerminst voor den vermoeiden wandelaar! Gij behoeft u door den naam van ‘de wallen’ ook niet te laten afschrikken, alsof gij een reeks van stijve, naakte vestingwerken zoudt moeten voorbijgaan. Eigenlijke wallen heeft Amersfoort sints lang niet meer. De oude buitenmuur, die, met twintig vooruitspringende torens versterkt, de stad eertijds insloot, werd in 1829 afgebroken en in een sierlijk plantsoen veranderd, terwijl de voormalige breede buitengracht een bevallige waterpartij werd, die het hare bijdraagt tot de schoonheid van den onmiddellijken omtrek der stad. Groote en kleine buitenverblijven met hun hoog geboomte, afgewisseld door vruchtbare weilanden, omringen den buitensingel, terwijl aan de stadszijde de blik dwaalt over de rijk begroeide tuinen en de schilderachtige lijnen en kleuren van de achtergevels der huizen, die, rondom een oude binnengracht gebouwd, tegen den hoofdwal uitkomen. En bij de slooping van den vestingmuur is een antieke waterpoort tusschen twee ronde torens gespaard gebleven, als een herinnering aan den vorigen toestand en als een zeer gelukkige decoratie tevens.
Reeds van de wallen af ziet iedereen bij elke schrede, dat de stad nog menig overblijfsel van ouden bouwtrant bewaart. Ver-

{==t.o. 343==} {>>pagina-aanduiding<<}


{== afbeelding 
	
AMERSFOORT.
==} {>>afbeelding<<}
    


{==343==} {>>pagina-aanduiding<<}
weerde muren, onregelmatige daken, ongelijk geplaatste vensters, tal van trapgevels en torentjes, heel de schilderachtige verwarring eener oude plaats, trekt en boeit overal het oog, dat geenszins zijn ideaal verwezenlijkt ziet in de regte straten, met alle huizen onder ééne platte lijst en één onafgebroken doorloopende reeks van vierkante openingen, die, naar hun bestemming, ramen of deuren heeten. Een wandeling door de stad zelve verandert dien indruk niet. In de geheele plaats, die een' ovalen vorm heeft, loopt geen straat, geen gracht regt. Alles slingert door elkander. En geen twee huizen zijn gelijk van hoogte. Onophoudelijk golven de lijnen van daken en gevels. In eindelooze afwisseling groeperen zich verweerde muren, net onderhouden woningen, gepleisterde huizen, groote spiegelramen, in lood gevatte ruitjes. Het water, dat de stad in verschillende rigtingen doorkruist, weerspiegelt alom deftige grachten met breed getakte linden, armoedige achterbuurten, tuinen en schuttingen in bonte mengeling. Van haar talrijke kloosters heeft de stad er velen behouden, uitgestrekte gebouwen met traptorentjes, blinde muren, geestige poortjes; en prijkt de hoofdstraat, de lange Lange straat, met menig goed onderhouden heerenhuis en menig welvoorzienen winkel, die van het tegenwoordige spreken, daar tusschen vertoont zich nog meer dan één fantastisch bouwwerk, dat den tijd der middeleeuwen in het geheugen terug roept, of althans reeds meer dan drie eeuwen onveranderd is gebleven. Op het tamelijk ruime marktplein moet in lang vervlogen jaren het slot hebben gestaan, bewoond door de oude Heeren van Amersfoort, - wier geslacht in de familiën van Weede en van Scherpenzeel nog voortleeft, - eer zij deze hunne heerlijkheid aan den bisschop hadden opgedragen, en hun' naam, naar een nieuw gebouwd kasteel, in dien van Heeren van Stoutenburg verwisselden. Thans verrijst er nog de groote 
St. Joris kerk. Maar verdwenen is de kleine kerk, de Lieve -Vrouwe-kapel, wier prachtige toren nog de roem en de kroon van Amersfoort is. Reeds lang niet meer voor godsdienstoefening gebruikt, was zij eerst tot bewaarplaats eener boekerij, later tot artillerie-magazijn gebezigd en werd zij

{==344==} {>>pagina-aanduiding<<}
in 1787 door het springen van een bom verwoest. Groeijen thans, op het plein, waar zij eenmaal stond, eenige rijen van sombere iepen, nog altijd stijgt haar ranke toren hoog en fier in de lucht, en met genoegen kunt gij het opmerken, dat aan het schoone kunstwerk niet alleen goed de hand wordt gehouden, maar dat ook de restauratie met zorg en in overeenstemming met het karakter van den ouden bouwstijl wordt verrigt. Aan hem onze laatste groet, aan den schoonen toren, zoo indrukwekkend, nu wij staan aan zijn' voet, gelijk wij zijn majestueuze vormen heden zoo vaak uit de verte hadden aanschouwd. En als nu de spoortrein ons weêr wegvoert, dan roepen wij van harte aan de oude Voorde van den Eem ons vaarwel en ons tot weerziens toe.

Aanteekeningen.

Eene genealogie van het geslacht Lockhorst is geleverd door C. de Francquen, Recueil historique des Pays-Bas, die intusschen vooral den Hollandschen tak der familie behandelt en wonderlijk met de Hollandsche namen haspelt. Over de Lockhorsten in Utrecht ken ik voor 't oogenblik niet anders dan verspreide berigten, vooral te vinden in de Kroniek van het Utr. Gen. 1856 en 1857; in den Cod. dipl. 1855; in het Archief van Dodt v. Flensburg, vooral Dl II en III; K. Burman, Utr. jaarboeken, Dl III, p. 32. Wat v.d. Aa, Biogr. woordenboek bevat, is daarmede aantevullen.
In de Belgische familie de Looz-Cozwarem leven de hier te lande uitgestorven Lockhorsten nog voort door het tweede huwelijk van Hermine Anne Gertrude Jacqueline de Lockhorst de Veenhuizen, geb. 1802, weduwe van J.N. Baron van Heeckeren van Nettelhorst. (Ch. Poplimont, la Belgique heraldique, gen. de Looz.)
Het huis van Lockhorst te Utrecht stond naast de St. Pieterskerk. ‘Musius is begraven in 't portael der St. Pieterskerk aan de Noortsyde tegens 't huys van Lockhorst.’ (Dodt. v. Flensburg, VI, p. 237.)
Over het monument van Jacob van Campen, gest. 13 Sept. 1657, zie van der Monde, Tijdschrift Dl IV.





    
    
    


{==345==} {>>pagina-aanduiding<<}

Diepenheim.

De reiziger, die van de lijn Arnhem-Salzbergen gebruik maakt en den grooten lusthof tusschen Gelderlands bloeijende hoofdstad en de aloude hoofdplaats van het graafschap Zutfen is doorgevlogen, pleegt zich ontslagen te rekenen van de moeite om uit te zien, wanneer hij de laatste stad achter den rug heeft. Zijn reisboek laat hem met rust en dwingt hem niet meer tot zien en bewonderen. De Hollander rekent de bewoonde wereld geëindigd met Velp en de Steeg. Als hij ooit heeft gehoord van wat daar achter ligt, dan heeft hij er van gehoord als van den Achterhoek en hij verbindt aan dien naam eene schemerachtige voorstelling van een land, waar de huizen geen schoorsteenen hebben en de varkens met de menschen zamenwonen. Hij schikt zich derhalve tot de zoete rust, of verdiept zich in zijne lectuur. De spoorwegreiziger verliest trouwens ook niet veel, wanneer hij een groot deel van den weg slapende aflegt. De baan doorsnijdt een landstreek, die weinig merkwaardigs aanbiedt, en van wat een' togt door den ‘Achterhoek’ aantrekkelijk en belangwekkend maakt, geeft natuurlijk de vlugtige reis in een spoorrijtuig niets te genieten. Alleen in een rijtuig 3de klasse zou hij met de eigenlijke Achterhoekers kennis maken, en hij zou

{==346==} {>>pagina-aanduiding<<}
kunnen beproeven, wat hij wel verstaan mogt van de taal, die Graafschappers en Twenthenaren onder elkander spreken. Hij zou die sprake vermoedelijk zeer plat en zeer leelijk noemen, niet wetende, wat schatten daarin voor den taalvorscher liggen opgesloten.
Behalve een paar buitenplaatsen en beukenlanen niet ver van Zutfen, geeft de weg niet veel anders te zien dan jonge dennen en hakhout, of boekweit- en roggevelden, ontwoekerd aan de heide, waarin zich hier en ginds het breede zandspoor of het slingerende witte voetpad verliest. 't Is over' t algemeen nog tamelijk hoog land, en missen ook deze landschappen geenszins hun eigenaardige schoonheid, zij lijden te veel onder de tegenstelling met de schitterende pracht, die natuur en kunst beiden aan den bloeijenden lusthof tusschen Arnhem en Zutfen verleenen. Bij Laren vindt hij wat meer hoog hout; een paar knappe boerderijen dragen meer sporen van zorgvuldig onderhoud, dan hij tot nog toe in de Graafschap opmerkte, en op eenigen afstand is iets te zien van het zware bosch, waarin de oude, adellijke havezathe de Eeze zich verschuilt. Een weinig verder vertoont zich de witte villa en het digte plantsoen, tot den huize Ross behoorende, en bij Lochem liggen de ruime grasperken, de statige lanen, de sierlijke boomgroepen van het riddergoed Ampsen, met zijn eenvoudig maar deftig kasteel en zijn overal verspreide hekken, die in hun roode en witte streepen de kleuren van het wapen der baronnen van Nagell dragen. Daar golven ook de begroeide hellingen van den schoonen Lochemschen berg, achter de bosschen, waarboven de kerktoren zich verheft en tusschen wier groen de witte gevels van een paar vriendelijke villa's schitteren. Straks komt boven de lange boomenreeks even het torentje van het huis Nettelhorst uit, - voorts is 't meestal laag en broekig weiland en drassige heide, half met distelen en biezen begroeid, waar kleine, meest roodbonte koeijen een schraal voedsel vinden, waar gansche koppels ganzen rondwaggelen, waar hier en daar turf gestoken wordt en lange rijen populieren als kantwerk tegen den helderen hemel afsteken.

{==347==} {>>pagina-aanduiding<<}

Nu hebben wij het Geldersch grondgebied verlaten voor de landpalen van Overijsel. Niet ver evenwel willen wij heden in het Oversticht doordringen. Als de trein stilhoudt bij het station Markelo, het eerste voorbij Lochem, dan stijgen wij uit. Wij blijven in de nabijheid der grens, in een landstreek, die eerst betrekkelijk laat onder de heerschappij der Utrechtsche bisschoppen is gekomen, die een' tijd lang er weêr van was afgescheiden en die, hoewel tot Twenthe behoorende, daarmede evenwel nooit zeer naauw is verbonden geweest. Zoo kunnen wij het oord, dat wij bezoeken, beschouwen als een min of meer op zich zelf staand geheel. Om kennismaking met de talrijke Twenthsche eigenaardigheden is het ons heden niet te doen. Wij wenschen enkel als wandelaars op te merken, wat het stedeken Diepenheim den bezoeker te zien geeft. Welligt zal hij erkennen, dat de Achterhoek bij oppervlakkige kennismaking niet tegenvalt en vindt hij in Diepenheims omtrek vrij wat meer, dan hij had verwacht.

Het station Markelo ligt eenzaam en verlaten te midden van uitgestrekte, voor een deel nog onbebouwde velden, waar het oog maar hier en daar een enkele woning ontwaart. Van het overoude, in onze kerkgeschiedenis belangrijke dorp, waaraan het station zijn' naam ontleent, ziet gij schijn noch schaduw, 't Ligt trouwens niet alleen op een' aanmerkelijk en afstand van hier, maar 't is bovendien geheel verborgen achter den hoogen heuvelrug daar in de verte, achter den Markelerberg met zijn deels kalen, deels met dennen begroeiden top. De lange, witte, schaduwlooze grindweg, die er over heen loopt en dien gij hier en daar in al zijn hopelooze barheid kunt overzien, belooft een weinig benijdenswaardige wandeling aan wie op een' heeten zomerdag naar Markelo moet, of wie er den scherpen Oostewind, of de gure Noorwestervlagen zal te trotseren hebben! Wie van Markelo

{==348==} {>>pagina-aanduiding<<}
komen of derwaarts gaan, verkiezen dan ook den veel beteren weg, die van het volgend station Goor daarheen leidt, en getroosten zich gaarne den spoortogt met eenige minuten te verlengen. Het station Markelo is tevens, zelfs iets meer nog, ten gerieve van Diepenheim aangelegd. Maar zien wij van Markelo niets, ook van Diepenheim bespeuren wij niet veel! Achter de dennenbosschen ligt het verborgen. Misschien ziet een enkele, die de reis per spoortrein voortzet, straks een klein torenspitsje boven een niet onaanzienlijke boomgroep uitsteken, en is hij met een' geest des onderzoeks begaafd, dan vraagt hij alligt, ‘hoe dit plaatsje heet.’ Tien tegen een, dat hij ten antwoord verkrijgt: ‘ik weet het niet.’ Misschien zegt hem iemand: ‘dat is Diepem.’ En vraagt hij dan verder, ‘of daar iets te zien is?’ wederom tien tegen een, dat ook ditmaal het antwoord zal luiden: ‘ik weet het niet.’ Sints de spoorweg ook dit deel van Twenthe doorsnijdt, komt geen reiziger Diepenheim meer door. Vroeger was dit anders. De groote weg naar Noord-Duitschland liep over Arnhem en Lingen en dientengevolge ook over Diepenheim. Toen zagen zijn inwoners den Duitschen postwagen op gezette dagen den zwaren zandweg doorworstelen en later, toen de rijksweg was gelegd, zagen zij tweemaal daags de diligence van van Gend en Loos. Of liever, de meesten zagen die maar eenmaal, want de wagen, die van Lingen kwam, passeerde het stadje in het holst van den nacht. Dan had alleen de halfduttende brievengaarder in het postkantoor en de slaperige knecht in het logement een oogenblik genot van zijn verschijning. De wagen, die van Arnhem was gekomen, mogt zich integendeel in de algemeene belangstelling verheugen, want op zijn' doorrid was de bevolking nog niet te bed, en zóó druk was 't in dien tijd in Diepenheim niet, of de diligence bleef ook daar een zeer gewaardeerde afwisseling. Zoo bestond er dan 
ten minste eenmaal 's daags voor den reiziger de gelegenheid, om door eigen aanschouwing de vraag te beantwoorden: wat er in Diepenheim te zien is. De dommelende passagiers der nachtdiligence, wakker geschrikt door het geratel en 't gehots op de afschuwelijke ronde straatkeijen, waren weinig geneigd,

{==349==} {>>pagina-aanduiding<<}
het stedeken te roemen. Pruttelend over het nest, dat wel zoo heel groot niet was, maar toch veel te lang naar hun' zin, verduurden zij het ongerief der verschrikkelijke bestrating en verheugden zich, - voor zoo ver men in een nachtdiligence nog voor vreugde vatbaar is, - wanneer de wagen weêr over den effen grindweg rolde.
Tegenover wie van Arnhem kwamen, had Diepenheim - althans wanneer 't niet in den winter en dus kort dag was, - een betere kans. Dan werd het min of meer als een oase in de woestijn begroet.
Lang en vervelend was de weg van Zutfen tot Lochem, zoodra men het vrolijk Warnsveld en de statige boschpartijen van het Velde en van het Jagthuis voorbij was. Iets minder lang, maar niet minder vervelend, was de weg van Lochem tot Diepenheim, zoodra men den onmiddellij ken omtrek van Lochem had verlaten. De gansch nieuwe rijksweg was aangelegd in de overtuiging, dat de regte lijn de kortste afstand tusschen twee punten is. En aanmerkelijk was zeker de bekorting, als men in aanmerking neemt, dat de oude weg van Lochem over Borculo liep en van daar op Diepenheim, om zóó Goor te bereiken! Niet onnatuurlijk is het, dat de diligence den naasten weg koos. Maar hij was ook zoo eentoonig mogelijk, en geen wonder, dat de reizigers een' niet zeer gunstigen indruk van ‘de Graafschap’ medenamen. Gansch anders zou die indruk zijn geweest, voor wie òf over Vorden, òf over Almen te Lochem was gekomen; maar staat dat ons vrij, wanneer wij onze eigene reisgelegenheid zoeken, de firma van Gend en Loos vervoerde haar passagiers langs den kortsten weg, en dat was een zeer onbehagelijke. Met wat blijdschap stegen zij in den vluggen spoortrein, die bij ervaring de verveling van die oude reismanier kenden! Maar in die vervlogen dagen had Diepenheim met zijn aanzienlijke landgoederen iets verrassends en aantrekkelijks, waarom het met blijdschap begroet en met ingenomenheid herdacht werd. Bovendien had het iets merkwaardigs, want het was het eerste der Twenthsche dorpen en het vertoonde in de ligging en de bouworde zijner huizen reeds

{==350==} {>>pagina-aanduiding<<}
het eigenaardig karakter dier landstreek, waarin nog zoo menig herinnering van den ouden tijd is overgebleven. Zoo raag wel meer dan één reiziger in dien tijd den indruk hebben ontvangen, dat er in Diepenheim wel iets te zien was. Wat dat is, willen wij ditmaal eens gaan onderzoeken. Wij gaan uit van de onderstelling, dat wij op een' spoortogt door Twenthe eenige uren beschikbaar hebben en dat wij die willen besteden tot een bezoek aan een weinig bekend, maar niettemin bezienswaardig stedeken. 't Zij herinnerd, dat het heden ons doel niet is, met allerlei eigenaardigheden van landstreek en bevolking kennis te maken. De tijd is daartoe te kort en laat ons alleen toe, een wandeling naar Diepenheim te doen.
Wij verlaten den trein aan 't station Markelo, om straks van 't station Goor met eene volgende gelegenheid verder te reizen.

Het voetpad door het veld brengt ons in veel korter tijd in de nabijheid van Diepenheim, dan de rijweg. Terwijl wij dus dat voetpad volgen, hebben wij gelegenheid om op te merken, dat de heide nog niet geheel is ontgonnen, maar voor verreweg het grootste gedeelte zijn toch de woeste gronden, tot de gemeente Diepenheim behoorende, in cultuur gebragt. Ook hier heeft de verdeeling der drie bestaande marken, - Diepenheim, Middendorp en Markvelde, - die voor ongeveer twintig jaren plaats heeft gehad, goede vruchten gedragen. De verschillende eigenaars beijveren zich, hun land zooveel mogelijk te verbeteren. Een niet onbelangrijk aantal kleine boerderijen zijn sedert dien tijd ontstaan, die òf in eigen gebruik zijn, óf verhuurd worden. De ingezetenen van Diepenheim hebben de hun toebedeelde gronden meest tot wei- en bouwland geschikt gemaakt; de grootere grondbezitters hebben vrij wat dennenbosch aangeplant, en met name heeft wijlen graaf Gerrit Schimmelpenninck van Nijenhuis op zijne uitgestrekte goederen veel tot ontginning gedaan. Maar dat werk

{==t.o. 351==} {>>pagina-aanduiding<<}


{== afbeelding 
	
'T HUIS TE DIEPENHEIM
==} {>>afbeelding<<}
    


{==351==} {>>pagina-aanduiding<<}
eischt een' langen tijd, eer de dorre heide in vruchtbare velden en welige bosschen is herschapen, en er zijn immers nog niet vele jaren verloopen, sints de markeverdeeling het mogelijk maakte, met ernst de hand aan den ploeg te slaan. In den onmiddellij ken omtrek van Diepenheim, waar wij ons vooral zullen ophouden, vinden wij weinig of geen heide meer. Daar werd de grond sedert lang bebouwd, en rondom de oude havezathen groeide sints eeuwen een overvloed van opgaand geboomte, dat bewijst, hoe met den tijd en door goede verpleging ook deze streek voor de houtteelt geschikt kan worden, gelijk trouwens vóór eeuwen uitgestrekte wouden hier den bodem bedekten. Oude oorkonden en volksoverleveringen spreken er van, en in menig thans boomlooze vlakte verhaalt het veen van voormaligen rijkdom aan bosschen.
Voor een klein deel over de heide, meest langs en door jonge dennen, brengt ons het voetpad in een twintig minuten op den grindweg even beneden het stadje, en nu hebben wij niet veel schreden meer te doen, of wij zien het vriendelijk kerkgebouw op een' heuvel, half in 't groen verscholen, en ter linkerhand rijst de zijgevel van een statig heerenhuis, omgeven van bloemhof en park. Dit is het huis te Diepenheim, vroeger een versterkt kasteel, tegenwoordig een deftige huizinge in den stijl der 17de eeuw. Van den straatweg voert een oprijlaan, met hooge eiken en populieren beplant, langs de kerk en rondom een weiland naar den hoofdingang. In vroeger dagen liep de laan regt op den ingang aan. Toen moet er aan het begin dier laan, tegenover de kerk, een buitenpoort hebben gestaan. Bij den aanleg van den rijksweg is dit een en ander veranderd, maar de boerenwoning bij de laan heet nog altijd ‘het portiershuis’. Een hooge steenen poort, die in haar frontespies de wapens van Bentinck en Ittersum draagt, is door eene sierlijke gemetselde brug verbonden aan den met krachtige eikenstammen beplanten buitensten singel en geeft toegang tot het ruime voorplein, aan welks einde het vierkante hoofdgebouw ligt, terwijl, naar de gewoonte dier tijden, groote stalgebouwen, als vooruitspringende vleugels, de

{==352==} {>>pagina-aanduiding<<}
beide zijden van het plein beslaan. Aan de eene zijde wordt de ruimte tusschen de stallingen en het huis ingenomen door een' steenen muur, met bloemvazen versierd, waarboven zich trotsche boomgroepen en bloeijende heesters verheffen; aan den anderen kant door een laag, rijk begroeid gebouwtje met hoogen schoorsteen. Een wal van Bentheimer steen, uit de buitengracht opgemetseld, geeft, in verband met voorpoort en brug, een deftig voorkomen, dat goed in overeenstemming is met den grootschen aanleg van het geheel en met den kloeken voorgevel der oudadellijke havezathe. En geenszins daarmeê in strijd is de rijke, maar smaakvolle versiering van het voorplein, waar een schat van bloemen en planten in groote perken of in steenen vazen is tentoongespreid, noch de digte mantel van klimop, die langs de roode muren en de witte zandsteenen posten en kozijnen der stalgebouwen opklimt. Voor den ingang van het huis staan, tusschen aristocratische oranjeboomen, een paar kanonnen op affuit. Zij passen niet kwalijk bij het gebouw, als eene herinnering aan de vroegere weerbaarheid van het geduchte kasteel, al behoorden zij ook niet tot den inventaris van het oude slot en al hebben zij nooit eene oorlogzuchtige bestemming gehad. Zij dragen het familiewapen en den naam van Diderich Borre van Amerongen en het jaartal 1667. Door aanhuwelijking kwamen zij aan de familie Sloet van Warmelo en werden bij den verkoop van de naburige havezathe Warmelo voor eenige jaren aangekocht door den tegenwoordigen eigenaar, die ze voor zijn huis te Diepenheim plaatste.
Wanneer het slot te Diepenheim is gesticht en uit wat stam de eerste bezitters der heerlijkheid zijn geweest, schuilt tot nog toe in het duister. Vóór 1331 behoorde het tot de vrije, eigene goederen van een dier geslachten, die wij in de middeleeuwen alom in onze gewesten gevestigd vinden, die geen' opperheer erkenden dan den Keizer en eerst langzamerhand, vrijwillig of gedwongen, hunne bezittingen aan graaf of hertog of bisschop leenroerig maakten. Vooral tegen het einde der 13de eeuw werden vele dezer kleine, onafhankelijke dynasten als vasallen on-
{==353==} {>>pagina-aanduiding<<}
der de heerschappij der magtige naburige landsvorsten gebragt. De bisschoppen van Utrecht breidden op die wijze hun wereldlijk gebied allengs uit en wisten voor en na Groningen, Drenthe en Overijsel, behoudens enkele uitzonderingen, aan hun gezag te onderwerpen. In dit deel van Overijsel duurde 't evenwel geruimen tijd, eer zij over een goed afgerond en wel aaneengesloten geheel den scepter voerden. De Heeren van Almelo bleven zelfs ten allen tijde hun onafhankelijkheid bewaren. Enschede behoorde den grave van Solms, en tusschen het aan den bisschoppelijken stoel sedert lang onderworpen deel van Twenthe, waarvan Oldenzaal de hoofdplaats was, en het grondgebied van het Sticht rondom Deventer, lagen de bezittingen der onrustige graven van Goor. en tot in de 14de eeuw, de goederen dervrije Heeren van Diepenheim. Had hun gebied behoord tot de landstreek, die Keizer Hendrik in 1046 aan bisschop Bernulfus schonk, en waarin als een der grensplaatsen Westerfle (vermoedelijk Westerflier bij Diepenheim) wordt genoemd, dan heeft die gift op den duur het bedoelde gevolg niet gehad; althans, wanneer in de geschiedenis Heeren van Diepenheim optreden, beschouwen zij zich en worden zij ook erkend als vrije bezitters van het goed. Hoe zij dat zijn geworden, is onbekend. Vermoedelijk zal 't wel geschied zijn als elders. Een aanzienlijk en invloedrijk 
eigengeërfde in de marke zal zich allengs allerlei regten hebben weten aan te matigen, die oorspronkelijk aan de gezamenlijke gewaarden behoorden. Zoo werd de markerigter Heer, de hoofdhof der marke een versterkt kasteel, en de minder magtige markgenooten droegen hem goed- of kwaadschiks hun bezittingen en regten over, om zijn bescherming te genieten, zijn geweldenarijen te ontgaan. Of weiligt ook verkreeg een of ander aanzienlijk persoon hier eene aanmerkelijke oppervlakte woesten grond, dien hij onder verschillende voorwaarden aan een aantal anderen ter bebouwing overgaf. Een oude stamkroniek, vóór omstreeks eene eeuw in het licht gegeven, spreekt van zekeren Bernardus, die de heerlijkheid Diepenheim als erfgoed van zijn voorouders bezat en van den

{==354==} {>>pagina-aanduiding<<}
keizer ook die van Ahaus ontving. Hij moet vóór het midden der 12de eeuw hebben geleefd en het bij zijn dood aan een' zijner zonen Ahaus, aan een' ander, Wolbert, Diepenheim na. Deze Wolbert, die een' erfelijken twist met zijn' nabuur te Goor had weten te eindigen, door Gisela, des Heeren dochter van Goor, te huwen, was de laatste van zijn' stam. Zijne dochter Requina bragt de bezitting in een ander geslacht door haar huwelijk met Hendrik, die den titel van graaf van Dalen voerde.
De hof en de heerlijkheid Dalen, nabij Coevorden gelegen, schijnt nooit van veel beteekenis te zijn geweest. Uit wat hoofde het den naam van graafschap droeg, schijnt mede tot de nog niet opgeloste vragen te behooren. Wèl waren de Heeren van Dalen van grafelijken bloede. Jolanda, dochter van graaf Gerhard van Gelder, bragt omtrent 1107 de graafschappen Dodeweerd en Dalen ten huwelijk mede aan Boudewijn van Vlaanderen. Hun tweede zoon, Gerhard, erfde Dalen als een bijzondere heerlijkheid, waaraan hij zijn' naam ontleende. Uit zijn huwelijk met Sofia, gravin van Ravensberg, sproot o.a. Heer Hendrik, die vóór 1180 de erfdochter van Diepenheim huwde. Hij was een rijk man, wien vele goederen en heerlijkheden in Westfalen en Gelderland toekwamen, en die te Diepenheim het slot bouwde, of, volgens de stamkronijk, het daar reeds' bestaande kasteel versterkte. Gedurende den loop der 13de eeuw bleven de graven van Dalen Diepenheim bezitten. Otto, Hendrik II, Otto II en Willem worden achtereenvolgens als Heeren genoemd. Aanzienlijke huwlijksverbindtenissen sloten zij, en onder de edelste geslachten komen zij in de oorkonden voor. Maar in 't begin der 14de eeuw stierf het geslacht in de mannelijke linie uit. Heer Willem had maar ééne dochter nagelaten, Cunegonde, die eerst Otto, graaf van Tekelenburg, en na diens overlijden, Willem van Cuyck, Heer van Boxtel, huwde. Ten jare 1331 verkochten zij het graafschap Dalen en de heerschap Diepenheim aan Johan van Diest, bisschop van Utrecht. Het wapen der gemeente - drie beerenklaauwen van azuur op goud - schijnt nog de herinnering te bewaren aan dit aloud geslacht

{==355==} {>>pagina-aanduiding<<}
der graven van Dalen, die, blijkens een nog bestaand ridderzegel van Hendrik II, zes leeuwenklaauven in hun wapen voerden.
Het schijnt dat de Diepenheimsche Heeren voor het Sticht lastige en gevaarlijke naburen waren, en de vijf Utrechtsche kerken hielpen den bisschop dan ook gaarne, de benoodigde gelden bijeen te brengen. Het grondgebied van den kerkvorst werd door dien aankoop in 1331 niet alleen belangrijk uitgebreid, maar het ontving ook een' veel beteren zamenhang. Want reeds sints 1248 behoorde het graafschap Goor aan den bisschoppelijken stoel, en toen nu Jan van Diest, nevens Diepenheim, ook Enschede kocht, had hij geheel Twenthe onder zijn bestuur vereenigd. Ook het verband der bezittingen in Drenthe werd aanmerkelijk verbeterd, nu het graafschap Dalen er' bij was getrokken.
Maar de uitkomst beantwoordde niet aan de verwachting, althans niet wat Diepenheim betreft. Bisschop Jan van Arkel had de bewaring van het huis aldaar opgedragen aan Frederik van der Eeze, maar deze bragt zulke hooge oorlogskosten en voorschotten in rekening, dat de heerlijkheid reeds in 1348 moest worden verpand. De nieuwe pandheer, Reinoud van Brederode, maakte het zijn' Stichtschen naburen zóó lastig, dat bisschop Floris van Wevelinkhoven zich haastte, het pandschap af te lossen. De drie Overijselsche hoofdsteden namen gaarne, ieder voor een' vierde deel, het bezorgen van drie vierden der gelden op zich, maar daar mogt dan ook geen kastelein op het huis worden aangesteld, dan met hun goedvinden, en de benoemde slotvoogd moest hun evenzeer als den bisschop, den eed van getrouwheid doen. Onder een reeks van. slotvoogden bleef nu werkelijk het kasteel geruimen tijd een voormuur tegen Gelderland. Maar meer dan eens had het een' harden strijd door te staan. In 1504 werd het door de Gelderschen genomen en bij verdrag teruggegeven. In 1510 nogmaals bemagtigd, werd het na een bloedige bestorming hernomen. In 1521 maakte hertog Karel van Gelder zich er ten derden male meester van, en nu behield hij het bij het vredesverdrag in 1524, om het te behouden zoolang hij

{==356==} {>>pagina-aanduiding<<}
leefde. Hij vond intusschen zijn' meerdere in magt in keizer Karel V, wien de bisschop van Utrecht zijn wereldlijk gebied had afgestaan en wiens veldheer, George Schenk van Toutenburg, het slot te Diepenheim in 1536 vermeesterde. Om de aanspraken, die Reynold van Coeverden in 1537 op Diepenheim maakte, bekommerde zich de Keizer niet. Sedert dien tijd bleef de heerlijkheid tot Overijsel behooren, en nam het onder de kleine steden van het gewest eene plaats in. Het had dan ook stedelijke regten verkregen, gelijk het onder de regeering van Koning Willem I ook als stad erkend werd. Maar de inwoners noemen het een dorp. Den naam van stad achtten zij blijkbaar voor het nederig plaatsje wel wat aanmatigend, 't Is trouwens niet minder eervol, te wonen in een groot dorp, dan in een kleine stad. Maar met wat naam zullen wij het noemen? Laat ons onbeschroomd nu eens officieel, dan weer officieus spreken en Diepenheim, naar het valt, een dorp of een stedeken noemen! Veel welvaart heerschte er blijkbaar niet in de dagen der Republiek, althans met Wilsum en Grafhorst werd het bij de schattingen verreweg het laagst aangeslagen. Het kasteel schijnt in de troebele tijden gedurende den strijd tegen Spanje verlaten en vervallen te zijn. In 1635 was het er niet meer. De plaats lag onbetimmerd, toen door de Staten van Overrijsel in dat jaar de grond, waar het slot had gestaan, als erfelijk leen van Overijsel verkocht werd aan Hendrik Bentinck tot Werkeren, drost van Sallant, en als adellijke havezathe werd erkend, op de gewone voorwaarde, dat het goed van een ‘adelgetimmerte’ zou worden voorzien, 't Liep intusschen tot 1648, eer aan deze voorwaarde werd voldaan en zijn zoon Bernard Bentinck er het huis bouwde, dat nog staat, al heeft het in den loop der jaren eenige veranderingen ondergaan. Volgens een opschrift in den voorgevel, die met de wapens van Bentinck en Bloemendaal prijkt, moet in 1707 het front min of meer zijn verbouwd. 
De ingang, tegenwoordig met het voorplein gelijk, schijnt vroeger op de hoogte der bel-étage te zijn geweest. De versiering van het groote middenraam is meer voor een deur dan voor een venster passend, en de zware steenen trap in het

{==357==} {>>pagina-aanduiding<<}
huis wordt gezegd, weleer daar vóór te hebben gestaan. Aan de voorzijde verbond tot omstreeks 1825 een tamelijke hooge muur de voorpoort met de stalgebouwen. Zeker heeft het eigenaardig karakter van het huis door deze veranderingen eenigszins geleden, maar in ruimte en doelmatigheid, in vrolijkheid en sierlijkheid, heeft het zonder twijfel daardoor gewonnen. Op het Huis is weinig merkwaardigs meer te zien, behoudens het portret van een' zoon des stichters in een der zalen boven den schoorsteen en een paar overblijfsels van een prachtig gobelijn behangsel, die als gordijnen in de vestibule bewaard bleven; maar met zijn' deftigen trap in het midden van 't gebouw, waarop de woonkamers uitkomen, met zijn antiek voorhuis en zijn hooge, ruime vertrekken, houdt het zijn' rang als de woning van een' edelman waardig op. En iets zeer eigenaardigs ontleent het aan den zoogenaamden ‘kasteelbelt’, waartegen de achtergevel gebouwd is. Dit is een tamelijk hoog terras, vermoedelijk de heuvel, waarop het oude kasteel was gesticht, dat juist tegen de woonvertrekken op de bei-étage aansluit en een' bekoorlijken, afgezonderden lusthof vormt, met veelsoortig boom- en bloemgewas beplant, en dat tusschen de openingen van het hooge hout een treffend vergezigt op den Markelerberg aanbiedt.

Tot 1815 bleef de bezitting in het geslacht der Bentincks, dat aan ons vaderland een lange reeks van beroemde en merkwaardige personen heeft opgeleverd. Hans Willem Bentinck werd hier wel niet geboren - hij zag het levenslicht op de havezathe Schoonheten bij Raalte, die evenals het huis te Diepenheim zijn' vader toebehoorde, - maar de familie hield hier toch dikwijls haar verblijf. En wie kent Hans Willem niet, den beroemden graaf van Portland, zoo al niet als den uitnemenden diplomaat, dan toch als den trouwen vriend van onzen Willem III, den beproefden makker der jeugd, wiens innige gehechtheid aan zijn' meester nooit werd verbroken! Dienaars, hovelingen, vleijers, ook

{==358==} {>>pagina-aanduiding<<}
tegenstanders en vijanden, had de groote Koning en Stadhouder in menigte. Een' vriend als Portland, die ook de waarheid durfde zeggen, heeft welligt geen ander vorst gehad. Geen wisselende omstandigheden, geen vijandige tusschenkomst, geen verschil van inzigt, geen dreigend levensgevaar, verbraken het heilig verbond tusschen hen, en toen Willem stierf mogten de grootwaardigheidsbekleeders van Engeland zijn laatste beschikkingen als Koning ontvangen, maar toen dat alles was gedaan, was zijn laatste vraag naar Bentinck, voor Bentinck zijn laatst gefluisterd woord, zijn laatste handdruk, en in zijn armen blies hij den adem uit. Zulk een veeljarige vriendschap vereert de beide merkwaardige mannen, want zij spreekt van een' adel van karakter, waartegen geen adel van geboorte kan opwegen, maar die aan hoogen stand en uitnemende gaven een' dubbelen luister verleent.
Het huis Diepenheim kwam niet aan de nakomelingen van den graaf van Portland. Met Schoonheten ging dit deel der vaderlijke goederen over aan zijn' oudsten broeder, en een afstammeling uit dezen tak was Wolter Jan Gerrit Bentinck, die in den slag van Doggersbank met zijn schip de Batavier van 54 stukken zich wakker heeft gekweten en aan de gevolgen der bekomen wonden overleden is. Ook van dien kloeken zeeheld gaat een glorie uit, die over het edele Huis te Diepenheim straalt.
In het jaar 1815 werd het Huis verkocht. In het bezit van den nieuwen eigenaar, den heer Dikkers te Borger, bleef het niet lang. Reeds in 1817 kocht het de baron L.A. Sloet van Warmelo, en in 1867, na den dood van Mevrouw de weduwe Sloet, geb. Quarles van Ufford, kwam het door aankoop aan den tegenwoordigen bezitter, Jhr. Mr. G.J.C. Schimmelpenninck, die het met zijn gezin bewoont en in uitnemenden staat onderhoudt.
't Kan zijn, dat voor uw gevoel en uw' smaak die netheid en orde voor de oude, adellijke havezathe geen aanbeveling is. Welligt wenscht gij iets anders, juist het tegenovergestelde. Gij zoudt u meer bevredigd vinden door de schilderachtige verwaarloozing en de poëtische wanorde der verlatene en half vervallene ridderlijke huizinge, oprijzend uit de begroeide gracht, met de

{==359==} {>>pagina-aanduiding<<}
woekerplanten, in weelderigen overvloed opklimmend en neerhangend langs de graauwe, verweerde muren, met haar looden raampjes en haar verwelooze vensterluiken, met haar leijen daken, bruin en geel van ouderdom en mos, met gras en muurbloem in den gebarsten en gescheurden hardsteen, die de zware deur omlijst. Gij wenscht in den omtrek het verwilderd houtgewas, opgeschoten, neergevallen gelijk het wilde, en liever dan de rijk gemeubelde zalen, zijn u de holle vertrekken, waar het zonlicht door de half gesloten vensters speelt, waar de reusachtige schouwe spookachtig wegschuilt in de schemering, waar de voetstap weerklinkt op de krakende trappen, waar overal geheimzinnige hoekjes u wat te raden en te onderzoeken geven. Gij zoudt den weemoedigen indruk der verlatene hofstad willen genieten, en welkom is het u daarom, als ik u mag meêdeelen, dat het u maar weinig schreden behoeft te kosten, om zulk een havezathe te bezoeken. Niet ver van hier ligt het onbewoonde huis Warmelo; gij kunt van den grindweg bij het huis Diepenheim zijn roode muren reeds zien. Maar span uwe verwachting niet te hoog, als gij u niet zeer teleurgesteld wilt vinden. Wij slaan een' zandweg in, tot voor weinige jaren een schoone laan. Het hout is gevallen onder de bijl des sloopers. Gij ziet in de velden rondom hier en daar nog een' grooten boom gespaard; een prachtige bruine beuk voorltrekt uwe aandacht. Dat is eens plantsoen geweest; nu werd het nuttig, maar weinig dichterlijk wei- en aardappelland. Wij gaan over een vervallen houten brug, haast niet zonder gevaar, zouden wij zeggen. Die brug is, gelijk de beek, waarover zij ligt, een eigendom der stad Deventer, die haar onderhouden moet. Weldra staan wij voor de havezathe Warmelo. Als naar gewoonte ligt het hoofdgebouw aan de achterzijde van een plein, waarop aan weerskanten stallen en bouwhuizen staan. Laat ons nog niet beproeven, den toegang tot het huis te verkrijgen, maar 't eerst eens rondwandelen. Daar zijn 
gegevens voor een aantrekkelijk geheel. Het huis zelf bestaat uit twee hoofddeelen; het breede voorgebouw, uit welks, midden een torentje oprijst, het achterhuis met trapgevels, verbonden door een laag gebouwtje met

{==360==} {>>pagina-aanduiding<<}
onevenredig hoog rood pannendak. In het muurwerk zijn oude stukken, met die eigenaardige, wonderschoone kleur, waarmeê de loop der jaren de verweerde steenen siert, met digtgemetselde raamopeningen, door halfronde bogen gedekt, met rijke festoenen van welige klimplanten begroeid. Maar regelmatige ramen met groote ruiten zijn in de oude muren geplaatst, een ligt ijzeren balkonnetje is boven de hoofddeur aangebragt, het torentje is een smakeloos houten hokje met kinderachtige ronde boogjes en, o wee! het middenstuk van den voorgevel is een slagtoffer geworden van den oppergod onzer tegenwoordige architekten, die alles met hun' eentoonigen portlandschen cement besmeeren, om het mooi te maken. Halfslachtig, half oud zonder eerwaardigheid, half nieuw zonder frischheid, is het gansche gebouw gemaakt. En als het gebouw is zijn omtrek. Met biezen en waterleliën is de breede gracht begroeid; een digt en donker kleed van overoude moerbeîboomen dekt en omhult de bouwhuizen; prachtig hout omringt nog het kasteel; statige linden, frissche tulpenboo- men, beuken met heerlijke kroonen, wilde en tamme kastanjes, welven nog hun bladerendak over de slingerende paden. Maar ledig en dor is het voorplein; rondom de begroeide gracht breiden zich velden met snij- en stamboomen uit. Halfslachtig wederom, deels verwaarloosd, deels onderhouden; half buitenplaats, half moezerij, is het terrein rondom de oude havezathe. En slaat gij ter zijde van het huis den weg in, die naar een' anderen uitgang voert, gij vindt er wederom hetzelfde: de overblijfsels van een eenmaal zeer uitgebreide en zeer schoone lustplaats, veelsoortig houtgewas, trotsche sparren, bloeijende accacia's, bij het houten hek aan den landweg een' prachtigen beuk, maar niet meer dan overblijfsels, die daar eigenlijk geen regt van bestaan meer hebben. Zoo is tegenwoordig Warmelo; te veel geplunderd, om nog een geschikte heerenhuizinge te zijn, te goed onderhouden, 
om als een verlatene en verwaarloosde havezathe te worden gewaardeerd door de minnaars van oudheid en dichterlijk schoon. Wij hebben intusschen geen reden, ons er over te verwonderen, geen regt, ons er over te bedroeven. Na den dood van den laatsten

{==t.o. 361==} {>>pagina-aanduiding<<}


{== afbeelding 
	
==} {>>afbeelding<<}
    


{==361==} {>>pagina-aanduiding<<}
bewoner, den baron Sloet van Warmelo, werd het goed op speculatie gekocht. De nieuwe eigenaar moest het zoo productief mogelijk maken; hij verkocht een goed deel der gronden, hij het een aanmerkelijk deel van het bosch vallen, hij verhuurde en bebouwde, wat daarvoor geschikt was. Dat is niet meer dan billijk, maar te betreuren is het, dat de schoone bezitting, waarvan veel te maken zou zijn geweest, niet gekomen is in de handen van een' minnaar van het buitenleven, die haar bewoonde, of in 't bezit van een' edelman uit den omtrek, rijk genoeg, om het goed over te laten aan den invloed, dien de tand des tijds wilde uitoefenen op het oude huis en het eerwaardige bosch.
In het huis zelf is ook niets merkwaardigs te zien. Een lange gang loopt van voren naar achteren en aan weerszijden zijn goede kamers, die gij met een' oogopslag kunt overzien, en waar 't van legioenen doode en levende vliegen wemelt. Half bevredigd scheiden wij van Warmelo, van wiens lotgevallen ik u ook niets weet mede te deelen. Het gaf zijn' naam aan een oud geslacht onder de Overijselsche edelen, dat vóór 1350 reeds bloeide en tot 1579 het huis bezat. Het zal in der tijd wel een versterkt huis zijn geweest. Het tegenwoordige gebouw schijnt, in hoofdzaak uit de 17de eeuw afkomstig. Een tak der familie Sloet heeft het in 1680 door erfenis verkregen.

De derde havezathe, onder Diepenheim behoorende, is het uitgestrekte Nijenhuis, met zijn lanen en bosschen, zijn weiden en bouwvelden. Wij vinden het even buiten het stedeken, naar de zijde van Goor. De groote laan ligt juist in de rigting der hoofdstraat, terwijl de grindweg hier eene belangrijke bogt maakt. Bij den aanleg van dien weg werd in zóóver van de regte lijn afgeweken, dat de buitengoederen zoo weinig mogelijk werden geschonden. Wij betreuren dat niet, om de wille der afwisseling, die een kronkelende weg boven een' lijnregten aanbiedt, en

{==362==} {>>pagina-aanduiding<<}
wij billijken het ten volle, dat de eigenaars hun goederen liever niet zagen bederven en de Staat kostbare onteigeningen vermeed. Gaarne zouden wij ons eenigen omweg getroosten, maar dat is doorgaans, voor wie eenigszins de wegen kent, ook niet nooclig, want over de landgoederen zelven zijn paden genoeg, die de bogten afsnijden.
Wanneer wij, van Warmelo komende, Diepenheim weêr bereiken, nagenoeg op het punt waar de weg naar Goor zich ter zijde afwendt, zouden wij terstond het Nijenhuis kunnen gaan bezoeken; maar wij zouden ons schuldig maken aan onwelwillende onbeleefdheid jegens de plaats zelve, wanneer wij ons vergenoegden met een' vlugtigen blik in de dorpsstraat te werpen, als wij haar dwars oversteken. Wij moeten nog even terug, voor zoover de groote weg door Diepenheim loopt. Het kleine deel van de lange huizenreeks, dat ter regter zijde blijft liggen, kunnen wij van hier wel overzien. Dat Diepenheim juist veel bezienswaardigs oplevert, durf ik niet beweren, maar wie voor 't eerst in Twenthe komt, vindt er althans gelegenheid, de hooge huizen op te merken, die met het achterdeel - dat is de schuurdeur - naar de straat zijn gekeerd. Zoo is 't in deze streek algemeen de gewoonte geweest, en menigmaal vindt men het nog aldus, maar tal van nieuwere woningen hebben het front naar de straat. Wie in Twenthe bekend is, mist in Diepenheim de groote houten gevels en de met leem aangestreken wanden, die elders nog veelvuldig voorkomen. Hier is alles van ligt rooden steen gebouwd. Ook ziet hij hier de mesthoopen niet meer aan de straat naar ouden Twenthschen trant, die intusschen in de meeste dorpen ook reeds tot het verledene behoort. Hij merkt verder op, dat Diepenheim ook in zóóver bijna eenig is, dat de dorpsstraat van het begin tot het eind geregeld, doorloopt, al is 't ook een weinig slangvormig, en dat de gevels der huizen in ééne lijn staan. Elders in Twenthe kent hij naauwelijks anders, dan ware doolhoven, waarin een vreemdeling onfeilbaar verdwaalt, een warklomp van door elkander kruisende straten en stegen, waarin geen twee woningen in dezelfde rigting zijn gebouwd, tenzij dan die sints eenige jaren zijn vernieuwd,

{==363==} {>>pagina-aanduiding<<}
of opgerigt onder den invloed van verordeningen, die een rooijingslijn voorschrijven. Dit een en ander nu geeft aan Diepenheim onder de Twenthsche dorpen iets eigenaardigs, maar ook iets eentoonigs, en zijn wij teruggewandeld tot de kerk, dan hebben wij de plaats ten volle gezien. Ook mist men er nog iets, en dat maakt Diepenheim stil, boven de andere plaatsen in Twenthe. Men hoort er het eigenaardig getik van het weefgetouw niet, en opmerkelijk is het, dat terwijl reeds in 't naburige Goor een belangrijke industrie is gevestigd, Diepenheim aan de beweging der nijverheid gansch vreemd is gebleven. - Ook in dit opzigt behoort het meer in naam dan inderdaad tot Twenthe, waar reeds zoo langen tijd de weverij inheemsch was. Diepenheim is bij uitnemendheid een landbouwende plaats, en het laat zich vermoeden, dat de reden, waarom zich hier geen fabrikaat ontwikkelde, voor een goed deel is te zoeken in de omstandigheid, dat hier in den onmiddellijken omtrek zooveel groote landbezitters van adellijken huize waren gevestigd.
Diepenheim heeft te wijzen op eene groote, nieuwe school, een paar moderne huizen, eene nieuwe pastorie nevens de kerk en een gemeentehuis, waar een zestal zilveren bekers worden bewaard, die de namen en wapens dragen van Bentinck, Bevervoorde, Deutinchem, van Heiden, thoe Reppelaer en Ripperda. - De geslachten Bentinck en Ripperda hadden, als eigenaars der havezathen Diepenheim en Weldam, aanleiding genoeg tot zulk een geschenk, even als die van Deutichem en Bevervoorde, die in der tijd het huis Peckedam bezaten. Bevervoordes en van Heidens komen, even als Bentinck's en Ripperda's, als drosten van Twenthe voor. Maar van een geslacht thoe Reppelaer (voerende een versmald St. Andrieskruis en een schildhoofd, waarin drie korte palen) schijnt niets bekend. Misschien geeft het archief van Diepenheim iets omtrent den oorsprong der bekers en omtrent de personen, die ze schonken.

{==364==} {>>pagina-aanduiding<<}

Zonderling is het, dat de kerk geheel aan het begin - of, als men wil, aan het einde, - der plaats is gebouwd. Wij zouden die eer ongeveer in het midden der bebouwde kom verwachten. Maar het was oorspronkelijk de slotkapel, die in 1224, op verzoek van graaf Otto van Dalen en zijne gemalin, door bisschop Otto van der Lippe tot eene parochiekerk verheven werd ‘angesien hebbende verscheyden varlicheyt (gevaarlijkheid) van Morass und Vennen tusachen Diepenheim en Marckeloe wesende, sampt andere periculen de (die) eenen eerlicken Man mochten toevallen.’ Zoo werd Diepenheim onder zekere bepalingen gescheiden van Markelo, waaronder het tot nog toe behoorde. Op den dag der wijding van het kerkgebouw en het kerkhof werd er een doode plegtig begraven, en graaf Otto's zoon, Hendrik, gedoopt. Hij zelf werd nog te Markelo ter aarde besteld in 1232, maar zijn weduwe en zijn opvolgers rusten te Diepenheim. De grenzen der parochie werden tevens geregeld en bepaald. Daartoe zouden behooren ‘het casteel sampt het Voorstedeken und alle huise ende hutten daarvoor gebout und onder het casteel noch gebout sullen worden; und het huys toe Donckerloe und so ronds om van Donckerloe bes Westerflier, van Westerflier bes Hogelaer, van Hogelaer bes Ageslaer, van Ageslaer bes aan de Watermolle und also van de Molle wederkomend tot Donckerloe.’ De tegenwoordige kerkelijke gemeente strekt zich evenwel veel verder uit dan deze oude parochie, wier grensbepaling vooral voor de kennis van den toenmaligen plaatselijken toestand niet zonder belang is. De kerk, sedert haar stichting nog meer dan eens vergroot, en door de zorg der Heeren van Diepenheim en hare pastoors herhaaldelijk versierd en begiftigd, werd in 1679 gansch nieuw gebouwd. Aan den predikant Wilhelmus Chevallereau danken wij niet alleen eene rede ter plegtige viering van het eerste eeuwgetijde dier kerkvernieuwing, maar ook de hoogst belangrijke Bijlage tot zijn leerrede, 
de stamchronijck des Huizes Diepenheim, tot dien tijd als handschrift bewaard, die een' schat van bijzonderheden bevat, gelijk in de rede zelve de geschiedenis der Diepenheimsche

{==365==} {>>pagina-aanduiding<<}
gemeente, door ijverige bronnenstudie opgemaakt, eene aanmerkelijke plaats bekleedt. Ten overvloede kan er uit blijken, dat onze vaderen niet bang waren voor eene lange preek, want, na aftrek der aanteekeningen, beslaat de feestelijke toespraak nog ongeveer 90 bladzijden in 8o. Of de geachte spreker daarmede zijne hoorders genoegen heeft gedaan, is ons verborgen. Stellig heeft hij door de zorg, aan zijn werk besteed, een gewigtige bijdrage geleverd tot de overigens weinig bekende geschiedenis van het Diepenheim der middeleeuwen. Altijd in de onderstelling, dat de stamkronijk echt is. Ik mag niet verzwijgen, dat ik op een aantal uitdrukkingen en taalvormen stuitte, die wat nieuwerwetsch klinken, hoewel die misschien zijn te verklaren, als het handschrift voor eene oude vertaling uit het latijn mag gehouden worden.
Een lange, breede laan van eiken leidt van den grindweg naar het voornaamste der Diepenheimsche landgoederen, het reeds genoemde Nijenhuis. Het boomgewas der laan is op zich zelf zoo opmerkelijk niet. De stammen munten noch door omvang, noch door bijzondere fleurigheid uit. Het loof heeft geleden door de rups, en tusschen de takken schuilt vrij wat dood hout. Niettemin maakt de statige allee met haar vierdubbele boomenrij en het hooge bladerengewelf indruk. Het grootsche van den aanleg, - de breede rijweg met het voetpad aan wederzij, - werkt er toe mede, maar aan den eik dankt toch de laan van Nijenhuis bovenal haar indrukwekkende schoonheid, aan den eik, die, ook bij zeer gewone afmeting, door de majesteit van zijn vorm en zijn kleur de koning onzer boomen blijft. Niet altijd had het Nijenhuis dezen sierlijken hoofdtoegang tot het huis. Een groot deel van het terrein behoorde tot de havezathe Peckedam, die nu geheel verdwenen is. Tot in de eerste jaren dezer eeuw stond dit huis op de plaats, waar nu niet ver van het begin der laan eene boerenwoning ligt, door een deels nagenoeg gedempte, deels met riet en waterplanten digt begroeide gracht omgeven. Edelen uit de aanzienlijke geslachten de Rode van Heeckeren, van Keppel, Sloet en van Dedem bezaten

{==366==} {>>pagina-aanduiding<<}
sedert 1668 het goed, in 1779 behoorde het aan Mr. Jan Hendrik Muiderman, rigter van Diepenheim. Na diens dood in 1811, werd het door den eigenaar van Nijenhuis gekocht en met dit landgoed vereenigd, terwijl het huis werd gesloopt.
De havezathe Nijenhuis of Nienhuis, gelijk zij in Diepenheim heet, was wel sints ruim twee honderd jaar de zetel van een adellijk geslacht, maar een versterkt kasteel schijnt er nooit te hebben gestaan. Wèl spreken de kronijken van een geduchte veste van dien naam, die 't den bisschop van Utrecht vaak lastig genoeg maakte en zijn Twenthschen onderzaten lang een doorn in het vleesch was, wèl bevat het Deventer archief een aantal bescheiden omtrent de verovering en ontmanteling der gevreesde sterkte door de manhaftige poorters dier stad, maar dit Nijenliuis lag in het kerspel Ulsen, nabij het Duitsche stadje Neuhaus, even over de grenzen. Ook met een ander Nijenhuis in Sallant, tusschen Raalte en Wijhe, moet de Diepenheimsche havezathe niet worden verward. De eerste behoorde sints 1384 aan de Ittersums, en bleef in dat geslacht tot 1705, toen het overging aan een' tak der Bentincks, die het nog bezit. Verwarring zou te ligter mogelijk zijn, omdat een tweetal Ittersums van Nijenhuis het drostambt van Twenthe hebben bekleed. Ons Nijenhuis was eene bezitting der van Hoëvells. Sedert 1610 waren leden van dat geslacht er van verschreven in de Ridderschap van Overijsel. Van de jaren 1791 tot 1799 was het in handen van Mr. W.C. Boers. Sints werd Nijenhuis bewoond door een' man, die in dagen van verwarring en vernedering voor zijn vaderland gedaan heeft en geweest is, wat in hopelooze omstandigheden mogelijk was. Als iemand den stroom der gebeurtenissen had kunnen keeren, toen de oude, vermolmde Republiek der Vereenigde Nederlanden met rasse schreden ten ondergang spoedde, als groote begaafdheden, met een edel hart, met warme vaderlandsliefde, met onkreukbare regtschapenheid, met kloeken moed en onwrikbare standvastigheid vereenigd, het onmogelijke mogelijk hadden kunnen maken, dan zou hij het gedaan hebben, dan had hij de Republiek gered, - Rutger Jan Schimmelpen-
{==367==} {>>pagina-aanduiding<<}
ninck, de laatste raadpensionaris. Maar het 
was te laat. Tegen den kanker, die den Staat had gesloopt, vermogt hij niets meer, en tegen den reus der 19de eeuw was hij niet opgewassen. Als gezant in Frankrijk en in Engeland had hij wakker gestreden voor de regten en de belangen zijns volks; als raadpensionaris, in een betrekking, die van het koningschap weinig meer dan den titel miste, en toch te gelijker tijd tot den grooten keizer in een verhouding, waaraan alleen de naam van vassal ontbrak, bleef hij zelfstandig zooveel hij vermogt, en toen alles voor Napoleon bukte, toen magtige koningen den nek voor hem bogen, durfde Schimmelpenninck hem weerstaan. Hij waagde zijn post en verloor haar. Slechts negen maanden was hij raadpensionaris; toen werd het koninkrijk Holland opgerigt, en hij trok zich uit het openbare leven terug. Maar Napoleon schatte hem hoog. Een plaats onder de senatoren van het keizerrijk en de grafelijke titel waren de bewijzen, dat de keizer zijn talenten en zijn karakter waardeerde. Bij de herstelling van Nederland bevestigde koning Willem I hem en zijn nageslacht in dien wèlverdienden adeldom en benoemde hem tot lid der Eerste Kamer van de Staten Generaal. Maar Schimmelpennincks kracht was gebroken. Reeds vóór dat Holland bij Frankrijk was ingelijfd, had hij het gezigt verloren, en tot het eind van zijn leven; toen hij in 1825 op 64jarigen leeftijd stierf, bleef hij blind. Jaren lang bloeide voor hem de kleurenpracht der bloemen op zijn geliefd Nijenhuis te vergeefs, en hij zag het niet, hoe zijn eiken wiessen en hoe hun hooge kruinen zich welfden in de statige laan voor het huis, waar hij zoo gaarne de rust genoot, die voor hem zoo vroeg - te vroeg! - was gekomen.
Het tegenwoordige huis dagteekent uit het midden der 17de eeuw. Men zegt, dat op eenigen afstand vóór dien tijd een ander huis heeft gestaan. De beide vierkante torens, die het front versieren, zijn er eerst veel later bijgevoegd. De voorlaatste eigenaar, graaf Gerrit Schimmelpenninck, heeft ze voor een twintig jaren gebouwd. In- noch uitwendig heeft het huis iets bijzonder merkwaardigs, 't Is een deftige en stevige vierkante

{==368==} {>>pagina-aanduiding<<}
heerenhuizinge met voorplein en stallingen, gelijk er in de 17de eeuw zoo velen zijn gesticht, alleen aan den voorgevel naar later smaak wat veranderd. Rijke bloemperken bloeijen op het voorplein, welligt wat al te bont en te vol. De gracht, die het geheel omringt, is aan de achterzijde van het huis tot een breeden en sierlijken vijver uitgebreid. Een uitgestrekt bosch, van lanen en wandelpaden doorsneden, omvat hier en daar ruime weiden met boomgroepen afgewisseld, en wat natuur en kunst hier hebben gewrocht, met de herinnering aan een groot en goed man verbonden, dat verheft het Nijenhuis tot een dier landgoederen, die het waard zijn dat zij worden gekend door den Nederlander, die in zijn land geen vreemdeling wil zijn en die zijn volk lief heeft.
De havezathe behoort tegenwoordig aan den kleinzoon en naamgenoot van den raadpensionaris, Mr. Rutger Jan graaf Schimmelpenninck, grootmeester van het huis des konings, lid van de Tweede Kamer der Staten Generaal, President van den Hoogen Raad van adel, oud-minister van financiën.

Meer opmerkelijk door zijn' bouwstijl is de vierde der nog overgeblevene havezathen onder Diepenheim, het huis Weldam. Het ligt naar den kant van Goor, in de oude marke Stokkum, waarin die van Diepenheim het regt hadden, turf te steken en eenmaal 's jaars met vijftig bijlen hout te hakken. Het markerigterschap der vereenigde marken Stokkum en Herike was aan het Weldam verbonden, sints het in 1643, op verzoek van Johan Ripperda, daarheen verlegd werd. Daar de rijksweg rondom het bosch van Nijenhuis een groote bogt maakt, kunnen wij de wandeling bekorten als wij de dwarslaan inslaan, die een weinig vóór het huis langs een weide loopt en verder door het bosch leidt. Wie er goed bekend is, kan door bouwlanden en akker-
{==369==} {>>pagina-aanduiding<<}
maalsboschjes nog wat nader gaan en vlak bij Weldam op den grindweg uitkomen, maar een vreemdeling zou ligtelijk te ver afdwalen en zijn doel missen. De weg door de lanen biedt ook meer lommer, en zeer lang duurt het niet, eer de groote weg is bereikt. En dan sluit zich weldra ter regterzijde een breede laan van eiken er bij aan, die over de gronden van den eigenaar van Twickel, wien ook Weldam toebehoort, tusschen Goor en Delden uitkomt. Nagenoeg bij het begin der laan, waar het bouwland, door bosschen begrensd, zich uitbreidt en wat ruimer uitzigt geeft, dan overigens tusschen het hakhout langs den weg vergund is, ligt een nieuwe boerderij, die met groote letters den naam Ripperda aan den gevel draagt en de herinnering aan de voormalige Heeren van Weldam bewaart. Het huis zelf, terzijde van de eikenallee gelegen en door een' korten oprijweg daarmede verbonden, valt nu weldra in het oog, met zijn hoog leijen dak, zijn zware, witte schoorsteenen en het torenspitsje boven alles uit. Op de steenen palen van het ijzeren hek, dat den toegang afsluit, staat het jaartal 1695 te lezen onder sierlijk door elkander geslingerde letters. Naar den kant van het huis zijn gekleurde wapenschilden aangebragt van den 
stichter van het tegenwoordige gebouw, Unico Ripperda thoe Weldam, drost van Twenthe, en zijne gemalin, Margaretha Elisabeth Ripperda van Wijtwerd, en van zijne ouders Johan Ripperda en Anna de Vos van Steenwijk. Het wapen van Ripperda dragen ook de beide kanonnen op rolpaarden bij den opgang der brug, en nog eens is het in kleuren op den zijmuur van den linkervleugel te zien. Unico Ripperda schijnt een prachtlievend man te zijn geweest en een rijk man bovendien. Het gansche huis is uit ruime beurs gebouwd en aan den voorgevel vooral met sieraden overladen. Het witte front is met platte pilasters, gebeeldhouwde festoenen en zware deur- en raamkozijnen uitgemonsterd, de hoeken der vooruitspringende vleugels zijn met blokken van Bentheimer steen en Ionische kapiteelen versierd. Rijk bewerkte schoorsteenen kroonen de hooge daken, een steenen balustrade met liggende sphynxen en bloemvazen sluit het plein tusschen

{==370==} {>>pagina-aanduiding<<}
de vleugels, en vroeger was ook de brug in overeenstemming met het geheel, eer zij, leelijk genoeg, door een' aarden dijk met geschoren hagen was vervangen. Het huis, dat overigens kloek en statig uit de breede gracht oprijst, krijgt door deze overlading iets poppigs en kleins. Met wat minder weelde en wat meer smaak zou het beter voldoen. Maar als een monument van den bouwstijl der 17de eeuw heeft het onmiskenbaar zijn waarde. Het torentje moet daarbij evenwel buiten rekening blijven. Dat is voor eenige jaren opgetrokken door den tegenwoordigen eigenaar, die ook zijn huizen Twickel en Dieren met schrale torentjes heeft laten voorzien. Vóór dat Unico Ripperda zijn huis zoo prachtig bouwde, had er reeds sints eeuwen een ander slot gestaan. Reeds in 1324 wordt een Hendrik Weldam genoemd als schulte van Twenthe, die hier wel zal hebben gewoond. In 1618 was het huis, althans de voorburgt, bouwvallig. Toen verzocht de eigenaar, een andere Unico Ripperda, aan Ridderschap en Steden van Overijsel, dat de ingezetenen van Twenthe en Haaksbergen bouwstoffen tot herstelling van dien voorburgt mogten aanvoeren. Waarschijnlijk was het kasteel toen versterkt, bij het nog altijd dreigend oorlogsgevaar, wanneer de Spanjaard, na het bestand, soms een' aanval op de Oostelijke gewesten mogt beproeven.
Unico Ripperda had zijn nieuw gebouwd huis niet voor zijn nageslacht gesticht, en maar weinig jaren had hij er genot van. In 1709 stierf hij kinderloos. Zijn weduwe hertrouwde met een' anderen Ripperda, Heer van Verwoolde en Vorden, en liet haar goederen aan den voorzoon van haar' tweeden echtgenoot, na wiens overlijden in 1753 de havezathe Weldam aan Unico Willem van Wassenaer, Heer van Obdam, Twickel en Lage kwam. In dit geslacht bleef het, totdat het, nevens tal van andere aanzienlijke goederen, door zijn huwelijk met de erfdochter van Wassenaer, overging aan den tegenwoordigen bezitter, den baron van Heeckeren van Wassenaer. 't Is sints jaren verhuurd aan den baron van Hardenbroek van Bergambacht, die het des zomers bewoont. Bij diens afwezigheid althans is de toegang niet vergund, zoodat wij over het inwendige niet oordeelen kunnen.

{==371==} {>>pagina-aanduiding<<}

De eigenaars der vijf genoemde havezathen waren van ouds en heeten nog Borgmannen van Diepenheim. Als zoodanig hebben zij, nevens den rigter, later den burgemeester, en een lid van den kerkeraad, de aanstelling van den predikant en van andere kerkelijke personen, waaronder vroeger ook de schoolmeester behoorde. Zij beheeren nog een fonds ad pios usus, dat ook wel een' kerkelijken oorsprong zal hebben, en de oudste Borgman was, vóór de markeverdeeling, markerigter. Aan Weldam was ook nog het borgmanschap van Goor verbonden.
Maar behalve deze vijf havezathen, lag van ouds nabij Diepenheim nog een zesde, het Westerflier. Op een half uur afstand in het veld ligt het tegenwoordige, moderne huis, in 't begin dezer eeuw door de familie van der Sluijs gebouwd en bewoond. De jagtpalen staan aan den weg van Lochem, even vóór dat men Diepenheim binnenkomt. Van deze havezathe ‘sliep’ het regt. Immers, zij behoorde aan een' Roomsch Catholieken tak der van Hoëvells, en, al bestaan er enkele voorbeelden, dat ook roomschgezinde edelen tot de Ridderschap werden toegelaten, dat was toch een uitzondering, en ten voordeele van de Heeren van Westerflier werd die niet gemaakt. Mag er vroeger ook het regt van borgmanschap aan verbonden zijn geweest, ook dit regt zou tegenwoordig slapen, even als dat van Peckedam, omdat de havezathe den eigenaar van Nijenhuis behoort, en van ouds geldt het in Overijssel, dat de bezitter van onderscheidene havezathen evenwel maar wegens ééne daarvan de regten, er aan verbonden, mag uitoefenen. Bovendien zijn de regten van Peckedam vervallen, sints het heerenhuis is gesloopt. Het Overijsselsch regt van havezathe rustte op het huis, niet op den grond.
Dat Westerflier vermoedelijk tot de zeer oude plaatsen in Diepenheims omtrek behoort, hebben wij reeds gezien, maar van dat oude is in de tegenwoordige buitenplaats niets meer te vinden.
Hielden wij ons lang in Diepenheim op, wij zouden ook Westerflier niet onbezocht laten. Maar voor den togt, gelijk wij dien nu in gedachte doen, ligt het te ver uit den weg. Wij zijn

{==372==} {>>pagina-aanduiding<<}
ook reeds op het Weldam, en vandaar naar het station te Goor is de afstand niet groot. Daar vinden wij den spoortrein weder en daar eindigen wij onze wandeling, die ons een klein landstadje te zien gaf, met een niet onbelangrijke geschiedenis, door een' kring van oud-adellijke landgoederen omgeven, waar nog menig herinnering aan vroegere toestanden overbleef. En als wij van verre weêr het torentje zien uitsteken boven 't geboomte, terwijl wij 't voorbijvliegen in pijlsnelle vaart, dan hoop ik, dat gij niet gansch onvoldaan het antwoord kunt geven op de vraag: wat daar in Diepenheim te zien is.

Aanteekeningen.

Ten opzigte van een groot deel van Overijsel ontbreken de hooggewaardeerde bouwstoffen, die de Tegenw. Staat der Ver. Nederl. voor de andere provinciën aanbiedt. Het is bekend, dat Overijsel onvoltooid bleef, door den dood van den uitstekenden geleerde, wien de bewerking van dit gewest was opgedragen. Zoo missen wij ook de afbeeldingen der Overijselsche kasteelen en havezathen. Van velen schijnen de teekeningen gereed te zijn geweest. Ik heb sommigen daarvan onder de oogen gehad, en in de verzameling op het gemeentearchief te Rotterdam berusten enkelen, die, voor zoover ik weet, nooit zijn uitgegeven. Jammer, dat in ons kleine land de kosten der uitgave veel te hoog zouden zijn, om ze meer algemeen bekend te maken.
Van de huizen, in deze aflevering opgenomen, waren mij geen afbeeldingen in teekening of druk bekend; aan de heuschheid van den Heer C.M.E. Obreen alhier dank ik sedert kort twee schoone teekeningen van Weldam, door de Haan. Van het in 1656 gebouwde huis Peckedam bestaat eene afbeelding van Vingbooms (v. Doorninck: Geslachtk. Aant. blz. 187.)
Het artikel, dat v.d. Aa in het Aardrijkskundig Woordenboek van Nederland over Diepenheim geeft, is blijkbaar met zaakkennis geschreven. Ook omtrent de kerkelijke zaken en de geschiedenis der invoering van de Hervorming in Diepenheim geeft het belangrijke bijzonderheden.
De hoofdbron blijft tot nog toe de leerrede van Wilhelmus Cheval-
{==373==} {>>pagina-aanduiding<<}
lereau: Het eerste eeuwgetij van Diepenheims kerkvernieuwing (Deventer, bij Lucas Leemhorst, 1779.). Van Jhr. Mr. G.J.C. Schimmelpenninck ontving ik een exemplaar ten gebruike, nevens een aantal andere mondelinge en schriftelijke mededeelingen, waarvan ik dankbaar gebruik heb gemaakt, gelijk ook van inlichtingen van Ds. W. Aalbers, vroeger predikant te Diepenheim, thans te Buitenpost. Van waar het handschrift der Stam-chronijcke des Huises Diepenheim afkomstig was en waar het tegenwoordig berust, heb ik niet kunnen ontdekken. Vermoedelijk is het op de havezathe Schoonheten te zoeken, die nog in het bezit der Bentincks is.
De stamkronijk heeft tot opschrift: Als Bernardus genant de eerste Voerts vam Guide van Daelen, en begint met de vermelding, hoe Bernardus twee zonen had, hoe een daarvan, Lephardus, hem als Heer van Ahuis opvolgde, hoe Lephardus' zoon, Johannes, ‘in het lant toe Meischen’ is omgekomen en de heerlijkheid aan zijn zuster Aleida kwam, die Otto van Horstmar huwde en moeder was van Bernhardt van Horstmar, ‘ein frommer Krijgsman.’ (Hij viel in den slag bij Ane in 1227, met den bisschop van Utrecht en menig ander wakker edelman.). Verder behandelt de kronijk de geschiedenis der Diepenheimsche Heeren en van de eerste pastoors der kerk na de scheiding van Markelo. Een paar bisschoppelijke charters zijn er in opgenomen. Eenige opmerkingen en verbeteringen in het Latijn zijn door een andere hand er achter gevoegd.
Behalve Chevallereau gebruikte ik de opgaven, hier en daar in den Overijsselschen Almanak verspreid, de Geslachtkundige aanteekeningen ten aanzien der gecommitterden ten landdage van Overijsel enz. door Mr. J. van Doorninck, den inventaris van het Deventer archief en het Tijdrekenkundig Register op het Prov. archief van Overijsel. Over de graven van Dalen is een en ander te vinden bij van Spaen, Inleiding tot de hist. van Gelderland III blz. 379 e.v. Bisschop Frederik van Blankenheim noemt zich nog: grave van Goor en Dalen.
De lijst der amptlieden of drosten van Diepenheim, die Chevallereau op blz. 46 e.v. in de aanteekeningen geeft, is, volgens bescheiden op het Deventer archief, aan te vullen met Herman van Keppel, kastelein en ambtman,.. 1421. Roelof van den Hondenberg... 1435, terwijl Godert van Schoonebeek (Schoenbeke), dien hij onder de drosten plaatst, maar met wien hij, te regt, niet goed weg weet, in 1378 kastelein en drost was wegens den pandheer Reijnoud van Brederode, met renten, heerlijkheden en geregten, hoog en laag, en wien hij belooft, het huis en de heerlijkheid aan niemand te zullen overgeven, vóórdat Reijnoud ontvangen had 1250 goede oude schilden. In 1344 was Otto van Bylant ambtman (Tijdrek. reg. blz. 100.)
De gift op blz. 353 genoemd, betrof het graafschap in Hameland, waarvan

{==374==} {>>pagina-aanduiding<<}
de grenzen nog onzeker zijn. Arent thoe Bocop geeft in zijne kronijk blz. 91, de lezing Westervelde in plaats van Westerfle. Elders vind ik, ook bij v.d. Bergh (Handboek der Middel-Ned. geogr. blz. 181) dien laatsten naam. Omtrent de eigenaars der in den tekst genoemde havezathen vond ik in van Doorinck, geslachtk. aanteekeningen, dat Warmelo, door huwelijk eener erfdochter aan Wolter de Rode van Heeckeren kwam en op dezelfde wijze aan Godert van Batenborch, Adolf van Gelre en Gerrit Sloet (blz. 173). Peckedam had tot eigenaars, de Bevervoordes, Deutichems, Otto de Rode van Heeckeren, P. Batier (blz. 186, 187), Johan Rabo van Keppel en Joan Albert Sloet tot Warmelo (blz. 232), Jan Hendrik Muiderman sedert 1758, terwijl het tusschen 1770 en 1780 in 't bezit van F.G. van Dedem tot de Gelder was (blz. 327). Hiermee in strijd is het intusschen, dat Chevallereau in 1779 Muiderman Heer van Peckedam noemt - Nijenhuis was aan Roelof van Hoëvell gekomen door huwelijk met Swane Swaefken tot Kevelham en Nijenhuis, in 1574. In het Tijdrekenk. register vond ik herhaaldelijk stukken, de boerenplaats Nijenhuis in Markvelde betreffend, maar dit Markvelde schijnt bij Neede gezocht te moeten worden. In het Markvelder bosch (vermoedelijk in de mark van dien naam bij Diepenheim) had Willem, graaf van Dalen, evenals zijn voorvaderen, ten onregte 13 varkens-akeren bezeten. Volgens getuigenis van zijn broeder Hendrik, edelman, graaf van Dalen, proost van Deventer, had hem dit op zijn sterfbed bezwaard en had hij ze aan het klooster te Hunnepe teruggegeven. (Tijdr. reg. blz. 37.) - Westerflier had tot ca. 1550 aan de Warmelo's behoord en was door huwelijk aan de van Heerdts, later op dezelfde wijze aan de van Hoëvels gekomen (geslachtk. aant. blz. 108). In 1719 
werd het verkocht aan Wilhelmina Bloemendal, Wed. van der Sluijs (blz. 109). Weldam kwam in 1456 van de Twickels aan de Ripperda's.

Borgmannen van Diepenheim vind ik reeds genoemd in 1334 in een curieus stuk van dat jaar (Tijdr. reg. blz. 61). Albert Bolleman, Borgman te Diepenheim, draagt voor ambtman en borgmannen aan de abdis van het convent ter Hunnepe tot eenen regten wissel op, Goossen Vrowink met vrouw en kinderen, en ontvangt daarvoor Hendrik Keding, alsmede afslag van vijftig gulden en van alle schuld, ter zake der medegave aan zijne dochter Swaantje. Borgmannen zijn: Johan van Tye, Johan Dalsche, Herman Hacke, Arnold van Warmelo, Rutger de Jager, Henric van Tviclo, Rutger Alveszone van Tviclo, Herman van Tviclo, Arnold de Duvel, Henrik Bonken, Bondinck, Johan de Lutike van Ghor en Albert den kerkheer van Diepenheim. Er waren dus vrij wat Borgmannen meer, dan tegenwoordig.

{==375==} {>>pagina-aanduiding<<}

De Warmelo's kunnen uit de oude Heeren van Diepenheim gesproten zijn. Hun wapen wettigt het vermoeden van verwantschap met Ahaus, welk geslacht, volgens de stamkronijk, uit Diepenheim stamde. Warmelowe wordt ook in Engeland aangetroffen, volgens Molhuijzen (Nijhoff's Bijdragen, N.R. II blz. 193). Dat kan op hoogen oudheid wijzen.

Volgens overlevering heeft bij den watermolen te Diepenheim eertijds een kasteel gestaan. 't Is mij niet gelukt, na te gaan welk kasteel het mag zijn geweest. In de grensbepaling der parochie (blz. 364) wordt alleen van den watermolen gesproken, niet van een kasteel aldaar, en het slot Diepenheim stond blijkbaar toen reeds, waar het huis van dien naam nu nog wordt gevonden. Overigens was deze landstreek rijk in havezathen. Op zeer korten afstand lagen er nog twee, Wegdam, dat aan de Coevordens behoorde, en Olijdam, dat den Heere van Weldam toekwam; maar ik heb ze niet vermeld, omdat zij niet onder Diepenheim behooren.




{==376==} {>>pagina-aanduiding<<}

Verbeteringen en bijvoegsels.

Aan het slot mijner Inleiding tot deze Wandelingen verzocht ik teregtwijzingen en inlichtingen van hen, die in mijn werk belangstellen om de wille van ons goede vaderland, dat ik daarin tracht te schetsen. Van verschillende kanten mogt ik die belangstelling ondervinden, en gaarne geef ik hier het een en ander tot verbetering en aanvulling van de reeds verschenen Wandelingen, terwijl ik tevens de gelegenheid gebruik tot aanwijzing van enkele onjuistheden, die ik zelf na het afdrukken heb opgemerkt.

blz. 10. Beijerlust, weleer een jagthuis van Jacob van Beijeren.

Beter ben ik ingelicht door de noot onder een ingezonden stuk in het Bijvoegsel der Alkmaarsche Courant van Zondag 9 Nov. 1874. In de wandeling naar Bergen blz. 234, heb ik mijne opgave verbeterd.

blz. 26 en 27. Portefeuilles en portretten op Marquette. Archief en portretten van Assumburg.

De Heer J. Rendorp van Marquette te 's Hage verpligtte mij door de mededeeling, dat genoemde papieren afkomstig zijn van den bekenden Amsterdamschen burgemeester, maar deels copieën bevatten van stukken, op het Amsterdamsch archief berustend, deels gedrukte stukken en couranten.
Het archief van Assumburg is nagezien, maar of het al of niet belangrijk is, is mij niet berigt.
Omtrent de familieportretten zond de Heer Rendorp mij eene opgave van de personen, die er op zijn voorgesteld. De lijst, die voor genealogie van belang is, behoort hier natuurlijk niet te huis. De schilders zijn meestal on-
{==377==} {>>pagina-aanduiding<<}
bekend, maar de namen van eenigen, die mij genoemd zijn, laat ik hier volgen als eene kleine bijdrage tot onze kunstgeschiedenis.
Daar is een portret (gemerkt no 1) door Jacob Corneliszoon van Oostzanen, een' meester uit de 16e eeuw.
C.Keetel, geb. 1548, gest. na 1590, leverde zes portretten (gemerkt b, c, k, m, l, n.). Van dezen kunstenaar wordt verhaald, dat hij een aantal portretten geschilderd heeft zonder penseelen, met duim en vinger en met de voeten. Of de stukken op Marquette ook tot deze aardigheden en merkwaardigheden behooren, is mij onbekend.
Een zeer belangrijk stuk kan het vrouwenportret ƒ. zijn. Immers het is geschilderd door Jurriaan Ovens (geb. 1600 gest. 1678) en door Jonge Jan Livens. Van dezen laatsten zegt Kramm (Gesch. der beeldende kunsten in de Nederlanden Dl. IV blz. 999), dat hij hem alleen bekend is door de gravure naar een zijner schilderijen. De stukken van dezen meester schijnen dus zeer zeldzaam te zijn.
Een portret g. van. Nicolaas Klopper (geb. 16... gest. 1681) is mij opgegeven als geschilderd door J. Bol. Maar volgens Immerzeel heeft J. Bol geleefd van 1534 tot 1593. Kan het stuk dan ook zijn van F. Bol (geb. 1611 gest. 1681)? Het mansportret no 9 is geschilderd door .... van der Mijn (welken? er waren vele portretschilders in die familie) en den ridder Kare1 de Moor.
Verder is er een portret (no 10) van Tischbein (1750-1812) en enkele anderen, omtrent wie ik nog niet genoeg zekerheid heb: als een (no 19) door C. Mutscher (mij onbekend, geschilderd in 167?)
Lett. e. door C. Backer; maar Catharina Backer stierf in 1766, en dus te laat voor dit portret, dat voorstelt Johan le Gouche (geb. 1588, gest. 1669). 't Kan dus zijn van Jacob of Adriaan Backer. Een vrouwenportret h is geschilderd door Boonen (Arnold of Jasper?)
Onze kunstkenners vinden dus ligt op Marquette nog wel een en ander, dat hun aandacht verdient.
Op Assumburg vinden zij een portret door Michiel de Musscher en een voortreffelijk stuk van Abraham van den Tempel, ook een helaas! zeer geschonden stuk van C. Netscher en een dergelijk van G.Terburgh.
Enkele schoone familieportretten door C. Netscher en den ridder van der Werff, tot beide collectiën behoorende, berusten te's Hage, ten huize van den Heer Rendorp.

blz. 40. De bezitters van de Poll waren daarvan verschreven in de ridderschap van de Veluwe.

Na het afdrukken viel mij in, dat dit onjuist was uitgedrukt. In Gel-
{==378==} {>>pagina-aanduiding<<}
derland toch was het bezit eener adellijke hofstad geen vereischte, om lid der ridderschap te zijn. Daar was genoegzaam landbezit voldoende.

blz. 37, 40, 49, 52.

Een vergissing was het, die van de iepen in de laan van de Beele eiken maakte. Een schrijffout maakte eiken van de beuken in de laan van de Poll. Een drukfout is op blz. 52 verpacht voor verpand. Een geheugenfout bragt het klooster ter Hunnepe (blz. 49) uit de buurt van Deventer naar die van Kampen.
Amende honorable heb ik te doen omtrent de spits van den toren te Voorst op de plaat. Ik had in der tijd dien toren geschetst, maar door eene mij onbegrijpelijke vergissing de hooge, scherpe spits veel te laag aangegeven. De schuld mag dus niet aan onzen ‘special artist’ geweten worden.
Hier zij nog opgemerkt, dat de steenen uitstekken in de kerk niet als voetstukken voor heiligenbeelden hebben gediend, 't Was een dwaling, die door meerderen gedeeld wordt. Zij staan daarvoor te hoog; oorspronkelijk werden zij aangebragt om een steenen gewelf te dragen, dat achterwege gebleven is.

Omtrent Woerden deelde Ds. C.M. Kesper, Ev. Luth, predikant, mij nog mede, dat op het Gemeenelandshuis aldaar, behalve een groot aantal familiewapens, eene niet onaanzienlijke verzameling antieke drinkbekers met opschriften berust. In dit huis, waar de Hoogheemraden van het Waterschap vergaderen, overnachtten zij vroeger ook wel. De inrigting daartoe is nog voorhanden, en dan leden zij er geen gebrek, blijkens rekeningen van wijnkooper, banketbakker enz.
Tegenover de kazerne wijst men nog een poortje, dat gezegd wordt, gemeenschap te hebben gehad met den tuin van Johannes Pistorius vader, en waaruit hij zou zijn weggeleid, toen hij 's nachts werd opgeligt, om naar den Haag gebragt te worden.

blz. 85. Hertog Erik van Brunswijk was der Hervorming toegedaan.

Hieromtrent heb ik mij naar aanleiding van het door hem geschonken kerkglas te Gouda verklaard (blz. 270.).

blz. 91. Het huis te Linschoten kwam door het huwelijk eener erfdochter aan den baron A.H. van Arnim.

Deze erfdochter was Elisabeth Strick van Linschoten, geb. 11 Maart 1800, gest. 6 Oct. 1846, te Parijs. Toen zij na lang en smartelijk lijden bezweken was, spraken de predikanten Boucher en Valette een woord

{==379==} {>>pagina-aanduiding<<}
tot hare nagedachtenis, waarin menig trek van haar edel karakter treffend uitkomt. De familie hier te lande bewaart, nevens haar gesteendrukt portret, deze beide toespraken en eene korte levensbeschrijving, welke laatste is overgenomen in de Utrechtsche Provinciale en Stadscourant van 23 Nov. 1846. Dat haar nagedachtenis te Linschoten nog in zegening is, bleek mij bij mijn bezoek aldaar.

De Burggraven von Montfoort.

Eene uitvoerige genealogie is mij later ter hand gekomen in de Notices sur les quatre anciennes Vicomté's de Hollande par l'abbé C. Stroobant, Anvers 1850-1855.

blz. 109. 't Stadhuis te IJselstein.

In den Ouden Tijd van 1872 vindt men op blz. 301 twee afbeeldingen, voorstellende de kaak te Woerden en die te IJselstein. Mij is niet gebleken, dat aan het stadhuis te IJselstein eene kaak gevonden wordt. In den tekst wordt dan ook gesproken van de kaak te Culemborg, en in dien zin schijnt het onderschrift van de plaat dus veranderd te moeten worden.

blz. 123.

De maaijers in de hooilanden heb ik ‘mieden’ genoemd. De Heer Joh. Winkler te Leeuwarden maakte mij opmerkzaam, dat ik ‘mieren’ had moeten schrijven. Dit is zeker juister. Mij had de uitspraak misleid.

blz. 127. De Burdo, bij Tacitus vermeld.

is in zóóver de Boorne, als de mond van die rivier zich verbreedde tot een' grooten waterplas, het Boerdiep, of de Middelzee: Zie v.d. Bergh, in Nijhoff's Bijdragen Dl. 7, blz. 194 e.v.
Daar wordt ook gesproken van het dekenschap Burdego. Volgens mededeeling van den Heer W. Eekhoff te Leeuwarden is Burdego de oude naam van de grietenij Utingeradeel (verbasterd uit Weteringdeel.)
Hendrik van Burdo, drost van Coevorden, vind ik in 1232 bij Westendorp vermeld, (Jaarboek, stuk I blz. 289).

blz. 130.

Het Persisch museum is niet te Pau maar te Cannes.

blz. 133. Het klokkenluijen.

Volgens ontvangen mededeeling was het, voor weinig jaren althans, nog in zwang in den omtrek van Wolvega, en behoorde het in de woudstreken, niet op de klei, te huis. Mijn berigtgever had het alleen op St. Thomas avond (21 Dec.) gehoord. Als voorbereiding voor het Kerstfeest hoorde ik zelf het

{==380==} {>>pagina-aanduiding<<}
van 1859 tot 1861 te Borne in Twenthe, en als zoodanig is het wel geen uitsluitend Friesch gebruik.

blz. 305.

De beker van Jacoba van Beijeren is mede gevonden door Dr. C.A. Tebbenkoff, leeraar aan de Hoogere Burgerschool, die nevens Ds. Scheltema met de zorg voor het archief te Gouda is belast.

Voor opmerkingen en aanwijzingen, ook omtrent plaatsen, die een bezoek verdienen, gelijk ik ze van sommigen ontving, houd ik mij bij voortduring zeer aanbevolen.



1 Kleine.

1 Het kleine huis.

1 F.W. van Eeden: De omstreken van Alkmaar. Album der Natuur, 1872. Haarlem, A.C. Kruseman.

1 Volgens Van Wijn, Huiszittend leven, 1ste deel, 4de stuk, blz. 604 e.v., moet de naam waarschijnlijk optalmius (oogsteen) zijn.

1 Op de teekening van den van Speijks toren is het hekwerk weggelaten.

