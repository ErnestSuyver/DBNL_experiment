
    
        
            
                Fantasie en waarheid
                C.E. van Koetsveld
            
            
                GEBRUIKT EXEMPLAAR
                exemplaar universiteitsbibliotheek Leiden, signatuur: 1294 D 5 en 1294 D 6
                
                ALGEMENE OPMERKINGEN
                Dit bestand biedt, behoudens een aantal hierna te noemen ingrepen, een
                    diplomatische weergave van Fantasie en waarheid in twee delen van C.E. van Koetsveld uit 1863.
                
                REDACTIONELE INGREPEN
                deel 1, p. I: de illustratie van deze pagina is naar p. III verplaatst.
                deel 2, p. I: de illustratie van deze pagina is naar p. III verplaatst.
                
                Bij de omzetting van de gebruikte bron naar deze publicatie in de dbnl is een aantal delen van de tekst niet overgenomen. Hieronder volgen de tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina's (deel 1: p. π2 en II; deel 2: π2 en II) zijn niet opgenomen in de lopende tekst.
                
                [Eerste deel]
                [pagina π1]
                FANTASIE EN WAARHEID.
                
                I.
                
                [pagina I]
                Fantasie en Waarheid.
                NIEUWE SCHETSEN EN NOVELLEN
                VAN
                C E. van Koetsveld
                EERSTE VERZAMELING.
                Bladz. 154.
                Te SCHOONHOVEN bij
                S.E. VAN NOOTEN.
                1863
                
                [pagina 319]
                INHOUD.
                Een drietal beelden uit mijne kinderjaren.
                
                    	Blz.
I.	Arme Marie	3.
II.	Asschen Kaatje	11.
III.	Jufvrouw Nanny en de Kopekken	23.

                Novellen uit het groote boek der opvoeding.
                
                    IV.	Twee jongens van rijke en arme ouders.	
	1.	Praeludium	37.
	2.	Jan Hendrik	44.
	3.	Jean Henri	69.
	4.	Een Brief van den Graaf van ranswijk tot Postludium	92.
V.	Twee meisjes van de kostschool.	
	1.	Dissonanten en Harmonie	97.
	2.	In de Wereld	113.
	3.	Nog eens op School	123.
VI.	Eene stiefmoeder.	
	1.	Een Sterfbed en een Huwelijk	136.

                
                [pagina 320]
                
                    	Blz.
2.	Een tweede Huwelijk en een tweede Sterfbed	144.
3.	Wat er van een dubbel Huwelijk en een dubbel Sterfbed overblijft	153.

                Uit het dorpsleven.
                
                    VII.	De moordenaar aan het kruis. Nog eene Potloodschets uit de Pastorij.	165.
VIII.	Drie winteravonden bij mijn' ouden dorpschirurgijn.	187.
	Eerste avond. De nieuwe Pelikaan	190.
	Tweede avond. Een Reisje naar België	197.
	Derde avond. Tom dolly	205.
IX.	Schijn bedriegt	217.

                Uit de gevangenis.
                
                    X.	Een recidivist. Uit het Dagboek van een' Geestelijke.	237.
XI.	‘Zij heeft gezeten.’	281.
XII.	Lidevina. Uit de Herinneringen van een' ouden Royalist.	308.

                
                [Tweede deel]
                [pagina π1]
                Fantasie en waarheid. II.
                
                [pagina I]
                Fantasie en Waarheid.
                NIEUWE SCHETSEN EN NOVELLEN
                VAN
                G.E. van Koetweld.
                TWEEDE VERZAMELING
                [illustratie]
                Bladz 245
                Tr SCHOONHOVEN bij
                S.E. VAN NOOTEN.
                1863
                
                [pagina 343]
                INHOUD.
                Achter de schermen.
                
                    	Blz.
I.	Achter de Schermen.	
	1.	Een Woord vooraf	1.
	2.	De Schrijver	3.
	3.	De Redakteur	9.
	4.	De Uitgever	16.
	5.	Een Woord tot besluit	23.

                Uit het maatschappelijk en kerkelijk leven van onzen tijd.
                    
                        II.	De Mensch en het Weerglas. Bij eene Schilderij van august allebé	29.
	1813	32.
	1831	39.
	1853	46.
	1861	52.
III.	Een vak zonder naam.	
	1.	De Man van het vak en zijne Cliënt	61.
	2.	Drie Jaren later	72.
	3.	Eene Misdaad en een Sterfbed	82.
IV.	Die zijn Geloof verlaat, verlaat God.	
	1.	Bij de Koffijvrouw	97.
	2.	De Paschen	108.
	3.	Tien Jaren later	119.

                
                [pagina 344]
                    Een blik in de geheimen. van het huiselijk en familie-leven.
                    
                        	Blz.
V.	Arme familie.	
	1.	De Stem der Menschelijkheid	141.
	2.	De Stem der Natuur	153.
	3.	De Stemme Gods.	161.
VI.	De vrucht der bezoeking.	
	1.	De Bezoeking zelve	173.
	2.	De langzaam rijpende Vrucht.	188.

                    Philanthropische schetsen.
                    
                        VII.	De huisjesmelker.	
	1.	De oude Hippel	207.
	2.	De jonge Hippel	218.
VIII.	Mijne Topsy	241.
IX.	De vondeling.	
	1.	Eene Misdaad	255.
	2.	Eene Alleenspraak	262.
	3.	Twee Dooden, twee Levenden	273.

                    Afdrukken van indrukken.
                    
                        X.	Een spreekwoord en een droom. (1835.).	295.
XI.	Herstelling. (1852.)	305.
XII.	Verhuisdag. (1859.)	319.

                    Jonge dooden. Een paar kinderbeelden voor volwassenen.
                    
                        XIII.	Een drenkeling	329.
XIV.	Een kindersterfbed	335.

                
            
            
                
                    2009 dbnl
                    
                
                koet003fant01_01
            
            ebook
                unicode
            
            
                C.E. van Koetsveld, Fantasie en waarheid. S.E. van Nooten, Schoonhoven, 1863 (2 delen) 
                
            
        
        
            DBNL-TEI 1
        
               
           
               Fantasie en waarheid (2 delen)
               C.E. van Koetsveld
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               Fantasie en waarheid (2 delen)
               C.E. van Koetsveld
               
               
               
                   
                   
                   
               
           
           
           
           
               
           
           
               
               
           
           
           
           
       


            
                2009-09-17
                
                    CB
                
                colofon toegevoegd
            
        
    
    
Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: C.E. van Koetsveld, Fantasie en waarheid. S.E. van Nooten, Schoonhoven, 1863 (2 delen) 
 
Zie: https://www.dbnl.org/tekst/koet003fant01_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 

        
            
        
        

    
        
    
    
        
{== afbeelding 
            	==} {>>afbeelding<<}
    


    

{==III==} {>>pagina-aanduiding<<}

Fantasie en waarheid.

Ik weet niet regt, of een hond fantasie heeft. Soms zou ik zeggen van ja, wanneer hij in den slaap binnen 's monds blaft, en zeker ingebeelde indringers uit 't huis zoekt te weren of een' communistischen kameraad over zijn kluifje heen de tanden laat zien, terwijl toch niets van dit alles bestaat en hij rustig op zijn nest ligt. Misschien is het alleen de digestie van 't al te magtige kluifje, die deze onrustige beelden hem voor de hersens toovert.
Maar de hond daar gelaten, 't is wel zeker, dat 's menschen leven voor de grootste helft fantasie is: de kindschheid en de ouderdom leven er bij, en de wereld der droomen bestaat er uit. En dan nog zoo veel wakende droomen en fantastische levensbeelden en levensplannen! De cynische wijsgeeren van onzen tijd, die 't leven zoo lang willen laten verdampen, dat er alleen de naakte, koude, harde werkelijkheid overblijft, om dan in die werkelijkheid, dat natuurleven, hunne eenige waarheid te zoeken, - zij zullen nog lang werk hebben, eer zij 't zoo ver brengen!
En toch wortelt de fantasie in de werkelijkheid: want de waarneming gaat haar vooraf. Een blindgeboorne heeft geene fantastische gezigtsbeelden, al is ook 't netvlies

{==IV==} {>>pagina-aanduiding<<}
achter zijne blinde oogen gezond, en de doofstomme hoort in zijne droomen het gezang der vogelen of der menschen zoo min als de onbestemde akkoorden van den stormwind. De fantasie is als de kaleidoscoop. Als 't nieuwsgierig kind dezen open maakt en er kransen en sterren in denkt te vinden, zijn 't alleen stukjes gekleurd glas of andere nesterijen, waar zelfs een wilde geen' olijfantstand voor geven zou; en toch is, met deze prullen, ook de eindelooze verscheidenheid van sterren en kransen verdwenen: alleen de spiegels bleven over. Zoo is ook de kracht der fantasie. Zij weêrkaatst en scheidt of verbindt, wat haar de zigtbare wereld heeft opgeleverd, en vormt er hare grillige beelden van, die dan als een phantasma, eene verschijning, voor 't oog des geestes staan.
Vaak, wanneer de hersenen vermoeid zijn van 't oordeelen en overleggen, of wanneer de smart van 't onherstelbare of onbereikbare het harte pijn doet, treedt de fantasie op, als een tooneelspeler bij schitterend lamplicht, en toovert ons beelden voor den geest, die soms vermaken, soms vermoeijen of verschrikken, maar altijd dien vasten telgang van 't zorgend verstand en 't bekommerd hart afbreken, dien de zwakke mensch op den duur niet volhouden kan, en dien vooral de jeugd en de ouderdom zoo moeijelijk verdraagt.
Dan speelt de fantasie - die van anderen of onze eigene - met onze herinneringen, als de stormwind met 't vallend blad, en jaagt ze in allerlei vreemde kringen rond, en vormt er nieuwe, luimige of groteske beelden uit; en onze toestand blijft lijdelijk, tot zoo lang wij die

{==V==} {>>pagina-aanduiding<<}
beelden aangrijpen, er vorm, en orde aan geven, en daarin de eeuwige waarheid onderscheiden van 't bedriegelijke droombeeld. En van daar de gevaren der fantasie. De zelfde kracht der ziel toch, die te allen tijde de Muse der dichters en profeten was en de beschermgeest der uitvindingen, die den mensch tot het ideaal verheft en droomen zien en hooren doet van eene hoogere wereld; - de zelfde kracht drukt de energie van menig jeugdig en moedig karakter neêr, en verteert nutteloos de levenskracht. De fantasie is van jeugdige menschen vooral de grootste vriend en vijand tevens.
Fantasie en Waarheid schreef ik daarom boven deze nieuwe Verzameling van meestal oude schetsen. In geen tien jaren had ik mijne verstrooide kinderen bij een verzameld; mij dacht, het zou sommigen niet onaangenaam zijn, er weêr eens eenigen bij een te zien. En nu de uitgever mij een' titel vroeg, - en wel niet weêr den ouden titel van Novellen, die dan toch ook niet op al deze Schetsen paste, - nu trok mij de vereeniging dezer twee woorden aan: fantasie en waarheid. ‘Fantastische waarheid’ ging niet, en ‘Ware fantasie’ even min. De twee ingredienten van het Recipe moesten afzonderlijk genoemd worden. Het kon niet anders. En toch had ik ze vereenigd voor den geest: ‘Fantasie, waarvan waarheid de grondslag is;’ ‘Waarheid, in 't kleed der fantasie gehuld.’ - Want ook bij mij, als bij allen, is 't leven zelf de vruchtbare bron van 't leven des geestes, en levert de ondervinding aan de verbeelding hare bouwstof. Soms vormen zich daaruit schijnbaar nieuwe beelden, maar

{==VI==} {>>pagina-aanduiding<<}
waarin nog bekende trekken doorschemeren; soms ook, en dat is mij de liefste studie, vormen vele photographische portretten ééne type, waarin de karakteristiek eener bepaalde menschensoort sterk spreekt, en die dan, door 't vrije spel der verbeelding, wordt aangekleed en in eene eigene omgeving geplaatst, opdat licht en schaduw goed uitkomen. 't Zijn daardoor mogelijk - indien ik over eigen werk mag oordeelen - mijne beste stukjes geweest, die 't vlugste werden opgesteld, nadat er vooraf het langste op gestudeerd was. Meer dan eens is mij daarbij in vollen ernst naar naam en plaats gevraagd, juist dáár, waar volstrekt geene werkelijkheid, maar des te meer waarheid ten grondslag lag; - zoo als bij voorbeeld in de vertelling van den Recidivist; - terwijl van een ander verhaal, dat ik lang had achter gehouden, juist omdat het al te waar was, een neuswijze Recensent verzekerde, dat zoo iets niet kon gebeuren, ook al was het gebeurd! - Dat is toch de aprioristische redenering der mogelijkheid, de manie van onzen tijd, wat al te ver gedreven!!
Niet die werkelijkheid der feiten evenwel, maar de zedelijke waarheid, die ons de diepten van 't menschelijk leven leert peilen, schat ik het hoogst; naar de gulden uitspraak van boileau:

Rien n'est beau que le vrai, 
Le vrai seul est aimable. 

En toch is het niet zoo zeer deze schoonheid en beminnelijkheid, die mij op 't hart weegt; oneindig meer de morele en religieuse werking van mijn zinnespel op den lezer. Gemakkelijk getroost ik mij de kritiek,

{==VII==} {>>pagina-aanduiding<<}
dat hier en daar aan de oesthetische eischen van onzen tijd niet is voldaan of de vorm niet genoeg afgerond. Ik wil zelfs gaarne, naar dien anderen regel van boileau:
Soyez vous à vous mêmes la plus sévère critique!

van mijne eigene Novellen getuigen, dat ze niet altoos zorgvuldig genoeg zijn afgewerkt. Vele andere pligten beletten mij dit wel eens, en naderhand kan ik ze niet meer bijschilderen. Ik laat dus der kritiek alle mogelijke ruimte. Dat alleen zou mij smarten, wanneer iemand mij de bedoeling toeschreef, om met mijne zedeschetsen personen ten toon te stellen of te kwetsen. Zelfs waar dit, - in één enkel stukje onder deze alle, - nog den meesten schijn heeft, is 't toch het kwaad zelf alleen, dat ik heb willen vervolgen tot in zijne diepste schuilhoeken, als den worm, die knaagt aan huisgezin en kerk en maatschappij. En het is mijn vurigste wensch, niet dat mijn talent van opmerken en beschrijven, - voor zoo ver ik dit bezitten moge, - worde gewaardeerd, maar dat men mijn hart versta; dat men gevoele in den levensgloed, die deze Schetsen moge bezielen, hoe warm het voor geheel de menschheid, voor godsdienst en christendom klopt. Liever zou ik met eigen hand mijne papieren kinderen in 't vuur werpen, dan dat zij alleen kwetsten en niet heelden; liever vooral, dan dat ze der onreine fantasie ook maar eenig voedsel gaven, of den teugel der zonde losser maakten; liever, dan dat ze der jeugd eenen blos aanjoegen, of den bejaarden Christen plooijen vouwden op het voorhoofd.
Verder heb ik van de bijzondere stukjes niets te zeggen;

{==VIII==} {>>pagina-aanduiding<<}
ze mogen vóór of tegen zich zelve getuigen. Sommige zijn gebleven, zoo als zij waren; andere geheel omgewerkt; een enkele, om het verband van 't geheel, nu eerst opgesteld. Maar plaats en datum hunner geboorte zal den lezer weinig interesseren. Dit alleen nog: waar ik een verhaal gaf en niet eene verdichting, houde niemand dit voor eene fictie. Arme Marie en Asschen Kaatje, Jufvrouw Nanny en Mijne Topsy hebben geleefd, en ook de Kinderbeelden aan het slot zijn naar het leven geteekend.
De rangschikking in Rubrieken is eene proeve om te groeperen, wat te zamen harmoniëert of elkander aanvult, en zóó beter een' totaal-indruk bij den lezer achterlaat. Ik ben daarbij van de kindschheid uitgegaan, om aan 't eind der Tweede Verzameling tot de kindschheid terug te keeren. Want ik heb veel geleerd aan kinderen, en misschien nog meer van hen geleerd; en terwijl ik den tijd nooit vergeet ‘toen ik een kind was,’ is mijn hoogste wensch, bij 't klimmen mijner jaren, als een kind in 't koningrijk Gods in te gaan.
En nu weder - als in vroeger dagen - den lezer heil, en Gode de eer; met de bede, dat de adem zijns Heiligen Geestes het kaf, dat hier mogt gevonden worde, verstuiven doe, maar den vruchtbaren graankorrel beziele, zoodat hij kieme en opwasse en een' rijken oogst geve, al zal ook mijn oog dien niet onderscheiden.

's Hage, 1 October 1863.

C.E. van KOETSVELD.


{==1==} {>>pagina-aanduiding<<}

Een drietal beelden uit mijne kinderjaren.


{==2==} {>>pagina-aanduiding<<}

Toen ik een kind was, -



Paulus, 1 Kor. XIII: 11a.


{==3==} {>>pagina-aanduiding<<}

I.

Arme Marie.

Wat ze toch zoet zijn en schoon, liefelijk en verheven, - van hooge dichterlijke waarde met één woord, - die herinneringen der jeugd, die hoe langs zoo krachtiger en helderder opduiken uit de diepte van 't verledene, terwijl zij vaak, in het mijmerend avonduur, tot ons spreken van eenen tijd, die niet meer is. En toch staat die tijd, - als een deel van ons leven en van ons aanzijn, - tot ons in eene geheel andere betrekking, als de tijd, die nooit geweest is; zoodat wij in de zoete droomen dier herinnering, omgaande en sprekende met een geslacht, dat reeds op zeer enkelen na tot stof is weder gekeerd, gevoelen, dat er nog eene andere keus is, dan ‘te zijn of niet te zijn.’
Ja, zij zijn er nog, voor ons leven zij nog, die dooden; ze zijn niet geheel en al voorbij gegaan, die dagen van ouds. Oude vrienden zijn ze ons, die beelden; vrienden, trouwer dan de nieuwe, daar zij nooit meer ons verlaten, als die een goed deel uitmaken van ons leven, onze ondervinding, onze wijsheid en onze liefde tevens.......Ontneem den rijperen leeftijd zijne herinnering, en hij is armer dan de kindschheid geworden: de vrucht is hem ontvallen, en voor den bloesem is het te laat!

{==4==} {>>pagina-aanduiding<<}

Zoo zweeft mij altijd nog een beeld voor den geest, dat mij leerde, hoe ook het gehoor in de verbeelding zijn echo heeft; - waarbij ik mij dus reeds vroeg heb kunnen voorstellen, hoe het geheugen van eenen blinde wezen moet, daar 't zijne toch niet, even als het onze, eene ‘Portefeuille met platen’ zijn kan. Nooit heb ik ze gezien, de arme marie, ten zij men het vlugtig voorbij zweven van eene schim in de duisternis zien gelieve te noemen; maar zoo dra ik de zacht klagende melodie hoor, die in de gemeente des Christens lijden en des Christens hope uitdrukt, - de wijs van Gezang xxviii, klinkt mij daarin eene vrouwenstem uit de verte toe, waarvan ik geen enkel woord mis en geene enkele trilling der stem; eene stem, die mij, schoon ik de muzijk als kunst volstrekt niet versta, voor altijd ten minste ééne wijs en één Gezang geleerd heeft:

Moet gij steeds met onspoed strijden, 
Christen! treur niet om uw lot! 
Hulp ontbreekt u nooit in 't lijden. 
Moet gij steeds met onspoed strijden, 
Wees tevreden met uw lot. 
o! Uw Redder is uw God. 

En met dien zacht klagenden, aandoenlijken toon paart zich menige andere herinnering. Daar om henen groepeert zich menig ander beeld, dat mij onuitsprekelijk dierbaar is. Allermeest dat van eene moeder, die ik nooit vergeten zal, omdat ik haar niet vergeten kan, zoo lang er nog eene enkele gedachte schemert door het beneveld brein. Als de jongste, - ‘de benjamin’ zeide ik zoo gaarne, - behield ik lang mijne plaats op de stoof naast moeders schoot, of leunde op hare knie, om den vrede Gods, die alle verstand te bo-
{==5==} {>>pagina-aanduiding<<}
ven gaat, uit het zachte oog te leeren. ‘Moe!’ was het dan soms, vooral wanneer wij alleen waren: ‘Zou de arme marie van avond niet komen?’ Dan hief moeder het oog van haren bijbel op, sloeg even het gordijn open, om naar buiten te zien, en zeide: ‘Ik weet niet, hoe het met de maan is, mijn kind! - Maar wacht ja!’ liet zij er terstond op volgen: ‘ik wist het toch; en 't is straks tien ure.’ - En waarlijk, een oogenblik later hoorden wij uit de verte ons onverstaanhare klanken toestroomen; en na eene kleine pauze hief de zangster, bij het naderen onzer woning, het tweede couplet aan:

Is de nood zoo hoog gerezen, 
Dat gij nergens uitkomst ziet; 
Nog hebt gij geen kwaad te vreezen! 
Is de nood zoo hoog gerezen, 
Dat gij nergens uitkomst ziet; 
God, uw God vergeet u niet! 

Zij waren niet voor muzijkzaal gebouwd, onze huizen en die onzer overburen: - vier of vijf verdiepingen, als hooge kijktorens tegenover elkander opgestapeld! - maar vol en helder was toch de resonance uit de diepte, in onze hooge en smalle straat; en sterker nog de indruk op mijn kinderlijk gemoed, van eene stem, die uit de diepte der ellende riep naar omhoog. Als dus mijne moeder, - zij verstond mijn' stillen wensch! - het knipje nazag, of het op al haar liefdewerk, met zoo beperkte middelen volbragt, nog den stuiver voor arme marie lijden kon; hoe gelukkig was ik van, bij 't droeve schemerlicht eener oude stadslantaarn of soms ook zonder deze, met stillen eerbied die geheimzinnige gedaante, onder eenen mantel en naauw-
{==6==} {>>pagina-aanduiding<<}
sluitend hoedje nog meer verborgen, te mogen naderen! Hoe drukte ik haar bevend mijn stuivertje of de getelde duiten in de hand, zoo noodig en zoo welkom, waar de nood zoo hoog gerezen was! In het zingen liet zij zich echter hierdoor niet storen; ik moest op zachten tred met haar mede wandelen, tot haar couplet uit was, om haar de gift te doen aannemen en het bijna onhoorbaar ‘Dank u!’ in plaats te ontvangen; en dan zette zij weder in, als bestond er geen mensch om of bij haar, als voldeed zij alleen aan den heiligen pligt der dankbaarheid, nadat de Heer weder een hart voor haar had geopend:

Vest in bange en droeve dagen 
Al uw hoop op Hem alleen! 
Schroom niet, Hem om hulp te vragen! 
Vest in bange en droeve dagen 
Al uw hoop op Hem alleen: 
Hij kan helpen, Hij alleen. 

En wie was nu arme marie, en waarom zong zij - zoo ver ik mij herinner - nooit anders dan dit lied der vertroosting? Waarom verborg zij zich in de duisternis, en wachtte altijd tot de donkere maan en tot den tienden klokslag, om dan, zonder iets te vragen, schaamachtig en onwillig bijna de gaven der Christelijke liefde in te oogsten? - Ik vroeg dit menig maal aan mijne moeder; gelijk een kind alles aan zijne moeder vraagt, en zich nog langen tijd niet begrijpen kan, dat zijne moeder niet alles weet. Het scheen eindelijk toch, dat de goede vrouw er meer van wist, meer dan zij aan de kinderlijke onschuld verhalen wilde; want zij zeide alleen: ‘Kind! ik heb gehoord, dat het een ongelukkig weesmeisje is.’

{==7==} {>>pagina-aanduiding<<}

‘Maar die wonen immers in 't weeshuis, moeder?’
‘Ja! tot haar één en twintigste jaar. Dan moeten zij de wereld in; en toen, - toen is zij arm en ongelukkig geworden.’
Nu was het geheim, althans ten deele, opgeheven. Daarom trof mij dan haar gezang zoo! Het was een afgedwaalde toon uit dat koor, dat in één van onze kerken de plaats van een orgel vervulde, en dat mij wel eens, - vooral aan den avond of op feesttijden, - denken deed aan het Engelen-koor buiten Bethlehem. Een weesmeisje, reeds lang zonder vader of moeder, en daarbij nu in de wereld uitgestooten, om voor anderen plaats te maken; en in die wereld, zonder ouderlijk huis of ouderlijk oog, arm en hulpeloos geworden. Een ongelukkig weesmeisje! En toch bezong zij, toen weder de maan haar' sluijer had digt getrokken, op zoo vast verzekerden toon de trouw van den Vader der weezen:

'k Weet, zijn woord is ja en amen; 
Zijn beloften feilen niet. 
Nimmer zal Hij ons beschamen; 
'k Weet, zijn woord is ja en amen; 
Zijn beloften feilen niet: 
Zalig hij, die tot Hem vliedt! 

Wat toch de menschen allen een zekere natuurlijke aandrift gevoelen, om het onbekende en raadselachtige in de vreemdste vormen te kleeden, en vooral het akelige nog akeliger te maken! Mij is het ten minste altijd voorgekomen, dat het alleen de verbeelding van de bewoners onzer stille buurt was, die het schaduwbeeld van mijn ‘ongelukkig weesmeisje’ uitwerkte tot een monster, door onreine kwalen niet meer toonbaar, en die daarom nooit aan het licht durfde komen; terwijl haar alleen

{==8==} {>>pagina-aanduiding<<}
de schoone stem, de nagalm van het leven harer onschuld, was overgebleven, om onder het zingen van haar eigen graflied te wandelen naar een vroegtijdig graf. Neen! dat moest men mij niet vertellen, die wel niet veel, maar toch genoeg had zien schemeren door het duister, om hier aan geen afzigtelijk monster te kunnen gelooven....
Toch had het zoo kunnen zijn. Toch heeft de ondervinding mij later geleerd, dat een meisje nog geene schaamtelooze deern behoeft te wezen, verworpeling van hare kunne en van den eenen wellust tot den anderen door onreinen hartstogt voort gezweept, om hare kroon, - de maagdelijke eer, - te verliezen; en de gevolgen van éénen misstap soms, naar ligchaam en ziel, door een' ongeneeslijken kanker te boeten. Daarom verkreeg van jaar tot jaar dat moederlijk woord eene diepere beteekenis voor mij: ‘Kind! het is een ongelukkig weesmeisje!’
Van kinds af zag ik ze met belangstelling, die graauwe mannetjes met hooge hoeden op, en die huppelende roodrokjes met het hagelwitte mutsje en halsdoekje, als zij daar twee aan twee naar de kerk gingen, met kapitein en luitenant aan 't hoofd, en korporaals op zij. En ik vond iets meer dan een grove, burlesque grap, in het gezegde van den boer: ‘'t Is vreemd! Ik kom hier jaar op jaar, en die kinderen worden nooit grooter.’ - Neen! zij worden niet grooter of ouder, als één geheel genomen, die trappen des ouderdoms in de kweekschool der gemeente: want die al te groot en al te oud worden, zij verdwijnen ongemerkt; zij gaan in eene wereld over, die zij alleen van buiten af kennen; - en hoe menig zorgeloos en vrolijk weeskind vond ik later onverzorgd en ellendig weder! - De overgang van hun veilig Asyl in den vreemde, is ook veel grooter, dan die van 't ouderlijke huis in de wereld. Het muschje, dat in het nest is opgevoed, leert van zijne ouders vliegen

{==9==} {>>pagina-aanduiding<<}
en azen, en komt het hun nog eens afzien, wanneer hij er niet mede te regt kan; maar uwe huismusch, met de pen opgekweekt, wat kan die u afzien? hoe bij u aan den overgang tot eigen zorg zich gewennen?
Daarom zie ik haar zoo gaarne en toch met zoo weemoedig gevoel in onze kerk zitten, het frissche weesmeisje met het kerkboek in de hand, zoo dikwijls beklaagd, juist nu zij nog niet te beklagen is. En allermeest zie ik ze met een bewogen hart aan, die lange weezenrij, wanneer zij daar in hun nieuw paaschpakje door de stad wandelen, eenigen voorop, die het uniform op dezen dag voor 't eerst mogten uittrekken, omdat zij voor 't laatst dezen gang mede maken. Arme maagden, hunkerende naar de gulden, maar gevaarlijke vrijheid! Misschien loert reeds op u, in 't voorbij gaan, het scherpe oog der verleiding, en kiest zich deze en gene ter prooi. De heilige belofte, voor het altaar des geloofs en der gebeden afgelegd, is van nu aan uw eenige band. Zal hij sterk genoeg wezen? Schuilt misschien niet reeds onder die vriendelijke en vrolijke gezigtjes, wien het effen mutsje zoo goed staat, het ‘ongelukkig weesmeisje,’ dat weldra het zonlicht niet meer durft aan te zien? O! zoo zij schuldig was, mijn arme marie, spiegelt u aan haren val, maar behoudt ook haar geloof, als een' onuitwischbaren indruk uwer oud-vaderlandsche, godvruchtige opvoeding. Want kort vóór zij sporeloos verdween, om spoedig vergeten te worden, overstelpt door de onverpoosde golving eener groote stad, zong zij, bij de laatste donkere maan, nog met de volle kracht harer diep trillende stem:

Ja! in duizend bange stonden 
Heeft Hij steeds getroost, gered. 
Eeuwig wordt Hij trouw bevonden! 

{==10==} {>>pagina-aanduiding<<}

Ja! in duizend bange stonden 
Heeft Hij steeds getroost, gered; 
Op het kinderlijk gebed. 
 
Weg dan met uw bange zorgen! 
Volg gehoorzaam zijn gebod! 
Vrees niet voor den dag van morgen; 
Laat Hem, uwen Vader, zorgen! 
Volg gehoorzaam Zijn gebod: 
    Hij, uw Redder, is uw God. 



{==11==} {>>pagina-aanduiding<<}

II.

Asschen Kaatje.

De poëzij zit in den mensch, en niet in zijne omgeving. Te midden van de heerlijkste natuur, kan een Geldersche heiboer of een herder op de Alpen koel blijven, terwijl wij jongens, bij wie de spieren wat minder en de zenuwen wat meer ontwikkeld waren, ons poëzij schiepen uit de straatsteenen, die het piédestal uitmaakten van twee rijen hooge huizen. Wij dichtten eene geschiedenis of wij schilderden eene toekomst uit de lange pijp of slaapmuts van den overbuurman, en een schat van dichterlijke denkbeelden ruischte ons in de ooren in het krakend voort rollen van de aschkar, die iederen morgen, met stuivende wolken omgeven, de uitgeslapen stedelingen kwam verkondigen, dat zij stof en assche zijn.
Nu, die waarheid was hier ten overvloede gepersonifiëerd in de trouwe vriendin van de dienstmeisjes, zoo wel als, - waartoe de ondergeteekende de eer had te behooren, - van de veelbelovende zonen des huizes. Zij scheen letterlijk van asch te zijn, de oude vrouw, van wie, bij menschen geheugen, geen andere naam, geen leeftijd, woning of geslachtrekening bekend was. De naam was daarom niet onverdiend ‘asschen kaatje.’ Haar gelaat kon even onmogelijk blozen als de aschkar

{==12==} {>>pagina-aanduiding<<}
zelve, en stemde in kleur volmaakt over een met hare handen en armen. De dunne lippen trokken zich rimpelend zamen, als of zij zich schaamden, dat zij nog een weinig rood aan de binnenzijde bewaard hadden; en de oogen werden beschut door eene aschkorst, die, als een graauwe luifel, uit de verstijfde oogwimpers en wenkbraauwen was zamen gegroeid. Ook hare kleeding, - wij geloofden stellig, dat zij geen nieuw stuk aantrok, zonder het eerst in den aschhoop geprepareerd te hebben. Misschien echter behielp zij zich, voor haar alledaagsche pakje ten minste, met de asschige lompen en lappen, die zij, aan haar stokje met een' spijker aan het einde, oprakelde. En toch was zij op hare wijze netjes genoeg. Een Bedouin of Circassiër althans, die ook gewoon is, om het, ten minste uitwendig, zonder water te stellen, begrijpende, dat een mensch geen eend is, - zou op de zindelijkheid en netheid van asschen kaatje niets af te dingen gehad hebben. Elken morgen veegde zij zich behoorlijk af, zette op de gekamde grijze haren eene muts van twijfelachtige kleur, streek haar jak en rok, van sluik afhangende snede, glad, en betrachtte, bij het onderhoud van dat alles, de gulden spreuk onzer moeders: ‘Beter een lap dan een gat.’ Ja! zij wist zelfs den heiligen eersten dag der week van het gemeene en alledaagsche te onderscheiden, door zich dien dag, indien onze berigten en onze oogen juist waren, van top tot teen uit te kloppen.
En wat nu hare maatschappelijke betrekking betreft, ik ben overtuigd, dat menig flaneur in de hofstad of land-edelman daarbuiten, ja! ook menig bont gekleede en schoon gewasschen dame, niet zoo nuttig hunne plaats bekleeden, als zij haar nederig plekske innam. Dat zij het paard van den aschman, - dat dan ook nooit draven mogt, om niet nog meer te stuiven, - steeds vooruit

{==13==} {>>pagina-aanduiding<<}
was, en voorzigtig overal aanschelde, was nog slechts eene van hare minst verdienstelijke bezigheden. Zij was ook den vermelden aschman getrouw behulpzaam, als hij emmer of bak even doorharkte, om de beenen, lorren en nog meer, in eene oude wieg te werpen, ter nadere keuring. Zij hielp hem het geheimzinnige zeil opslaan, waarachter wij jongens zoo gaarne den inhoud van al die aschbakken onder wolk en nevel zagen verdwijnen. En bij tusschenpoozen of aan den hoek van de straat, schudde zij de asch voor hem door een mandje, om de sintels, die bij het uitziften daar in bleven, in een wrakke spijkerton, het pendant van de oude wieg, te verzamelen. En al die diensten waren nog maar stof en asch bij de meer verhevene bezigheden, waartoe hare betrekking tot de dienstmeisjes haar riep: want asschen kaatje was de postillon d'amour voor menig hart, dat verliefd klopte over den luiwagen of de glazen-spuit. Zij bragt de boodschappen van moeders en grootmoeders over, voor haar, die zulke teedere betrekkingen niet hadden. Zij was de weêrprofetes, die in de gansche straat de parapluien deed gereed zetten of weg bergen. Zij gaf eindelijk op heeschen toon, die ons in de ooren klonk als ging hij door eene kagchelpijp met roet bezet, menigen groet, maar ook menige bestraffing of vermaning aan de jeugd, - voor ons als het orakel eener Sibylle! - En al deze diensten, asschen kaatje bewees ze, zonder daarvoor geregeld betaald te worden; de aschman had haar niet gehuurd en nog minder de stad haar aangesteld, maar door stilzwijgend akkoord (of door instinkt, zoo gij wilt), had zij van een klein meisje af de krakende aschkar gevolgd; en reeds bij meer dan éénen baas, - de man werd alleen door haar en soms nog door een' kleinen jongen baas genoemd! - eene van de boterhammen, die in een bont zakje aan den wagen

{==14==} {>>pagina-aanduiding<<}
waren opgehangen, tot haar deel gehad, en dan nog wat sintels om te stoken; item de helft van de fooijen, als er lepels en vorken of andere verloren goederen uit de asch werden opgerakeld; item nieuwjaar en kermis, clandestine briefport enz........Eenvoudig gezegd, asschen kaatje leefde van den afval.
Maar ziet! in de dagen harer grijsheid, - voor zoo verre een mensch van asch grijs worden kan! - werd er eene privatieve jagt georganiseerd ten nutte van de beschaafde maatschappij; niet op bunsems of waterrotten, op spreeuwen of musschen, maar op een nog lastiger ongedierte: op de bedelaars. In vroegere eeuwen (de bewijzen heeft onlangs de ijverige heldring geleverd) oefende men die jagt uit met honden, en liet, voor rekening der gemeente, de gewonde beenen en achterdeelen genezen; nu was het geen lange jagt meer: zij ging dus voor het uiterlijke wat menschelijker, door menschen. De Utopie, die zich van het eerste derde onzer eeuw had meester gemaakt, en, na Nederlands verlossing vooral, op eens al hare plannen tot heil van kerk en staat uitpakte, had vast besloten, dezen Augias-stal te zuiveren; en wel door het onkruid der steden te verplanten op ontgonnen veen en heide, waar men van stads-bedelaars en vagebonden, bruikbare kolonisten en arbeiders maken zou. Op papier en in teekening was het plan verrukkelijk, der Utopie waardig. Menschen, die tot nu toe als hinderlijke en vergiftige champignons den tuin der maatschappij ontsierden, zouden dáár tot een jeugdig en krachtig plantsoen opwassen. Door zamenwerking van duizenden, de voordeelen eener groote administratie, en het magtige verbond van staatsgezag en vrije weldadigheid, zou deze ontginning van land, van vee en van menschen nog voordeeliger gaan. Ook weezen en vondelingen zouden er op een koopje tot menschen worden gemaakt. Landverhuizing

{==15==} {>>pagina-aanduiding<<}
in ons eigen land en verovering binnen de grenzen; - opvoeding van een inlandsch Hottentotten-ras, en tevens vereenvoudiging van alle bedelaarsgeloof tot drie hoofdsoorten: Joodsch, Roomsch en Protestantsch; - verligting van plaatselijke en armenkassen, en het geheel uitroeijen van de bedelarij uit onze volkszeden: - o! hoe men nu ook oordeele of veroordeele, men moet erkennen, het was een groot en edel doel, dat de Maatschappij en de Koloniën van Weldadigheid in het leven riep.
Maar nu de middelen? Maar nu die ijver, om toch spoedig de duizenden, waarvoor het land gereed lag, voltallig te krijgen? Maar nu de wettige of wettelijke opvatting en toepassing der weldadigheid?....De christelijke liefde, uitgevoerd door dienders?....
Dienders........Hebt gij ze nog gekend, lezer? Dan moeten toch de grijze haren bij u al door het blond of bruin of zwart heen schemeren. Want ik spreek nu niet van onze agenten met den gekleeden jas en den plegtigen bandelier, om het middel of de borst, en den netten ronden hoed: die beleefde vertegenwoordigers der wet, die aan elke drukke of gevaarlijke plaats, als oude gedienden, op de wacht staan, om ongeluk en misdaad voor te komen; den vreemdeling, de weduwe en den wees te beschermen.....Van agenten spreek ik niet! Maar van dienders: die groene mannen met den dikken stok, opgeheven tegen iederen straatjongen, maar alleen geslagen op een' losloopenden hond in de hondsdagen, terwijl de breede sabel al lang in de vuile scheede verroest zit. Die mannen met vervaarlijke roode neuzen, onder de nederbuigende punt van een' hoogen steek; - ijverig in de politie over kroegen en knippen, maar nog meer voor en ten behoeve van die noodige établissementen; steeds getrouw op hunnen post, vooral in het Nieuwjaar-wenschen. Dienders waren het, die de officiëele weldadigheid ten

{==16==} {>>pagina-aanduiding<<}
uitvoer legden; en - voor dat schoone woord al spoedig, in de volkstaal, het onafscheidelijke voorzetsel ge deden lezen.
Er lag weder een schip gereed, door dienders bewaakt en door het volk met verbetene woede belegerd. Men had zich misschien wel bij overrompeling er op gewaagd, als niet een panische schrik, om er in te komen, allen bevangen had. Dat weg brengen uit zijne vaderstad, gelijk de kinderen van juda door nebukadnezar, - dat per diender drijven naar het verre en woeste land, om er in de kluiten te werken en aardappelbrood te eten, - het scheen slechts weinig minder vreeselijk dan NAPJES laatste rekrutering voor Rusland. De Utopisten zeiden, dat het volk gek was, en zij zuchtten over zoo veel gebrek aan beschaving en verlichting, en dat niettegenstaande het verbeterd schoolonderwijs! Maar het volk was nu eenmaal zoo gek, en zonder de Latijnsche regtspreuk te kennen, leefde er de overtuiging in: ‘Weldaden laten zich niet opdringen.’ Het was ook nog in den goeden ouden tijd, toen een geschikt werkman huis en haard nog niet behoefde te verlaten, om arbeid te zoeken, en er zelfs bij den kleineren burger nog kruimels genoeg van de tafel vielen, om menigen armen Lazarus te voeden. Wat dus eene regtmatige straf voor den naakten, luijen en schaamteloozen bedelaar was, hoe kon men er eene weldaad in zien voor de arme kinderen, de kleine neefjes en nichtjes en kleinkinders, die in het huis der gemeente werden opgevoed, gewoon, om iederen zondag bij oom en tante of grootouders hun' stuiver of hunne snede wittebrood te halen, en ‘met een compliment aan al de moeders en de goede mevrouwen,’ weder met de taptoe binnen te zijn? Hoe kon het eene weldaad gerekend worden voor al die bedienden zonder aanstelling, boodschappers zonder loon, oude kennissen van het huis, die een' zoo veel beteekenen-
{==17==} {>>pagina-aanduiding<<}
den blik, van onder den boom vóór het huis, naar de bovenverdieping opsloegen? Voor alle oude schoonmaaksters, wier kostwinning nu in het roode aarden pannetje na den maaltijd der rijken
bestond? Met één woord, voor die allen, die van den afval plegen te leven in de dagen, toen wij nog bij vleeschpotten zaten? Eindelijk, om langs een' langen omweg tot ons onderwerp terug te keeren: - hoe kon het eene weldaad of anders eene welverdiende straf heeten voor de arme asschen kaatje?
Ach ja! ook zij - de arme! - zij viel dien bloedhonden, gelijk wij in edele jongens-verontwaardiging ze noemden, in handen. Zij had haren gewonen kreeftengang door de straat gedaan, steeds achteruit ziende en overstekende van den eenen naar den anderen overbuur. Daar het zaturdag was, was zij nog een weinig vriendelijker dan anders. ‘Kleine kameraad, je zal je broek scheuren!’ had ze mij nog toegeroepen, toen ik onder de ijzeren leuningen der bordessen door buitelde; en met eerbiedigen schroom had ik terstond, vóór en achter, op de gevaarlijkste plaatsen gevoeld, of alles nog in orde was; om dan met een vriendelijk knikje haar toe te roepen: ‘Geen nood, asschen ka!’ - ‘Bet van hierover’ had ze nog met goede tijding van haren broeder uit de Oost verblijd, en ‘aaltje van hier naast’ met aangename berigten van haren beminde. Meer dan anders nog ging heden hare grijze hand open en toe, en de oude vrouw mompelde of grinnikte, zoo als gij het noemen wilt, afgebrokene syllaben van dankbaarheid. Maar helaas! een van de ijverige dienaren der gewelddadigheid had deze verdachte manoeuvre gezien. 't Was er zeker juist een, die de oude dienders-gebreken tot het uiterste dreef: een man, die alle wezenlijke overtredingen, - helaas! ook wel eens de grofste! - niet regt helder onderscheiden kon, als hij door eene fooi of borrel verblind werd; maar die

{==18==} {>>pagina-aanduiding<<}
tegen drooge en arme overtreders ijverde, of hij bij het stuk betaald werd, omdat hij toch in het een of in het ander het gewigt van zijne betrekking en de hooge mate van zijn gezag toonen moest.
‘Aha oudje, dat is geknipt!’ riep hij triomfantelijk uit, toen hij weder de hand zag open gaan en de duiten er in glijden, ook wel eens van een' voorbijganger uit de buurt. ‘Geknipt!’ herhaalde hij nog eens: ‘Ik heb al lang op je gevlascht.’ En of de arme oude ook weende en kermde en smeekte, ja! zelfs de aschman een oude zesdehalf aan den wreedaard liet zien, het feit was te openlijk gepleegd, de arrestatie onder getuigen geschied: - het regt moest zijn' loop hebben.
Het regt! De blinde en doove schikgodin: blind voor zoo menige teedere levensbetrekking en verschoonlijke zijde aan het geen de wet kwaad noemt; doof voor de smeekende stem van het ongeluk en het berouw. En dat zij zoo handelt, waar in de daad de maatschappij moet worden beschermd, de misdaad gestraft en aan hare onbeschaamdheid paal en perk gesteld; - maar hier, waar het regt weldadig heeten moest en de weldadigheid regt?
De buurmeisjes kwamen 's avonds veel te laat van de kaasmarkt, of den volgenden morgen uit de vroegmis en 's middags uit den catechismus; en maandag morgen kon de aschman het einde der straat maar niet bereiken: vooreerst omdat zijn vierkante jongen al te slecht de plaats van asschen kaatje vervulde, en dan, omdat aan iederen stoep of over elke onderdeur een da capo gegeven werd van het zelfde gesprek, dat altijd met een ‘Wel heden!’ of ‘Heere men tijd!’ op gang kwam, en, zonder eenigen eerbied voor de staathuishoudkunde, met eene veroordeeling of vervloeking van al die nieuwigheden werd besloten. Pas hadden de tantes en grootmoeders mij-
{==19==} {>>pagina-aanduiding<<}
ner vaderstad de overwinning gevierd der wakkere weesvaders, die alle subsidie weigerden, om de opzending van de kinderen der gemeente daardoor te keeren; en ieder stortte zijn penningske nog liever en ruimer dan anders, in het groene weezen-zakje...En nu, nu had de officiëele weldadigheid hare teleurstelling in de jeugd, gewroken aan den ouderdom! Arme asschen kaatje! Was zij nog maar voor slavin verkocht, ik had als jongen mij sterk gemaakt, om haar voor rekening van de buurt weder vrij te koopen. En daar al hare begaafdheden vernietigd waren, zoo dra zij van de aschkar werd los gescheurd, zou een slavenhaler die stijve en met asch bedekte knokken toch ook wel voor een koopje gegeven hebben; maar nu, nu was zij de slavin der wet, eene meesteresse, die geen' afkoop kent!!
Menig medelijdende uit onze straat vergrootte dien ganschen dag de nieuwsgierige menigte aan den waterkant, die hare donkere, onheilspellende blikken sloeg op het transportschip, weinig minder dan een slavenhaler in haar oog. ‘Aaltje van hier naast’ meende later stellig, dat kaatje haar moest gezien hebben, terwijl zij als een asschen beeld, dat zóó zóó uit een zou vallen, onbewegelijk op de voorplecht zat; en ‘betje van hier over’ had er altijd nog genoegen in, dat zij de oude ziel voor't laatst zoo'n goed duitje had in de hand gestopt, dat haar nu wel zou te pas komen. Intusschen broeide onder het gild der aschlieden en der pikkeljongens een complot, dat zeker in Parijs terstond den stratenmakers werk had gegeven, maar dat bij onzen langzamen landaard zich nog tijdig genoeg aankondigde door een dof gemompel en een onbescheiden aandringen op de twee dienders, die, aan den waterkant, de loopplank bewaakten. Maar deze aandrang werd toch zoo sterk, dat zij het zaak vonden, hunne buitenwerken prijs te geven, zich

{==20==} {>>pagina-aanduiding<<}
zelve in te schepen en met het schip op stroom ten anker te gaan liggen, waar hun, na die haastige en onverwachte krijgsmanoeuvre, niet veel zegen werd nagezonden.
Intusschen zat daar altijd nog, stom en onbewegelijk als het beeld der troostelooze smart, op de voorplecht asschen kaatje Ik hoop, dat de goede ziel uit het stof der aarde, waarin zij haar leven had doorgebragt, nu hooger den geest verhief, en op eene andere vreugde, dan die der aschkar, zal gestaard hebben, nu. de laatste vonk van haar levensvuur, die nog zoo helder gloorde in de asch, onmeêdoogend werd uitgebluscht. Maar ik schrijf geen verdicht verhaal, - mijne oude stadgenooten kunnen het getuigen! - en weet er dus niets van te zeggen. Dit alleen weet ik, dat, na een onheilspellend gemompel in de buurt en allerlei droevige geruchten, waarin wij jongens van harte deel namen, een half jaar later een weggeloopen kolonist huis aan huis de groete bragt, de laatste groete van onze trouwe morgen-vriendin. Op de reis was zij blijven zitten, zoo als wij haar het laatst gezien hadden; - de asch scheen puimsteen geworden! - En dat niet alleen, omdat nu alle hoop op snufduitjes, al het genot van vrijheid en vaderland haar ontnomen was, voor het vooruitzigt op eene slaafsche werkzaamheid, die niemand zijn best deed aan de arme slagtoffers smakelijk te maken; neen! maar wat haar doodde, was de schande over haar grijs hoofd en haar eerlijk bloed; de gelijkstelling met dien diefachtigen pikkeljongen en die schaamtelooze deern, met de onreine gasten eener stads bedelaars-doelen en de Zigeuners daarbuiten, wier vingeren altijd krom staan. Onder die schande had zij het hoofd niet meer kunnen opbeuren, en reeds op den drempel van het huis harer bestemming was zij in een gezonken. Want zoo dra 't schip het dun

{==21==} {>>pagina-aanduiding<<}
bevolkte Drenthe bereikt had, (waarnaar men onze overbevolking verplaatsen wilde,) en wel bij de eerste zuiverings-operatie van de nieuwe scheepslading, was zij bezweken voor het geweld der wateren, die zij sedert eene halve eeuw ontwend was; even als het prachtige meubelstuk in een verbrand huis, waarvan de asch nog in zijn geheel staat, tot er de stralen der brandspuit op vallen. Maar eer de arme KAATJE voor goed stof en asch werd, had men haar met eene diepe en heesche stem hooren zeggen: ‘Op dat werk kan nooit zegen zijn!’
En als nu, in de volgende jaren, hoe langs zoo minder deze officiëele verplanting en administratieve opkweeking van menschen bijval vond; als eindelijk, in een land, dat krank is en overloopt van philanthropie, de Weldadigheid zelve in staat van faillissement werd gesteld; is mij dikwijls asschen kaatje voor den geest gekomen. Niet meer in de gebogene, gedienstige houding, vóór of achter de aschkar, maar met de ernstige trekken eener Nemesis, en haar magteloos spijkerstokje als een dreigende profetenroede opgeheven. Gij zijt gewroken, arme grijze! en met u menig ander: het jonge en het oude, te tenger of te vast reeds, om niet bij het verplanten te sterven; - gij zijt gewroken! - En zoo als altijd, hebben het vooroordeel en de afkeer ook de instelling zelve getroffen, wier misvattingen men alleen tijdiger had moeten inzien; ja! ook de edele mannen, die daaraan geest en tijd en krachten hebben gewijd; ook de groote weldaad, in het weren der bedelarij ons land geschonken, en te weinig gewaardeerd door wie de gouden eeuw der bedelaars niet meer hebben gekend. Moge die gouden eeuw nooit, nooit terug keeren, en de hand niet verslappen, die den arme belet, van zijne armoede eene kostwinning te maken: eene kostwinning, waarin hij zijne kinderen opvoedt tot

{==22==} {>>pagina-aanduiding<<}
een geslacht, nog dieper ontaard en meer verdorven dan 't zijne! Maar dat men dan ook nooit meer het onderscheid vergete tusschen straf en weldaad: want het is eene bedriegelijke theorie, die de straf als eene weldaad wil doen waarderen, of die weldaden opdringt, als of het straffen waren. De gevangenis en het bedelaars-gesticht zijn plaatsen voor straf en boete, schoon ze ook overigens verschillen: de eerste tot straf voor 't kwaad doen, en het laatste voor 't moedwillig niets doen. Maar het opvoedingshuis voor hulpelooze kinderen, de toevlugt voor gebrekkigen en ouden, de werkplaats voor eerlijke armen, de kolonie op de hei, - zoo zij immer uitvoerbaar is! - of anders in den vreemde, voor de overbevolking onzer steden: zij moeten weldaad blijven, en dus het eergevoel en de vrijheid van den arme ontzien. Dan zullen ook weder die binnenlandsche kolonieën, beurtelings ten hemel verheven en tot den afgrond vernederd, worden, wat zij zijn kunnen, en waartoe in den laatsten tijd reeds menige schrede gedaan is. - En dan......dan zal ook de vloek van asschen kaatje verzoend zijn, en haar schim rusten in vrede.


{==23==} {>>pagina-aanduiding<<}

III.

Jufvrouw Nanny en de kopekken.

Nog zie ik mij zelven op een stoof staan; - of neen! dat zie ik niet: want ik heb 't nooit gezien; het heeft zich dus in mijne kinderlijke verbeelding, voor eerste en diepe indrukken van de snelpers des tijds nog zoo gevoelig, niet afgedrukt. En 't is in de zielkunde uitgemaakt: de mensch ziet met gesloten oogen nooit iets anders, dan wat hij eens met de oogen open zag. 't Is anders geschakeerd, verdeeld, aan een gevoegd soms, maar iets anders is 't nooit.
Dus zie ik mij zelven niet staan, omdat ik 't nooit goed zag; maar de stoof zie ik nog, en boven die stoof de ruitjes, die wij voor vijftig jaren ‘groote ruiten’ noemden, en de hooge huizen daarover, waarvan wij nooit 't dak zagen. Dat en veel meer nog zie ik met eene stereoskopische helderheid en natuurlijkheid; maar midden in die schilderij, juist waar mijn oog zijn brandpunt vindt, is 't beeld van een' kleinen, kleinen jongen uitgewischt, en die kleine jongen ben ik. Nog eens klim ik op die stoof, schoon ik die nu al lang niet meer noodig heb, en bereik de verbazende hoogte der tweede ‘groote ruit.’ Om mijne overburen te bespieden, denkt gij? Volstrekt niet: want dat waren de leerlingen

{==24==} {>>pagina-aanduiding<<}
van meester***, en eene school zagen wij jongens lang en dikwijls genoeg; behalve dat er in onze vrije uren zelden meer te zien was, dan een der onderwijzers, die pennen vermaakte. En dat gezigt gaf alleen aan mijne jeugdige fantasie uit te rekenen, hoc veel dwarsstreepjes van 't pennemes er al op dien langen nagel moesten staan, door het afpunten.
Neen! die stoof was de weg tot een ander en schooner panorama. Want daar buiten, juist er boven, hing een dubbel spiegeltje, dat de beide einden van de straat te zien gaf. En bij dat gezigt waren wij zoo geheel in de straat daar beneden, dat 't mij nog best heugt, hoe wij uitgelagchen werden, toen wij met de jongens in den spiegel begonnen te praten. Zij lieten hun' vlieger ook zoo slecht op, dat we op eens riepen: ‘Vieren, jongens! vieren!’ en wij konden maar volstrekt niet begrijpen, dat er in dien wijzen raad, om het touw wat vlugger te laten schieten, iets belagchelijks gelegen was.
Maar nu Jufvrouw nanny, wier naam hier boven staat? - Aan dien naam was, ter regterzijde van 't spionnetje, het denkbeeld verbonden van 't einde der straat, den terminus ad quem zeiden we later op de latijnsche school. Want het was 't hoekhuis, 't laatste van - ja! wel van vijf en twintig huizen. Eigenlijk viel in 't spiegeltje nog meer het huis der dwarsstraat in 't oog, waar de onze in uit of tegen aan liep. Maar dit huis was eene smidse; en 't gezigt van dat geweldige vuur met al die zwarte mannen er om heen, had op duistere dagen of vroege avonden iets diabolisch in mijn oog, zoodat ik wel zeker weet, dat ik in die tweede periode van mijne kindschheid, dat is: toen ik voor 't eerst op eigen beenen stond, er nooit in geweest ben.
Dan had Jufvrouw nanny een meer menschelijk voorkomen. Hare nering was altijd netjes en eenvoudig

{==25==} {>>pagina-aanduiding<<}
uitgestald. 't Was ook garen, band en zoo voorts. Voor ons jongens weinig aantrekkelijk, meent ge. Maar de meeste kleine jongens bedenken zich nog lang, of zij ook meisjes willen worden, en hebben vooral in gekleurd lint en bonte lappen vreeselijk veel schik, tot zij met een ‘Foei!’ - 't krachtigste woord der geheele opvoeding! - er van worden afgeschrikt, en dien hartstogt voortaan aan de meisjes overlaten.
Maar Jufvrouw nanny had nog eene andere en hoogere aanspraak op onze opmerkzaamheid. Vooreerst kwam haar huis in twee straten te gelijk uit, en scheen de bovenverdieping op enkel glasruiten te rusten, dat voor mij althans 't grootste kunststuk van architektuur was. En dan was haar huis 't allerlaatste, dat wij met onze spelen mogten bereiken, maar nooit voorbij gaan. Want zóó ver bleven wij onder het oog eencr moeder, dat nog trouwer en belangstellender dan het onze, in 't spionnetje gluurde. Aan het einde van onze kinderpret, vlak vóór het zijraam van Jufvrouw nanny, kwam dan nog het grootste vermaak van alle: de eindelooze pogingen onzer kleine dienstmeid, om twee jongens te gelijk te vatten, en vooral om ze vast te houden.........Ik geloof niet, dat de tegenwoordige fatsoenlijke jongens, onze opvolgers in die straat, er zoo vrij meer spelen. Een straatjongen, foei!! - - - Maar 't was onze gymnastiek, ons kinderbal, onze kinderkomedie en illuminatie, - en dat alles goedkooper dan die artikelen thans zijn.
En nu Jufvrouw nanny zelve, die wij zoo dikwijls door het zijraam zagen, omdat wij haar huis nooit van voren mogten zien? - Of 't daardoor komt, weet ik niet, maar een gezigt staat er niet van in mijn Memorandum; alleen, wat dat gezigt zoo hoogst respectabel maakte: 't neepjeskapje. O! ik zou 't nog kunnen uitteekenen, met al zijn plooijen, en dan de deuk, zoo groot en diep

{==26==} {>>pagina-aanduiding<<}
als een duim, boven 't voorhoofd: - ik zou, als ik teekenen kon.
Eens toch, - zeker wel meer, maar eens zeker, daar ik nog van weet, - ben ik in de andere straat die hooge, hardsteenen stoep van twee treden opgegaan, en de glazen deuren in, altijd aan de hand onzer kleine, dikke dienstmaagd; en zoo stonden wij daar vóór de toonbank, onder velen, tot wij eindelijk konden geholpen, of op zijn Rottcrdamsch ‘beregt’ worden. Die positie, de hoogte der toonbank in aanmerking genomen, was voor mijn gezigtspunt niet gunstig, en ik zag van Jufvrouw naany, schoon ik op mijn teenen stond, naauwelijks de bovenste helft van 't strakke, witte gelaat, toen zij zoo ijskoud 't vreeselijke woord sprak: ‘Uitverkocht!’
Uitverkocht: - hoe kon dat woord zoo droog en als een gewoon stopwoord worden uitgesproken? Ja! hoe kon 't menschelijk en mogelijk zijn? Een kleine jongen, die bij eene geheel bijzondere gelegenheid zijn dubbeltje gekregen heeft, om te koopen ‘al wat op aard begeerlijk schijnt,’ hoe kan 't in zijne jeugdige hersens opkomen, dat een winkel niet verkoopen zou, wat hij verkoopt; dat aan dien onuitputtelijken schat in de diepe kasten en onder de geheimzinnige toonbank, ooit een einde komen kan? Uitverkocht en niet weêr ingekocht! En toen Jufvrouw nanny er tot ons, en tot allen, die de zelfde boodschap hadden, even droog bijvoegde: ‘Ge zult 't nergens in de stad meer krijgen!’ toen barstte ik uit in een hevig snikken, zoodat zelfs onze kleine dienstmaagd er meê bewogen werd, en mij met alles zocht te troosten, terwijl niets mij troosten kon.....En intusschen nam zij mijn dubbeltje in bewaring, dat nu volstrekt geene waarde meer voor mij had, daar alles, alles, wat ik zoo vurig begeerde, was uitverkocht!
Maar wat was dan uitverkocht? - Tot antwoord op

{==27==} {>>pagina-aanduiding<<}
deze vraag zal ik u vooreerst alleen nog maar zeggen, dat 't in November 1813 was. Volgens den almanak en 't geboorte-register, - want anders zou ik het mij zoo juist niet meer weten te herinneren: - was ik toen bijna zes en een half jaar oud. Indien 't waar is, dat de goede hemel mij eenige gave van opmerken en nadenken geschonken heeft, is 't ook waar, dat ik die toen reeds bezat. Want ik herinner mij nog van vóór dien droeven Novemberdag een' geduchten tijd, waarin ik dikwijls in een' hoek van 't vertrek, op een stoof of op 't tapijt, opmerkte, wat er al zoo omging, en die opgevangen fragmenten van 't gesprek, vooral als er gezelschap of vergadering was, op mijne wijze zocht aan een te knoopen. Eens zelfs was ik zóó oplettend, dat ik mij op 't plat mijner handen op den grond liet zakken, en niet eens bemerkte, hoe de eene hand juist op de gloeijende kooi in 't tabakskomfoor te regt kwam. Toen weende ik ook, maar 't waren gansch andere tranen!
Van uit dien stillen schuilhoek had ik dikwijls, als er vertrouwde vrienden waren, met onuitsprekelijken wrok over zekeren Bonaparte hooren spreken, dien ik later herkende als keizer napoleon. Ook had ik met smaad en minachting de kooplieden hooren schempen op de waterrotten. Zij schenen ze te vreezen, en toch gedurig te bedriegen. En dat 't menschen waren, was duidelijk, maar 't regte begrip van die tollenaars en zondaars kreeg ik eerst later. Eindelijk had ik op 't voorhoofd mijner vrome moeder, die nooit iemand vloekte of smaadde, rimpels zien aangroeijen vóór den ouderdom; en 't was mij gebleken, dat de Franschen, een volk van knappe soldaten en oppermagtige prefecten, al die ellende over 't land bragten, en ik haatte ze met een' geweldigen haat, omdat zij mijne moeder griefden.....
Maar eindelijk braken daar dagen aan, waarin de stem-
{==28==} {>>pagina-aanduiding<<}
ming afwisselend angstig en blijde was. Mijn kinderlijk brein wist die olie en azijn maar niet goed te mengen. Maar die angst was weldra geweken, als een aftrekkende storm, en de blijdschap won het, als een vrolijke zonneschijn. Op zekeren morgen kuste mijne moeder ons vrolijk wakker. 't Zou nu haast ‘Oranje boven!’ zijn, fluisterde zij, met eene dankzegging aan God. Wij begrepen er niet veel van, maar zagen spoedig een ongewoon gewoel in onze stille straat. Zelfs de meester scheen met zijne school uit wandelen: want van lessen nazien en warm kleeden vóór negen ure kwam niets in. Daar waagde de eerste stem het lang vergeten ‘Oranje boven!’ Eene groote kokarde volgde, en als met een' tooverslag kregen hoeden en knoopsgaten eene kleur, die ons kinderen geheel vreemd was. Toen dwongen wij, om ook aan die pret meê te doen; en moeder had, al namen de Franschen nog zoo veel mede, de dubbeltjes voor 't oranje lint terstond gereed. Maar zij durfde ons nog niet uit zenden, te midden van al dat ongewone straatgewoel. Eindelijk, - ja wel eindelijk! - was het daartoe rustig genoeg. Wij draafden, met onze dubbeltjes hoog in de lucht, de kleine meid reeds vooruit, tot ze ons, als een paar hollende paarden, ten laatste inhaalde en onder den teugel harer stevige handen bragt. Goed! Wij waren immers al bij de stoep? Eindelijk kregen wij bij Juffer nanny gehoor: - gehoor, maar geen oranje lint; neen, maar: ‘Uitverkocht!’ - Ik wil gaarne mijn egoïsme bekennen. 't Zou mij op dat oogenblik niets bedroefder gemaakt hebben, al waren de Franschen zoo straks terug gekomen, om al die oranje strikjes weêr in te pakken; ja! al had Oranje zelf voor Scheveningen schipbreuk geleden. Wat deed het er ook toe? Voor ons bestond toch de luisterrijke restauratie niet meer. De jongens van hier naast en de jongens van hierover, en al wie ons
onder de oogen kwam,

{==29==} {>>pagina-aanduiding<<}
met 't frissche lint op hoofd en borst: - allen, alleen wij niet!

Maar alle smarten slijten en alle tranen droogen op. Dat is ten minste één troost voor menschen en kinderen, de laatsten vooral. Ik had anders van zulke ontzettende rampen, als deze geweest was, minder vlugtige indrukken dan menig ander kind, omdat ik gaarne peinsde op mijne smart, en mijn klein hoofdje afpijnde met de vraag, waarom de dingen toch zijn, gelijk ze nu eenmaal zijn. Toch was ik ook daarin kind als andere (kleine en groote) kinderen, dat afleiding 't spoedigst mijne tranen droogde, of zelfs nog door 't kristal der ongedroogde tranen henen nieuwe idealen deed zien.
En die afleiding kwam van de andere, de linksche zijde der straat. In die afdeeling van 't dubbele spionnetje keken wij anders minder: daar was in den regel onze speelplaats niet, en 't gezigt verloor zich aan die zijde in eene donkere kromming der straat. Maar juist in die donkerte stond het vervallen spookhuis, waar wij met zeker geheimzinnig respect voorbij gingen; en aan dit huis heeft de lezer het te danken, dat de naam van Jufvrouw nanny in ons opschrift vereenigd is met een woord, dat hare jonkvrouwelijke lippen vóór anno 1813 nog nooit hadden uitgesproken: kopekken.
Dat uitgewoonde en verwelooze huis toch werd in die dagen van den grooten Europeeschen worstelstrijd, tot barak of kazerne ingerigt. Mijne nijvere vaderstad Rotterdam was van ouds her niet voorzien van zulke lokaliteiten. Voor alles zijn er pakhuizen en bergplaatsen: niet alleen voor wijn, tabak, koffij enz. enz., maar ook voor matrozen en landverhuizers, die er in een onbegrijpelijk klein bestek (natuurlijk vóór de geboorte van het

{==30==} {>>pagina-aanduiding<<}
zeemanshuis) werden zamen gepakt. Alleen pakhuizen, zolders en magazijnen voor soldaten waren er niet, omdat dit artikel in den handel niet gangbaar was, dan alleen tot leverantie aan de marine en verzending naar de Oost. Het Rotterdamsche volk houdt zich zelf in orde. Hoe krachtig en heftig soms de individuën zijn, de massa weet, hoe ver zij gaan kan en mag. In eene koopstad heeft ieder belang bij rust, orde en veiligheid. Maar nu trokken er afdeelingen van de groote legers ook onze stad door, en maakten wij kennis met de Russen en de kopekken. Zij - niet de kopekken, maar de Russen - werden dus bij de burgers ingekwartierd. Ook ons huis kreeg zijn aandeel. Ik weet niet, hoe veel; maar wel weet ik, dat er een geheele opkamer tot bedstede werd ingerigt, en wij dagelijks met zekeren afschuw de zoogenaamde vivres bekeken, bestaande in een' graauw linnen zak met grof meel, dat men al heel ligt met fijn zand had kunnen verwarren, eenige onverteerbare beschuiten of brooden, en nu of dan een gedroogde spier van een paard, buffel of olifant, of van een rendier misschien, waar onze kinderboekjes zoo veel goeds van zeiden.
Nu! mijn vrome moeder, die in haar christelijk hart altijd nog eene plaats open had voor Russen, Kozakken, Samojeden en alle menschenstammen, liet het den ingekwartierden aan beter' kost en eene goede toebereiding van den slechten niet ontbreken. Nog zie ik ze, die ijzeren mannen met een lederen keel, en dito maag en ingewand. Zonder deze laatste eigenschap toch, - zoo oordeelden wij als jongens: - konden zij onmogelijk steenen verteren en ze met 't gloeijend vuur van sterke dranken zoo rijkelijk besprengen. En hierbij waren zij geene laffe, vuile, ondragelijke dronkaards, zoo als helaas! velen onzer volksgenooten. De goedhartigheid en onderdanigheid schenen hun aangeboren. Kinderen vooral trokken hen aan, en wij zaten hun gaarne

{==31==} {>>pagina-aanduiding<<}
op de knieën en trokken hen aan den baard. Zelfs mijne bezorgde moeder was gerust, als wij maar ‘bij de Russen’ waren. Over dag moesten zij dikwijls naar 't spookhuis, tot hoofdwacht of depôt of ik weet niet wat ingerigt. 't Zal mij nooit van voor de oogen weg gaan, dat rumoer van menschen, wapens en poetsgoed in de uitgebroken binnenkamers en op de kleine plaats. Het beeld is er ook sterk ingedrukt: want eens wilden zij 't schuchteren knaapje, dat met zijn klein woordenboekje in de hand hun volk en taal bestudeerde, eens 't volle genot daarvan gunnen en sloten mij achter in de poetskamer op. 't Was voor mij, terwijl die goedhartige reuzen het uitschaterden, reeds eene halve Siberische ballingschap. Ik schreeuwde niet, maar huiverde van die gespierde naakte armen, dien krachtigen arbeid en al die blinkende wapens. Ik zag de brits, waarop, naar de strenge Russische discipline, de delinquent op de buik vast gebonden lag en met de platte sabel geteekend werd op den ontblooten rug.......Ik heb als kind altijd geloofd, dat ik die parate executie, waar 't bloed langs liep, met eigen oogen heb gezien; en toch was 't misschien alleen mijne levendige verbeelding, die het naar 't verhaal van ooggetuigen zag. Zonderling, dat 't geheugen soms later niet meer weet te onderscheiden, wat men lang geleden met of zonder oogen zag. Maar ééne proeve van Russische discipline weet ik zeker, dat ik gezien heb, omdat zij in verband stond met de geliefde kopekken.
De lezer moet dan weten, dat onze vrienden de Russen, even als onlangs de Japannezen, zich goed voorzien hadden van groote koperen stukken, waar onze duiten maar leelijke dwergjes bij waren. Wij kinderen waren daarbij hunne geldwisselaars; en daar wij de enkele bekende woorden uit 't boekje met gebaren aanvulden, ging de handel voorspoedig, en met voordeel aan beide kanten.

{==32==} {>>pagina-aanduiding<<}
't Grootste koperstuk werd voor ons dubbeltje niet alleen ingewisseld, maar nog door den leverancier geslepen met zand, op de hardsteenen stoep, zoodat 't glom als 't koper der Zeeuwsche boerinnen. Op die stoep zaten wij uren lang vertrouwelijk zamen, en lachten om de Babylonische spraakverwarring. Eens zat ik daar weder, en maakte het onzen Rus zoo druk, dat hij een' officier niet zag naderen: een klein, blond aristokraatje, over wiens hoofd de gansche bezetting onzer opkamer met gemak heen keek. De krijgsorde, - waarvan ik de billijkheid maar volstrekt niet kon inzien, - vorderde, dat bij de nadering van zulk een hoog personaadje al wat Russisch was opvloog, zich tegen de muren der huizen posteerde en aansloeg. Mijn kopekken-vriend had 't niet gedaan; - doch onschuldig, dacht mij: want men kan een' mensch immers waarschuwen? - En nu Zijn Wel-Edel-Gestrenge vóór hem stond, en met inwendige woede aan zijn' melkbaard en kinderstem eene vreeselijke uitdrukking zocht te geven, was de reus al lang opgevlogen, had dubbeltje en kopekken laten vallen en stond onbewegelijk tegen den muur. Te laat! Reeds voelde hij de kleine maar nijdige vuist van zijn' officier tegen den neus; een stroom van bloed sprong er uit; en toen ik nu dacht, dat hij den ijzeren arm zou opheffen, om 't tengere manneke te verpletteren, bragt hij niet eens de hand aan zijn' bloedenden neus, maar bleef onbewegelijk van gelaat en gestalte, de pink op den naad van de broek.....
Toen zwoer ik, als een echte Hollandsche jongen, een' onverzoenlijken haat aan 't Caesarisme, nu van alexander, als vroeger van napoleon. 't Is dit jaar een halve eeuw geleden, en ik heb woord gehouden. De vrijheid bovenal, maar eene ordelijke, redelijke vrijheid, die ze ook in anderen ontziet.....
De Russen trokken af, de kopekken bleven bewaard.

{==33==} {>>pagina-aanduiding<<}
Wij hoorden van oorlogen en geruchten van oorlogen; maar terwijl anderen vloekten en scholden, en streden op den dood af, maakte mijne vrome moeder dag aan dag pluksel voor de arme gekwetsten, waar geene moeder voor zorgen kon. En ik plukte ijverig met haar mede, en leerde van haar, in de oorlogen der volken niemand te vloeken als den rampzaligen oorlog zelf....
Eens nog zag ik één mijner oude vrienden. Zijn corps hield bij den terugtogt een' dag halt te Rotterdam. Hij had boven anderen op ons huis betrekking. Want terwijl hij er was ingekwartierd en de negotie in kopekken wat bijzonder voorspoedig ging, was hij toch eindelijk de palen der matigheid, zelfs eener Russische matigheid te buiten gegaan. Hij kwam tamelijk topzwaar in zijn kwartier terug. Wij verstonden hem nog minder dan anders, en toch begreep hij, dat wij hem nog beter moesten verstaan. Eindelijk sloeg hij, in drift of in vrolijkheid, de ijzeren vuist door de glazen deur. 't Gerinkel der ruiten ontnuchterde hem. In kinderlijken angst smeekte hij, om 't toch niet aan te geven: want ook op 't punt der bescherming van de burgers was de Russische krijgstucht streng. Mijn goede vader liet zich gemakkelijk verbidden, en stelde eene bulderende Hollandsche bestraffing in plaats van de Russische platte sabel of knoet. De arme zondaar nam die te gemakkelijker aan, omdat hij er niets van verstond, en schuurde van nu af onze kopekken nog veel mooijer. Maar kort daarop was hij vertrokken; en nu, nu hij voor 't laatst Holland doortrok, nu trok ook zijn hart naar 't huis, waar hij eene edelmoedigheid genoten had, voor een' Rus bijna ondenkbaar. Hij was dit maal dood nuchteren. De tranen stonden den goeden kerel in de oogen, en ons kinderen drukte hij de hand en gaf ons een' kus, dat wij den ganschen dag onze teedere wangen en broze vingertjes hoorden kraken.

{==34==} {>>pagina-aanduiding<<}
Wij verbeeldden ons dat ten minste. Maar wat geene verbeelding was? 't Groote bierglas genever, waar onze vriend nog een' eetlepel peper in verzocht, om met een' hartigen dronk 't laatste afscheid te nemen. Toen zette hij 't glas aan de lippen, en de inhoud gleed, - naar 't scheen zonder slikken, - naar binnen. Hij pinkte met de grove vingers een' traan weg, keerde zich om en ging henen. En wij jongens zagen hem met bewondering, altijd nog dood nuchteren, zijn' weg gaan.....
Ik had, langen tijd daarna nog, moeite om te gelooven aan de eenheid van 't menschelijk geslacht; en bij het tellen en bezien mijner kopekken droomde ik nog dikwijls van de wijde wereld en vreemde landen, maar vooral van den oorlog. En ik vroeg met kinderlijke eigenwijsheid aan den hemel, waarom de strijd ten bloede toe de type der natuur en eene behoefte voor menschen en dieren was; en dat vooral wanneer het waar is, dat God uit éénen bloede het gansche geslacht der menschen heeft gemaakt. De groote oorlog mogt roemrijk wezen; oneindig schooner was de hemel in 't hart mijner moeder, - de hemel en de vrede.
En hiermede is nu 't halve eeuwfeest mijner oudste herinneringen gevierd. Lezer! al schenen die kinderlijke beelden u misschien niet zoo belangrijk als ze mij zijn, - zoo gij de uwe er tegenover kunt stellen, zullen ze u toch wel, om de wille van 't pendant, eenig genoegen hebben gedaan.


{==35==} {>>pagina-aanduiding<<}

Novellen uit het groote boek der opvoeding.


{==36==} {>>pagina-aanduiding<<}

Het is over 't algemeen verkeerd, enkele bepaalde uren aan de zedelijke vorming van het kind toe te wijden; ik geloof, dat het beter is, daaraan jaren te besteden. Uw eigen leven moet daarbij leeraar worden, en uwe daden lessen.



Jean paul, Levana.


{==37==} {>>pagina-aanduiding<<}

IV.

Twee jongens

van

rijke en arme ouders.

1.

Praeludium.

Armen en rijken ontmoeten elkander: God heeft ze beiden gemaakt. - Dank u voor die ondervinding en die herinnering, wijze koning van Israël; ofschoon wij 't eigenlijk ook wel wisten; even goed, als dat de zon schijnt bij dag en het in den winter vriest.....Och ja! wij wisten het wel, al lang; men behoeft, om zoo iets te zeggen, geen salomo te wezen; maar de spreuk komt toch te pas, - voor 't vergeten.
Armen en rijken ontmoeten elkander: - op straat elken dag, ieder uur; en dan gaat de arme te voet, al is 't dat hij misschien met moeite voort strompelt; en de schatrijke vleit zich in 't zachte trijp van zijn rijtuig neder, al zou hij vlug genoeg over den weg kunnen gaan; en onder de voetgangers zijn de kleine steentjes voor de rijken, en de keijen voor paarden en arme menschen, als er uitgeweken moet worden ten minste. - Ze ontmoeten elkander, arm en rijk, maar niet als gelijken; tot de klok luidt, de kerkklok of de doodklok, en haar dof gebrom ons toeroept: God heeft ze beiden gemaakt.

{==38==} {>>pagina-aanduiding<<}

Weêr luidde de klok; 't was dit maal geen welkomst aan de dooden in hunne laatste rustplaats, maar een welkomst aan de levenden, even onbewust, waar henen de eerste reis hen brengen zou. Want schaarsch waren wel de kerkgangers, die men hier en daar aan hun boekske of aan den toegeknoopten jas onder de wandelaars herkennen kon; maar voor enkelen toch was die kerkgang gewigtig. Die moeders zouden 't u kunnen zeggen, die de zeldzame eer genoten, om met eene vigilante naar de kerk te worden gebragt; - dat jeugdige vrouwtje ook, wie dit heden voor de tweede maal overkomt, eens als bruid en nu weêr als moeder, en wie 't misschien nog een en ander maal overkomen zal, tot zij eerst den terugtogt en daarna ook de uitreis te voet onderneemt, ‘om de kwade tijden.’
Gelukkig valt het oog van den voorganger bij de godsdienst op het hupsch en vroom gelaat dier dankbare moeder; en - nog op een ander gelaat, even hupsch en vroom, en dat bovendien uit eene prachtige koets hem tegenlacht; en hij bedenkt, op de trappen van den kansel, dat daar beneden toch eenige weinige belangstellenden zitten: vaders, die misschien nog nooit dit voorvaderlijk onderwijs van den grijzen Catechismus hoorden, en moeders, wier hart de plegtigheid van deze ure met opgewektheid tegenklopt. En 't wekt hem zelven op, om 't oude werk te doen met nieuwen lust, en voor weinigen te spreken met veel ijver....
Zijn onderwerp is de erfzonde; zijne rigting - want onze tijd, die nog altijd op weg is, kent alleen rigtingen: - is ernstig, met een' zweem van sombere levensbeschouwing, antiek, maar echt evangelisch. 't Schijnt misschien wat hard voor die blijde moeders, te moeten hooren, dat ook deze hare kinderen ‘in zonden ontvangen en geboren zijn, van nature onbekwaam tot eenig

{==39==} {>>pagina-aanduiding<<}
goed en tot alle kwaad geneigd;’ en daar zetelt eenige twijfel, dunkt mij, op het bloeijende gelaat der rijke, als zij hierbij omziet naar haren eersteling, die straks in de kerk zal worden gebragt; maar op 't gelaat der arme biggelt een traan van weemoed, een stille traan tot God geschreid: want de armen gelooven dat wel, niet omdat het zoo in 't oude systeem staat, zoo als gij misschien met een' blik van minachting zegt, maar omdat eene scherpe ondervinding het schreef in hun hart. Want de minder zorgvuldig bewerkte akker, meer aan zonneschijn en regen prijs gegeven, toont zijn onkruid meer, dan de fijnere tuingrond.
't Was een kind om te stelen, dat poezel knaapje op 't satijnen kussen, dat de baker met edelen trots voor een oogenblik aan de moeder afstond, om het ten doop te houden; maar 't was toch ook een ferme jongen, bij wien de ontwakende kennis reeds door het drijvend oog henen keek, al kon de onderneemster in dergelijke zaken voor twaalf stuivers huur geen satijnen kussen en kanten sluijer geven....
God heeft ze beiden gemaakt: - dat gevoel doordrong den ernstigen spreker, toen hij, nog altijd op den trap staande, tot de moeders vooral, sprak over de hooge beteekenis van 't symbool der schuldvergeving; de overheerschende zinnelijkheid in ieder menschenkind; de onmagt der ouders, om ze voor 't verderf te bewaren, de kinderen, die God hun gaf; de hulp van Gods genade, - den troost des kruises, - de hoop der wedergeboorte, - en bovenal de kracht van 't moederlijk gebed, opgedragen aan den Vader in de hemelen en versterkt door der ouderen voorbeeld....Diep was de arme moeder bewogen. Zelfs op 't gelaat der rijke teekende zich een heilige ernst. En beider gebed rees opwaarts tot den troon des Ongezienen, met het woord van den Verlosser, door

{==40==} {>>pagina-aanduiding<<}
zijnen dienaar overgenomen: ‘Vader! ik bidde niet, dat Gij hen uit de wereld weg neemt; maar, dat Gij hen bewaart van den Booze. Heilige Vader! heilig ze in uwe waarheid: uw Woord is de waarheid!’

De weinige kerkgangers kecrden huiswaarts, en de trouwste abonnés hadden het druk over den doop: de een had nooit schooner kind, en de andere nooit prachtiger' sluijer gezien; en een derde kon maar niet goed op den tel komen: negentien of twintig kinderen; een mensch zou. er meê in de war raken!
De trotsche paarden schudden hunne manen en trappelden vuur uit de keijen; 't oude vigilante-paard zelfs, dat nederig en dommelig den kop gebogen had, begreep toch ook, dat het nu eindelijk tijd werd, om eens op te kijken. De raderen rolden voort.
Dien avond was er een doopmaal in 't eene huis, waar het prachtige popje nog eens werd bewonderd; en in 't andere zat een vader in zijn werkpak op de kleêrmakerstafel. Hij had besteld werk, en moeder bad in haar hart, dat deze sabbatschennis hem niet mogt worden toegerekend: de vrouw moest immers morgen de huur van 't doopgoed hebben, en zij vertelde den hemel met kinderlijke vertronwelijkheid, dat het daarvoor was....Zoo liep de avond ver uit een, maar aan den ingang van den nacht ontmoetten rijke en arme weêr onwetend elkander: want even hartelijk was de moederlijke nachtkus en het moederlijk gebed....En ‘de kinderen waren ook even schoon,’ sprak de kosterin tot den koster, terwijl zij hare profijtjes weg sloot en de nachtmuts opzette: ‘al geeft zulk een jean henri vrij wat meer, als die kale jan hendrik.’ En de koster, een philosophe à soi, besloot den dag met de praktische opmerking, dat zulke kinderen er toch ook moeten wezen;

{==41==} {>>pagina-aanduiding<<}
waar de kosterin, die er nooit had gehad, 't maar half mede eens was.

‘Armen en rijken ontmoeten elkander.’ Ik had eigenlijk één bepaald punt van ontmoeting voor oogen, waartoe ik alleen wat gepraeludeerd heb, en dat ik overigens zoo vrij ben, nog wat voor mij zelven te houden. Maar daar ik op eene ontmoeting doel, zal ik mij niet lang ophouden bij de verwijdering: want van de plegtige opneming onder de kweekelingen der christelijke kerk af, hoe uiteenloopend werd niet de levensweg voor jean henri en jan hendrik! Over beiden was het moederhart bezwaard: want de kinderen waren scropliuleus, - zoo als geheel onze eeuw, die water voor bloed in de aderen heeft. - Maar voor 't hooge bordes kwam elken morgen de ezelin, en de jongen groeide weêr als een woudezel; maar in de achterbuurt, daar schonk, op 't smeeken der moeder, de armmeester eene halve flesch levertraan, maar ergerde zich ook weder half dood, toen hij bemerkte, dat er een lepel van in de lamp was te regt gekomen, in een' langen, langen winternacht, toen 't kind zoo bitter schreeuwde en er voor geen' halven cent olie in huis was. De moeder deed het met eene bevende hand, en met de bede: ‘dat de Heer het haar niet mogt toerekenen.’ En ik geloof heilig en zeker, dat de Heer het haar niet toegerekend had; maar eene jaloersche buurvrouw verklapte het, op hare eigene vertrouwelijke mededeeling, en de regtvaardige armmeester rekende het haar wel degelijk toe....Toch kwam haar jan hendrik weêr bij van de levertraan, in de pap en in de lamp; en hij leerde, eer een tweede winter om was, koffij drinken en roggebrood eten, zoo goed als de beste, maar ‘eerrepëls’ 't liefst. En de goede moeder Natuur gaf hem voedsel

{==42==} {>>pagina-aanduiding<<}
uit die verdachte aardvrucht en nerf uit de sneê roggebrood, en eer hij zeven jaar oud was, sprong hij met zijne klompjes den keurig opgepronkten jean henri voorbij; - en de een was jaloersch op den fraaijen opschik, en de ander op de vrije sprongen van zijn' doopbroeder; maar dat God ze beiden uit éénen bloede had gemaakt, dat begrepen de kinderen nog niet regt, en nog minder, dat zij elkaâr later op andere wegen zouden ontmoeten....
Maar vooreerst had die ontmoeting nog geene plaats, als alleen in zoo verre, dat beiden reeds niet enkel meer spelen mogten; zij moesten ook leeren, en 't had vrij wat moeite in, hen regt te doordringen met het edele principe van Vader van alphen:
Mijn leeren is spelen, mijn spelen is leeren!
Gul gezegd, ging dit bij het arme kind vrij wat beter dan bij het rijke: want jan vond het speelgoed op de bewaarschool, en jean liet het te huis achter; - eene goede kleinkinderschool voor de grooten en goed lager onderwijs voor hoog geplaatsten, was ook nog niet uitgevonden. - En toen nu beiden het spelend leeren door waren, toen ging de een naar eene stadsschool en de ander naar een Instituut. - Kunt gij mij ook zeggen waarom, zeer gewenschte lezer? - Ik weet er geen andere reden voor, dan dat het volk een zeer goed Hollandsch woord behoeft, een woord, dat juist en kort af zegt, wat het zeggen moet; de hoogere standen daarentegen behoeven een uitlandsch woord, dat eigenlijk niets zegt, en toch ‘beelderig mooi’ klinkt, en even mooi staat op den deurpost van een' hoofdonderwijzer, die wat meer dan Hollandsch onderwijst....Nu, van 't laatste zeggen wij niets; een volkje, zoo klein behuisd als het onze, moet met zijne buren kunnen praten, zal het niet eenzelvig worden, Alleen

{==43==} {>>pagina-aanduiding<<}
wenschte ik boven ieder Instituut pro memoria te schrijven: ‘Hier wordt ook nog Hollandsch geleerd.’
Dus al weder eene ontmoeting of eene verwijdering, al naar gij 't opvat: schoolknapen zijn ze beiden, henri en hendrik, met al den aankleve van dien: broek en pet, op de zwaarste proeve van rekbaarheid en kleurvastheid gezet; een liniaal en lei, of een boekenriem en plankjes, voor dubbel gebruik, in vrede en oorlog; kameraadschap en trouw tot in den dood, - zoo lang 't duurt; - een guerilla's krijg met den ondermeester of kweekeling, die nog veel te veel jongen is, om alleen moréle wapenen te gebruiken; en daarbij een ongeduldig jagen, om die periode van 't leven door te komen, die men naderhand de gelukkigste noemt....Maar wie kent dat alles niet, die eens een schooljongen is geweest, zij 't op eene volksschool of op een Instituut?....Dat ongeduldig jagen zelf geeft leven en levenskracht aan dien tijd van overgang. Want het grootste geluk op aarde, voor rijk en arm, is - mijns inziens - de hoop op 't geluk: het vooruitzigt van ‘wat te worden in de wereld.’ Van hier, dat de diepste ellende en de diepste verbastering van 't menschdom te vinden is onder erfelijke renteniers en erfelijke bedelaars, die immers geen van beiden ‘iets behoeven te worden in de wereld!’
De lezer, die het geduld heeft den schrijver bij te houden, ook in zijne vlagen van onuitstaanbare redeneerzucht, is nu ten minste, tot belooning, op het eigenlijke punt van ontmoeting gekomen, dat ik van den beginne af in 't oog had: de zorg, die arme en rijke ouders voor hunne zonen gemeen hebben, en die zoo hoog noodig is, ‘als zij iets worden zullen in de wereld.’ - En op dit punt gekomen, ga ik maar terstond vertellen, om niet weder in de praatziekte te vervallen van een' ondragelijk' raisonneur. Alleen wil ik nog den lezer berigten, dat mijne

{==44==} {>>pagina-aanduiding<<}
vertelling op den roem der klassieken: ‘Eenheid van plaats, van tijd en van handeling,’ geen de minste aanspraak maakt. Eene woelige levensondervinding doet mij dien regel gedurig vergeten. Of er daarom geen hoogere eenheid in dat verwarde kluwen te vinden is, is eene andere vraag: - waarvan wij de beantwoording uitstellen, om den geduldigen lezer van 't aanhooren onzer wijsheid te ontslaan, en tot de aanschouwing van het leven uit te noodigen.

2.

Jan Hendrik.

Weet gij 't Hofje van Joostenburg te vinden? Het zou geen wonder zijn, als gij 't niet wist. 't Behoort tot de verborgenheden der groote stad; niet tot de Mystères, in den bekenden zin onzer Romantiek, maar eenvoudig tot de dingen, die verborgen zijn. Want als gij de breede straat doorgaat, en u een oogenblik regts af keert, om het zuivere spiegelglas van Mijnheer den Baron van dillenburg, en wat er door dat glas henen schemert, te bewonderen: - ik zet het u, dat gij raadt, wat daar achter uwen rug de linkerflank der straat verborgen houdt. En toch zoudt gij 't kunnen raden, als gij tusschen schoolen winkeluren al die jeugd, van kleiner en grooter makelij, zaagt verdwijnen tusschen twee hooge muren. Wilt gij dien weg ook beproeven, zie toe, dat gij er schoon afkomt: want indien u iemand ontmoet, zult gij, dwars tegen den muur staande, moeten uithalen, en nog sta ik u niet in voor eene min aangename carambole. Maar nu zal 't gaan. De bezetting is ingerukt. Het is avond, maar zomeravond en dus licht. Regt toe dan, tot aan den achtergevel der groote huizen, die aan de straat uit-
{==45==} {>>pagina-aanduiding<<}
komen, en dan links om, waar het ietwat ruimer wordt. Daar zien wij op eens twee lange rijen huisjes elkander met den voorgevel zoo vriendelijk begroeten, dat men uit het zoldervenster zijn buurmeisje wel wat in de ooren zou kunnen fluisteren. Vraag nu niet meer, waar het Hofje is; zoek er niet naar boomen of struiken, of 't mogt die klimop wezen, die vergeefs een draadje zoekt te vatten, en die drie goudsbloemen van een' stokouden Oranjeklant, die geheel de negentiende eeuw voor een ontaard geslacht van Keezen houdt....De boomen hebben er eens gestaan; een oude veste misschien ook, toen 't nog met regt Joostenburg heette; maar zij zijn met wortel en tak uitgeroeid, om voor steenen fundamenten plaats te maken, en de statige lanen zijn vervangen door vier gansch niet statige rijen
slechte huisjes, alle gelijk aan die wij hier elkander zien toeknikken. Het was ook niet een forsche bouw der Christelijke weldadigheid, die in de rijke zeventiende eeuw zoo menig hofje stichtte, maar de koene berekening van een' huisjesmelker, hoe men binnen 't minst mogelijke getal steenen het grootst mogelijke getal menschen zou kunnen bergen; - en hoe dus, mits al die menschen betaalden, een betrekkelijk klein kapitaal de meest mogelijke rente zou kunnen opleveren.
Maar laat ons niet te druk praten. Ik sta u anders niet in voor een paar blaauwe scheenen, - de eenige, die gewoonlijk hier gestooten worden, - aan een paar klompen, een' emmer of eene waschtobbe. Dáár, bij dat draadje klimop, moeten wij wezen, meen ik. - ‘Woont hier baas perk niet?’ Terwijl wij dit vragen, vallen wij letterlijk met de deur in 't huis: want die deur, - voor- en huis- en kamerdeur, - hing wat naar binnen over, en doet ons op eens, met een paar haastige stappen, midden in 't vertrek staan. En 't is maar goed ook; anders hadden wij op 't gezigt misschien gemeend, dat

{==46==} {>>pagina-aanduiding<<}
er geene ruimte voor ons was. Vier stappen breed en drie diep; en dan moet gij ze nog niet al te ruim nemen. En in die afmeting een kleêrmakerstafel, met man en muis; om grond te sparen, een paar kinderen er onder; en eene wieg, bijna aan de kagchel vast, voor een derde kind, door het vierde gewiegd. Uit de bedstede steken een paar blonde kopjes, die maar den slaap niet willen vatten; en zoekt gij, tusschen twee stoelen en eene waschtobbe door, naar de slaapplaats der andere kinderen, ik zal 't u maar zeggen: want gij zoudt het toch nooit vinden. Die pottenkast slaat geheel naar voren open, te morgen en te avond, met potten en al: want zij is eigenlijk een gemaskeerde deur; en dan staat daar achter een middelding tusschen ladder en trap. Dat voert naar 't vlieringje, waar, tusschen eenige onverkoopbare zaken, twee legertjes gespreid zijn, dun en slecht gedekt, maar toch zindelijk en knap....
Hebt gij man en vrouw nog niet herkend? Het gezigt der laatste valt ons 't eerst in het oog. 't Is vermagerd en ingegroefd; de jaren schijnen, als de campagne-jaren van een' krijgsman in oorlogstijd, dubbel te tellen. En toch is er nog die zelfde vrome en zelfs dankbare trek op te lezen. Of heeft de Heer haar niet zeven malen gezegend, en aan hare kinderen het verbond Zijner genade bezegeld? Drie maal reed zij ten minste nog per vigilante naar de kerk toe; voor de drie laatste liep zij heen en terug; maar niet minder dankbaar kwam zij te huis, en troostte haar' bedrukten man met de oude spreuk, dat Onze Lieve Heer geen monden schept, of Hij heeft er ook eten voor geschapen. En dat moeten wij hier waarlijk wel gelooven. Want het is nog de zelfde baas perk, als voor zestien jaren; het eten werd duurder en de verdienste niet meer; de vrouw kan maar zelden meer iets verdienen, wil zij zóó veel kinderen knap houden: - en toch leven nu negen menschen, waar er vroeger twee woonden; en

{==47==} {>>pagina-aanduiding<<}
op de roode koontjes der kinderen leest gij 't gebrek nog niet, - op het gelaat der moeder alleen.
Maar daar treurt ze niet over, dáárover niet; zij heeft integendeel honderd malen een vurig dankgebed gedaan, dat gij waarschijnlijk nooit zoo gedaan hebt: het dankgebed, dat geen harer kinderen nog van honger gestorven is....Neen! dáár treurt ze niet over; maar waarover dan?
Doch 't is waar ook: daar valt ons iets in, en baas perk schijnt het zelfde in te vallen: want hij laat den nijveren naald een oogenblik rusten, als of die te veel leven maakte, om goed te kunnen luisteren naar de voetstappen daar buiten: - waar is jan hendrik, zijn eerstgeboorne, de eersteling zijner kracht? - Eindelijk hoort men voetstappen, en de deurkling slaat aan; maar daar ligt iets anders dan oudervreugde op 't gerimpelde voorhoofd en onder de zware wenkbraauwen; en zeker angstig verlangen straalt uit het moederoog....
Ja, wij kennen hem nog: ‘het kind om te stelen,’ toen hij gedoopt werd, en ‘de wakkere Hollansche jongen’ van de school, de beste kameraad, maar ook de vlugste vechtersbaas onder alle jannen en hendrikken; wij herkennen hem terstond; hij is geheel de zelfde, en toch - een geheel andere jongen! Niet alleen zijn de afmetingen grooter, is 't oog vaster en de huid minder doorschijnend geworden; maar de eigen trekken drukken een geheel ander karakter uit: het krachtige werd ruw, het geestvolle uitdagend, het opene brutaal, het vrije onbeschoft: - o! zoek ze eens zelf op, die lieve, onschuldige en aanvallige schepseltjes van de bewaarschool, tien jaren later; en zoo gij bij menig een die zelfde verandering ziet, beschuldig niet al te spoedig de arme ouders, die deze kinderen opgevoed hebben; - opgevoed, voor zoo veel het voeden hun daartoe den tijd liet!
Een onwillig ‘goeden avond’ wordt tusschen de tan-
{==48==} {>>pagina-aanduiding<<}
den verbeten, en jan hendrik werpt zijn' pet in een' hoek, om daarna een der twee stoelen bij den knop om te draaijen, en er zich op neêr te werpen met de vraag: ‘Hebt gij mijn boterham, moeder?’
‘Kunt gij dat niet vriendelijker vragen?’ klinkt het met eenige scherpte van de kleêrmakerstafel; en gelukkig is er nog een overblijfsel van eerbied voor 't vaderlijk gezag, dat een barsch antwoord tegenhoudt. Intusschen haast moeder zich, om uit het kastje in den hoek eene dubbele sneê brood te krijgen, die op den naam van boterham nog eenige aanspraak maken kan, daar tarw en rog door een twijfelachtig laagje boter aan een kleven.
Zonder moeder dank te zeggen, neemt haar oudste zoon 't zuur verdiende brood aan, en hij bromt binnen 's monds op 't harde en gemeene roggebrood, terwijl de zelfde scherpe toon van de tafel af vraagt: ‘Kunt gij niet meer bidden?’ - Nu is de proef den knaap te zwaar, en met den uitroep: ‘Elken dag gebrek lijden en nog knorren krijgen toe, ik bedank er voor!’ smijt hij 't brood op tafel, en zet zijn' pet op, om de deur uit te gaan. Maar moeder heeft die al gegrendeld, de arme moeder! En daar zij nu veel grooter uitbarsting voorziet, duwt ze smeekend haar' zoon de pottenkast in, en fluistert: ‘Kleed u maar vast uit, jan! Straks kom ik bij u....’
De naald rust voor goed, opgestoken in den nieuwen jas voor den knecht van den Baron. 't Werk van een' zoo aanzienlijken klant mag perk niet bederven! Hij sluit dus 't kleedingstuk, nog met witte draden gegalonneerd, in een' helder witte doek; met de lamp kan hij er toch niet aan vorderen. Daarvoor heeft hij ander werk, meest voor zijn eigen volkje: want aan de klanten komt de dag toe, en zijnen kinderen de nacht; - en geen hunner denkt er aan, ook die kleine gaauwdief niet, die voor de grap

{==49==} {>>pagina-aanduiding<<}
den winkelhaak in zijn knie nog wat wijder open scheurde: ook die ruwe knaap niet, die daar boven stok en blok door een smijt, om zijne drift ten minste aan levenlooze voorwerpen te koelen.
‘Duivelsche jongen!’ valt nu baas perk uit: ‘dat had ik eens tegen mijn' vader moeten zeggen! Maar 't kwam in de verte niet in ons op. 't Was ook een andere tijd en een ander land. Onze Geldersche jongens wierden zoo wijs niet gemaakt, maar zij staken ook het hoofd niet boven de ouders op, en leerden hun ambacht beter. Daar was nog onderdanigheid in de kinders. En als gij mij liet begaan, zou ik 't er wel in slaan bij den kwâjongen; maar ja wel! dat is dan een gelammeteer en getuter, en Salomo zei toch: Die zijn kinderen lief heeft, kastijdt ze. Maar Salomo is ook al uit den tijd. Mal moêrtje, mal kindje! is 't regtevoordig.’ - En ua deze opvoedkundige redenering, die misschien niet bijzonder in den paedagogischen smaak mijner lezers valt, naaide baas perk zoo veel te ijveriger voort aan 't zondagspak van zijn' ‘duivelschen jongen,’ dat hem zoo goed pleeg te staan, maar sinds lang zoo broos werd....
En moeder zag ter sluik, diep zuchtend, op, en kromp toen weêr in een voor een' op den grond gesmeten' schoen op het ligte zoldertje; - zij had haren eerstgeboorne toch zoo innig lief, de arme moeder!........Maar daar staat zij plotseling en bevend op, of ze er een groot kwaad aan deed. Zij heeft een zacht ‘moeder!’ gehoord, en die stem is tot haar hart ingegaan, en doet het koortsachtig kloppen....Arme moeder!
‘Loop den jongen nu toch niet achterna. Hij moet in zijn eigen sop gaar koken!’ zoo bromt baas perk. terwijl hij intusschen den doorluchtigen zondagsjas tegen de lamp monstert. - Maar vrouw perk kent dien toon. De barometer van den vaderlijken toorn is reeds van

{==50==} {>>pagina-aanduiding<<}
‘storm’ tot ‘buijig weêr’ gerezen. Zij gaat, met een: ‘Och! de jongen heeft zeker al berouw. Hij is ook zoo onstuimig.’ En perk gevoelde wel, dat hierin opgesloten lag: ‘Dat heeft hij van niemand vreemds.’ Daarom was hij zoo ongevoelig niet, als hij schijnen wilde, toen een oogenblik later moeders vriendelijke stem aan den trap riep: ‘Vader! jan wilde u goeden nacht zeggen, maar hij durft niet beneden komen.’ En op het gesmoorde ‘Nacht, vader!’ stapt baas perk zelf van de kleêrmakerstafel af, om zijne vrouw de boterham in quaestie halfweg den trap aan te reiken: want hij wist het wel, al wilde hij 't voor zijne vrouw niet weten, en voor zich zelven maar half: - hij wist wel, hoe een jongen is!....Maar zijn vaderlijk gezag was met dat al voldaan....
Ja, 't was zoo, al is 't wat heel prozaïsch, en al zouden wij voor geen geld de illusie der teederminnende moeder breken: jan hendrik had geen berouw, maar - honger; - ook zullen en kunnen wij ze niet schilderen, die tranen en gebeden der vrome moeder, die zijn' flaauwen nachtwensch nog moesten vooraf gaan. Hij had honger en hij at; hij gevoelde daarbij wel, hoe vroom. en goed zijne moeder was, maar de zedelijke kracht ontbrak hem, om die liefde te beantwoorden. Jan hendrik was in die overgangsperiode van 't leven, waarin de fiere knaap de wereld naar zijne hand wil zetten, en toonen, dat hij de roede ontwassen is; en zijn maatschappelijke toestand werkte hierop ongunstig in, terwijl moeder het natuurlijk aan eene andere reden, als aan ontwakende zinnelijkheid en trotsch egoïsme, toeschreef. De liefde denkt ook geen kwaad; en de moeder heeft enkel lief, heeft geheel en al lief, terwijl de vader altijd nog een weinigje. egoïst is in de liefde.
Het kapittel was gelezen; het avondgebed was gedaan, 't vermoeide hoofd neigde ter rust, maar 't kloppend

{==51==} {>>pagina-aanduiding<<}
ouderhart hield het hoofd nog wakker. Beiden, elk op zijne en hare wijze, hadden met bezorgdheid in de laatste maanden den boozen démon zien aanwassen, en hem 't beter zedelijk en godsdienstig gevoel van het eens zoo vrome kinderhart zien overheerschen. Wat zou daarvan het einde zijn? Neen! 't bezwaarde moeder niet, dat de jongen zoo weinig verdiende, en van die weinige stuivers haar nog slechts een deel als eene aalmoes toewierp; - 't hinderde haar niet, dat zij zelve droog roggebrood at, om hem zijn gesmeerde boterham na te dragen; - als maar haar kind, haar kind zelf niet verloren ging!
‘Was hij maar bij u op de tafel blijven zitten, vader!’ zuchtte zij: ‘'t was altijd zoo'n lieve, vrome jongen. Maar dat komt van die booze verleiders. Hij is in slechte handen gevallen, mijn arm kind.’
‘Zeg dat niet, moeder!’ antwoordde haar man, niet zonder eenige meerderheid van levenswijsheid: ‘Zeg 't niet! Of gelooft gij niet, dat de moeders van zijne kameraden het zelfde zeggen? En gij weet 't zelf immers: bij mij kon hij niet blijven, wilde hij zijn ambacht leeren en ten minste iets verdienen. Het is ook in den beginne, bij baas gimpert, altoos goed gegaan; maar dat is het ongeluk van onzen stand. “Brood, brood!” roept elke dag. Toen hij wat kon, moest hij naar een' anderen baas, en sedert hij dáár een gulden verdient, is hij ondragelijk. Wij kunnen hem niet genoeg geven naar zijn' zin, en geen genoegen te huis aandoen, en op zijn best met hem eens rustig praten. “Brood!” en altijd weêr “brood!” roepen al die kleine monden. En was er nog verdienste naar den honger! Kon jan bij voorbeeld, - hij is al knap genoeg met den naald! - zijn eigen brood verdienen of ten minste wat beter in de kleêren komen. Zie! dat steekt de jonge lieden, die nog niet geleerd hebben, het juk te dragen, zoo als wij. Hij staat op glad ijs,

{==52==} {>>pagina-aanduiding<<}
de jongen; en is er één onder zijne kameraden, die maar een weinig slechter is dan hij en hem in kennis met de kroeg brengt, dan moge God hem bewaren!’
Baas perk was in de regte stemming, om te redeneren, en vrouw perk, om te bidden. En de vader droomde al lang van zijn' eersten baas en was weêr een leerjongen, en probeerde 't dáár ook eens even, om zoo brutaal te wezen als de jongens hier zijn; - toen een Engel Gods op de wierookschale des gebeds nog eene vrome en vurige moederbede voor den Hemeltroon bragt, uit een naauw en donker hoekske op aarde: - eene moederbede, zoo innig en zoo ootmoedig....O! waarom werd ze door den Vader in den hemel niet verhoord?.....En toch is 't niet vergeefs gebeden. Houd maar aan, vrome moeder! houd aan, zoo lang uw hart klopt en er adem in u is.....

Het is winter. Nog is er menige storm, al lang vóór de stormmaand, over het arme huiske heen gegaan, en toch dankt baas perk nog iederen avond voor het genoten dagelijksch brood en de ongestoorde gezondheid van zijn gezin; en - al gelooft gij 't misschien niet, - ernst en meenens is 't gebed, dat ieder aankomend kind geleerd wordt, en dat altijd eindigt met de woorden: ‘En gedenk, Heer! al wie minder bedeeld zijn, dan wij. Amen.’ Maar daar knaagt een worm aan die gezondheid, - bij de ouders althans: want kinderen kennen dien worm nog niet; - en zilt en bitter wordt het brood, van hunne tranen....
Het is winter; maar geen frissche, helder witte winterdag, een feestdag voor rijken en voor bedelaars; neen! 't is vuil, mottig, vunzig weder, een zondvloed van nevel en slijk, waar de menschen door heen woelen als kik-
{==53==} {>>pagina-aanduiding<<}
kers door 't moeras, even glibberig en koud en knorrig; - en toch moet ik u naar eene plaats brengen, waar de lucht nog meer verpest en met andere dampen bezwangerd is, zoodat men een mensch moet wezen of een huisdier, om er te kunnen ademhalen. 't Is de plaats, die baas perk al in de toekomst zag, zonder te weten, dat zijn zoon er pas uitkwam: de kroeg.
Wees afschaffer of niet, mijn lezer! - dit verschilt doorgaans alleen in de keuze der middelen; - maar gij zult het mij zeker toestemmen, dat er geen ellendiger volksvermaak denkbaar is, onzedelijker nog wel, maar ellendiger niet, dan eene kroeg. Al begrijpt men, en mijns inziens te regt, dat de sterke drank uit ons land en uit onze volkszeden onmogelijk geheel kan geweerd worden, de kroegen moest men even zeer bemoeijelijken, als - als men het wel eens nuttiger zaken doet, - en ze tot het laagst mogelijke minimum zoeken terug te brengen.
Maar ze zijn er nu eenmaal, en 't zal ons niet besmetten, als wij er onzigtbaar binnen gaan. De vuile foesellucht daar binnen wordt geneutraliseerd door stinkenden tabaksrook. Sieraad is er niet, of 't mogt zijn eene Genovéva en een Verloren Zoon: - een verloren zoon in de kroeg, wie heeft die bittere spotternij hier aan den vuilwitten muur opgehangen? - Verder is de kalk naakt en onrein; onrein de verw, en het zand op de vloer, en de muts der vrouw achter toonbank of buffet; waar achter ook af en toe de roode neus van den kastelein 't beeld van den drinker toont, even als de arendsblik zijner vrouw dat van de schenkster, die op de centen past.
‘Nog een glaasje klare!’ klinkt het daar uit den hoek, met een jeugdige stem, die zich in het kommanderen schijnt te willen oefenen, maar er nog niet veel slag van heeft.
‘Ja, ja!’ bromt de waardin, terwijl zij intusschen met

{==54==} {>>pagina-aanduiding<<}
een' smerigen doek de nog smeriger toonbank van 't soi disant buffet afveegt. Maar dit ‘ja, ja!’ schijnt in hare herbergiers-taal zoo veel te willen zeggen als ‘neen, neen!’ Ten minste zij maakt niets geene aanstalte, om de fontein van de liefelijke ‘klare’ ten behoeve van onzen jan hendrik - want deze is het - te doen springen; en zelfs zijne herhaalde orders beantwoordt zij, zonder op te zien, slechts met een lakoniek ‘Kom maar eens hier!’ - Een manuaal met de lei scheen jan niet aan te moedigen, om van deze vriendelijke uitnoodiging gebruik te maken, of zich zelf aan de bronnen van den nektar te gaan laven. Om toch iets te doen, vloekte hij, - ook al als iemand, die nog bezig is het te leeren, - terwijl een gemeen gaauwdieven-gezigt tegenover hem, even jeugdig maar hier reeds een veteraan, sarrend fluistert: ‘Je schijnt al goed in 't krijt te staan, kameraad!’
‘'t Mogt wat! Een borrel of drie, vier: want ik drink er nooit zeven, zoo als jij. Niemand zal zeggen, dat hij mij ooit dronken heeft zien te huis brengen, zoo als jou.’
En zoo ging het voort, zoodat wij de bijzondere zachtmoedigheid - of wat 't zijn mag - van dien anderen knaap moeten bewonderen, die op goedigen toon zegt: ‘Sus, sus, kereltje! Maak je maar zoo boos niet. Ik weet immers, dat ge zonder werk zijt: of heeft salomons al weêr wat voor je te doen? Maar wacht, ik zal je eerst eens trakteren: altijd goede kameraads!’
Het laatste werd aangenomen, en 't eerste beantwoord: ‘'t Mogt wat, die vervloekte smous! Eigenlijk was ik bij mijn' baas beter. De ouwe heeft geen ongelijk, al zeg ik 't hem niet: want hij bromt toch genoeg, en daar ben ik nu eenmaal te groot voor geworden. Maar toch, één gulden in de week, en nog tien stuivers er van inbrengen voor een' schralen pot: een werkman kan niet

{==55==} {>>pagina-aanduiding<<}
hebben, wat hem toekomt! Nu was er bij den Jood maakwerk voor zijn magazijn, tegen een' rijksdaalder in de week; en ik bedankte ze op den winkel, waar 't altijd heet, dat ik nog leeren moet. Maar ja wel! de rijksdaalders zijn gevlogen, even gaauw als de guldens, en te kersmis was 't werk gedaan. Daar loop ik nu weêr, met de schaar en stopnaald! 't Loopt mij ook alles tegen, verduiveld! Je mot maar eens een ongelukskind wezen.’ - En met de fiere onderwerping, die een slagtoffer van 't noodlot betaamt, sloeg jan hendrik met ééne teug het glas klare naar binnen, en zette het toen, - het leêge glas namelijk, - langzaam neêr. Dacht hij ook aan moeder, en aan den oudejaarsavond morgen, en aan het donker uitzigt in een nieuw jaar?....Of broeit hij, het ongelukskind, een of ander wanhopig plan, om te toonen, dat het hem niet schelen kan: ‘niets, niemendal?’
Er is iets gluipends, boosaardigs, in dat lagehend gelaat daar tegenover den verdwaalden jongeling; iets, dat ons bijna met de moeder zou doen gelooven, dat haar lief kind alleen door ‘de verleijerij’ zoo diep ontaarden kon; mits men er de spreuk niet bij vergeet, dat niemand verleid wordt, die niet verleid wil wezen.
‘Nu ja!’ troost de ander: ‘werk zulje altijd wel vinden, zoo'n flinke borst, en een hondenloon als van baas folkers verslijt je aan je schoenen. 't Is nou maar de vraag, hoe we van 't oude in het nieuwe zullen komen, morgen nacht. Droog, dat gaat niet. Ik zou er wel wat op zien, maar - jij moet 't weten.’
Nieuwsgierigheid aan de eene zij, terughouding en schijnbare onverschilligheid aan de andere; eindelijk nog eene traktatie en een handslag, met de woorden: ‘Wel neen zeker! daar zit geen kwaad in. Dat mag ik er waratje wel van hebben, dat hij mij het bloed uit de nagels heeft laten werken!’

{==56==} {>>pagina-aanduiding<<}

Jan hendrik kwam tijdiger dan de vorige dagen te huis, en was ook niet zoo lastig; en moeder vroeg vertrouwelijk aan den hemel dien nacht, of haar gebed nu ook eindelijk zou verhoord, en haar zoon, haar eerstgeborene met schade en schande wijs zou worden?.....Ach neen, arme moeder! Daar broeit een storm in die stille, zoele lucht. Maar houd toch aan, houd immer aan in 't gebed!.....

De morgen lichtte aan, - of schemerde aan en bleef schemeren, - de laatste morgen van het jaar. Als altoos, deed baas perk luide het morgengebed in 't midden zijner kinderen, en dankte zoo vurig, dat, ze allen, alle negen in huis, gezond den laatsten dag van 't jaar mogten bereiken, dat 't was, of de naauwkeurig afgemeten sneden van 't magere roggebrood - minste kwaliteit! - fijn masteluin met heerlijke grasboter en meikaas waren, in zijn dankbaar oog. Wonder was het, dat zelfs jan daar niets van zeide, maar ook even min iets van het gebed en den voorgelezen' psalm scheen te verstaan. De huiselijke godsdienst was hem in den laatsten tijd als 't zaad, op den weg gestrooid: de vogelkens kwamen terstond en pikten het op, en wortel schoot het niet....
‘Moeder!’ sprak hij een weinig schroomvalliger dan anders, maar toch met opzet luid genoeg, dat vader, wien hij nu eenmaal niets vragen wilde, het ook hooren kon: ‘Moeder! ik zal misschien van middag niet te huis komen eten, en van avond kon het ook wel een uurtje later worden. Bij hannes is familie over, om 't oude jaar in het nieuwe te houden.’
‘Maar gij zijt toch vóór kerktijd te huis, jongen?’ vroeg moeder: ‘ik kan onmogelijk; maar vader gaat, en lise en willem ook, en ik had 't van u ook zoo gaarne.’

{==57==} {>>pagina-aanduiding<<}

‘Ik denk wel met de bonte's te gaan,’ antwoordde jan hendrik: ‘Gij weet, het zijn ook kerksche menschen; en als ik er ééns ben, moet ik toch in 't gezelschap blijven. 't Is voor u weêr een man minder in den pot, moeder, nu ik buiten werk ben.’ - En tot verwondering, zelfs van moeder, spoedde hij zich niet terstond, zonder antwoord af te wachten, met den pet op één oor de deur uit, maar zette zelf een paar knoopen aan zijn buis, en gaf toen moeder een' kus, met de woorden: ‘Misschien breng ik nog wat voor u meê, moeder!’ En hij meende dien kus, en die belofte ook.
Toch schudde baas perk het hoofd, toen zijn zoon weg was, en mompelde: ‘Ik vertrouw het spel niet.’
‘Is 't nu weêr niet goed, vader?’ vroeg zijn vrouw, wat knorriger dan gewoonlijk: ‘Mag ik dan niets goeds meer gelooven van mijn kind? Of hebt gij iets tegen de bonte's? Is hun hannes geen geschikte kameraad voor jan? Ik heb zelfs al eens gedacht over hunne mina; maar 't is waar ook, waar zal een jongen een meisje op vragen in dezen kwaden tijd!’
Zonderling, dat eene vrouw, zelfs waar zij bijna uitgeput bezwijkt onder de lasten van het huwelijks-leven, nog nooit de droomen der liefde vergeten kan; en zoo gaarne anderen paart, en daarbij nog eens van eigen rozen droomt!
‘Ik heb tegen de bonte's niets, en tegen hannes niet, en tegen mina nog minder. Was jan bij zijn' baas gebleven en had hij het uitsnijden en pas maken goed geleerd, dan was hij binnen de twee jaren een' driegulden in de week waard geweest, zoo goed als een duit en duit, en had voor mijn part mina mogen vragen. Maar zijn ambacht te leeren, dat zit er niet in; en om u de waarheid te zeggen, ik vertrouw niet, dat hij bij de bonte's is. Hij heeft andere kameraads tegenwoordig, die hij hier wel niet

{==58==} {>>pagina-aanduiding<<}
over den drempel brengen zal. Men kan zijn jongens niet naloopen, en vooral een arm werkman niet, die maar zwoegen moet, nacht en dag, om hun den mond open te houden. Maar ik moet toch eens hooren van avond, of jan er is; - en dan in de kerk....jah!’
Dit ‘jah!’ beteekende bij baas perk het scherpst mogelijke scepticisme; maar moeder lette er nu minder op: zoo ongerust had haar het plan van ‘vader’ gemaakt. Zij stond dan op en vleide: ‘Gij zult er immers niet heen gaan? Niet? Onzen jongen de kroon niet van het hoofd nemen?’
‘Laat hij er die kroon zelf maar op houden!’ bromde de kleêrmaker, altijd even ijverig doorwerkende: ‘Wat ik hier zeg, zegt een vader nog zoo aan een' vreemde niet. Als ik hem eens naga, doe ik 't altijd wel zoo, dat niemand er erg in heeft. Kon ik het maar meer doen!....’ En hij dacht aan de laatste maal, dat hij 't gedaan had; en omdat zijne vrouw daar niets, nooit iets van weten mogt, zeide hij op een' goedigen toon: ‘Nu, moedertje! wees gij nu maar niet al te ongerust. Jongens zijn nu eenmaal jongens, en als hij na nieuwjaar weêr aan 't werk komt, zal 't wel weêr beter gaan. Ik heb al gemerkt, dat folkers hem misschien wel weêrom zal nemen, tegen dat het werk uitkomt, als hij het hoofd maar in den schoot legt.’ - En in goede hope werd er verder ijverig gewerkt en weinig meer gepraat dien dag, om ten minste de laatste uren van 't jaar den goeden God te kunnen geven....

‘De knechts van baas folkers wenschen Mijnheer en Mevrouw veel heil en zegen in 't nieuwe jaar!’ - Voor de vijfentwintigste maal wordt deze formule opgedreund, en niet voor de eerste maal geantwoord: ‘Zoo, jan! je bent

{==59==} {>>pagina-aanduiding<<}
er al vroeg bij. 't Is nog oude jaar, weet je 't wel?’ - En op deze wijze herinnering van de werkmeid laat de liverei-knecht de vraag volgen: ‘Heb ik niet gehoord, dat je bij een' anderen baas werkte?’ - ‘O ja, dat was voor noodhulp, omdat het vóór kersmis zoo slap op onzen winkel was; maar nu is 't weêr volhandig. De baas kon er zelfs maar een paar te gelijk missen, om te wenschen: daarom doen we 't in twee of drie dagen; en kom je te laat, zoo is 't: Kom, jongen! het nieuwe jaar is al voorbij. 't Is ook een heele reis, de stad door.’
‘En al de kapelletjes voorbij,’ merkte de knecht aan op de redenering van jan hendrik, die met eene vlugheid zonder comma's en punten reden van zijne zaak gaf; want de leugen is veel vlugger en handiger, dan de waarheid: 't lijkt er niet naar!
Ik zou veel, magtig veel lust hebben, om hier eene strafpredikatie in te vlechten tegen al dat wenschen, en 't geheele voorvaderlijke systeem van fooijen en drinkgelden, de magtigste complices van de kroegen; als ik ons tweespan van wenschende knapen zoo lang in de koû mogt laten staan, en - als ik begreep, dat het iets helpen zou: - nu doe ik het aan een' liefhebber over, voor eene Nutsverhandeling.
‘Wacht even!’ zeide de praatzieke ‘vrijster’ (of de dienstmeisjes vroeger ook al uit vrijen gingen, in en buiten het schrikkeljaar, dat ze dien oud-hollandschen naam verdiend hebben!) - ‘Wacht even; ik heb waarlijk het lijstje nog niet van de nieuwjaarsfooijen. Ik zal 't even aan Mevrouw gaan vragen.’
En nadat de twee knapen zich tien minuten lang de voeten warm geschuifeld en getrapt hadden, kwam de vrijster terug; maar over den arm, die het kwartje vooruit stak, hing de reden van haar oponthoud: een broek en vest met defekten. ‘Zie daar, en zorg nu maar, als ge

{==60==} {>>pagina-aanduiding<<}
een nieuwjaarsgift waard wilt wezen, dat Mevrouw morgen of uiterlijk overmorgen de kleêren van den jongen heer terug heeft. Er is weinig aan te verstellen: de baas zal 't wet zien.’
En jan nam alles aan, kleêren en geld; maar hij kneep haar niet in de koonen, en zeide geen enkele gekheid, dezen keer: en de vrijster vond hem saai van daag, bedroefd saai ook. 't Was anders altijd een aardige jongen, zoo net een jongen naar haar' zin, als hij een paar jaar ouder was.....
‘Daar zit ik nu mal meê!’ bromde jan, die zich toch maar half te huis gevoelde in dit nieuwe vak van opligterij: want hij was nog een leerling in 't kwaad, en alle leerjaren zijn moeijelijk. ‘Daar zit ik nu mal meê!’ bromde hij nog eens.
‘Wat? Er in zitten? 't Mogt wat!’ spotte de jeugdige veteraan: ‘Van daag of morgen ziet gij zeker wel één van uwe vroegere kameraads, en gij zegt eenvoudig, dat men u aangeroepen heeft om dit werk, en dat gij een weinig verlegen waart om te zeggen, dat gij niet meer op den winkel werkt.’
‘Nu, goed dan!’ was 't antwoord: ‘maar nu ook basta. Wij zijn de verste wijk door, en midden in de stad, digt bij huis en winkel, durf ik niet. Of ik durf wel,’ - verbeterde hij op een' blufferigen jongenstoon: ‘maar ik wil er geen complimenten voor afwachten. 't Is ook niet noodig; wij hebben voor van daag meer dan genoeg, en kunnen, na een goed oud en nieuw jaar, nog 't overschot deelen.’
Jan dacht, toen hij dit zeide, nog aan zijne moeder. Met haar beeld had hij dat van den booze verzoend, meende hij. Maar zijn kameraad had ook eene moeder, en dacht ook aan haar: het beeld der beide moeders was in de ziel van deze loszinnige knapen afgespiegeld, en

{==61==} {>>pagina-aanduiding<<}
had op beider karakter een' onmiskenbaren invloed gehad.
‘Wat dunkt u, als moeder ons eerst eens spekpanne-koeken bakte?’ - Dit voorstel was niet af te slaan, en een uur later zat jan hendrik al aan, in een van die opzettelijk arme en naakte vertrekjes, die de sentimentele philanthropie tot tranen bewegen, maar den echten menschenvriend tot wanhoop brengen, omdat hij overal, waar zij zich ophoopen, ook de kroegjes en snoepwinkels verrijzen ziet; en spek en wittebrood en visch, en wat niet al! er, als contrebande, achter de grendels van menig varkenshok en in menig tandeloozen mond verdwijnen....
‘Wel, joost! wel, mijn jongen! dat doet een oud mensch nog eens goed in al zijne ellende. Een goede dag, een beste dag, jan perk!’ En de vuile hand der koekenbakster klopt onzen jan met eene hinderlijke vertrouwelijkheid op zijn' schouder, terwijl het trotsche moederoog haren joost bewondert, omdat hij zoo smakelijk een half dozijn dikke spekkoeken naar binnen werkt, die hij zoo alleraardigst verdiend heeft; en intusschen snuffelt zij eens in den witten doek, of er ook een buitenkansje schuilen zou in dat laken, en zegt: ‘Je kunt hier wel slapen, perk! als het te laat wordt bij jelui, of 't je te druk is onder al die kinders; och ja! joost zijn leger is ruim genoeg. En hier, jongens! hier heb ik nog een extratje voor je, dat je niet gewacht hadt: dubbele anijs. Een arm mensch moet ook wàt hebben met 't oude en nieuwe jaar; och ja!’ - En haar voorbeeld bewees, dat hij goed was voor ‘een arm mensch,’ de dubbele anijs. Ja! zij dronk er zoo smakelijk van, dat zij van 't vergankelijke der ondermaansche dingen begon te spreken, en hoe de Heere haar dit jaar weêr gezegend had; - net precies, zoo als ze 't morgen bij de Freules en Mevrouwen dacht te doen: eene soort van repetitie dus.....

{==62==} {>>pagina-aanduiding<<}

Joost hoorde dat minder graag; zelf meende hij, dat het alleen kwam, omdat hem het gelammeteer zoo verveelde; maar ik hoop, dat het ook was, omdat hij er iets meer van gevoelde bij 't hooren, dan zijne moeder bij 't spreken. Hij stond dus op en jan hendrik ook, en deze nam den witten doek met jas en vest meê, schoon de goede oude 't zoo graag voor hem bewaren wilde. Maar....ik geloof, dat jan een instinktmatig gevoel had, dat hier niets lomberdvrij was, niets als 't staartje dubbele anijs, waarmeê moeder zich verder in hare eenzaamheid troostte, tot ze suizebollend in haar hoekje bij den haard weg zonk, en dáár nog sliep, toen het vuur al lang was uitgegaan, en van de lamp nog alleen een verkoolde pit glimde.
't Gelag was van de wèl gelukte expeditie betaald; dat spreekt. Toch was er nog genoeg over voor een' regt vrolijken avond bij moeder mary, waarbij 't batig saldo voor de ware moeder al meer en meer op den achtergrond raakte....Natuurlijk! Geld, waar geen eerlijk zweet aan kleeft, heeft vleugels. 't Brandt in den zak en tusschen de vingers, en wil weêr weg, gelijk het gekomen is. Zoo gewonnen, zoo geronnen!

De vuile kaarten vlogen en schoven over de bemorste tafel, en half gekaauwde sigaren trokken 't zand van den vloer aan, voor zoo ver 't nog droog was. Flaauwe dronkemanstaal wisselde af met verdubbelde vloeken; en hoog wijze redenanties, die kant noch wal raakten, met hooge woorden tusschen fidéle broeders. Ook jan hendrik speelde en dronk, en verloor aan joost - regt of onregt, - zoodat de ‘eerlijke helft,’ die dezen toekwam, al vrij wat was aangegroeid, en hij nog de ‘fidéle jongens’ trakteren kon, om toch regt veel te wenschen, in 't plegtig laatste uur: - te wenschen, wat men bezig was te bespotten en met voeten te treden, Gods zegen! - Jan hendrik had

{==63==} {>>pagina-aanduiding<<}
voor 't eerst in zijn leven zijn huis gansch en al vergeten, zijn huis, zijn verleden, zijne toekomst, om in den tooverkring van Bacchus zich zelven en zijne gewaande vrienden te meer te verheerlijken, hoe meer zij afzigtelijk werden en walgelijk, voor iemand van nuchtere zinnen.
‘Perk trakteert, jongens! en daarmeê zullen we 't oude in 't nieuwe eens drinken. 't Is straks klokke twaalf. Perk is de baas van alle Nieuwjaarwenschers!’ Deze inval van een' klaplooper volgde op een blufferig verhaal van den eersten strooptogt, door onzen held op eens anders grondgebied gedaan. En hij was juist op de hoogte, om dezen lof zich te laten aanleunen; maar - de beurs was plat, geheel plat! - En hoe kon hij dat zeggen, en wie zou 't gelooven, na het overdreven verhaal van den voordeeligen morgen?....En of hij ook iets stamelde, en zijne berooidheid onder een' schijn van nederigheid zocht te verbergen, hij kon het algemeene koor geen' weêrstand bieden, dat telkens luider daverde: ‘Perk trakteert!’
En hij waggelde naar 't buffet, vlak voorbij den verloren' zoon, die er nog een zeng door kreeg, dat hij slingerde langs den muur; en hij stotterde voor 't buffet: ‘Moe....moeder mary! Elk....elk een borrel, hoorje!’
‘Dat is te zeggen,’ antwoordde de geïmproviseerde moeder: ‘Één is er al onbetaald, en heb je geen geld meer,....’ Zij zag telkens goed, welke munt er aan 't licht kwam, en taxeerde op den klank af, wat er nog rammelde....‘Heb je geen geld meer, jan! dan wil ik er je nog wel op 't oude jaar één opschrijven, omdat jij 't bent. Maar allemaal? Laat zien! één, twee en twintig; neen! dankje. Dan zeg ik: Geld bij den visch.’ - En een schuivende duim over den omgekeerden regter wijsvinger maakte dit zoo klaar, als - als jenever.
Maar jan was nu eenmaal door den vang heen. Zijne eer - een schoone eer! - stond op het spel; en morgen

{==64==} {>>pagina-aanduiding<<}
kon hij immers weêr wenschen, om het te kort te dekken? ‘En ik zal ze hebben; en je...je...zult ze tappen!’ riep hij uit, terwijl hij met de vuist op de tafel sloeg.
‘Nou, nou, begin zoo niet!’ was 't antwoord: ‘Bang ben ik niet, dat weet je, voor geen twintig. Maar ik wil zeemanschap met je gebruiken. Die broek - 't vest hoeft nog niet eens; - maar die broek, die ik daar van je te bewaren heb, is mij wel een' daalder waard. En ik hou geen' lomberd, maar een kwartje voor 't bewaren, en in Januarij kun je'm weêrom koopen. Hoe nu? Ben ik niet schikkelijk? Hoort eens, joost en joris! jelui bent mijn getuigen: want wat ik doe, doe ik eerlijk; en daar zijn altijd schendtongen, die een mensch belasteren.’
En joost en joris waren getuigen, en jan stamelde: ‘Geef, geef op maar! Een en twintig en voor mij een dubbele, jandorie! En mijn broek zal ik in Januarij lossen; ja! dat zal ik, of ik hiet in eeuwigheid geen jan hendrik meer, de groote veroveraar van de zilvervloot, jandorie!’
Deze redevoering kwam er zoo wat met horten en stooten uit; en moeder mary verbeterde alleen onder 't inschenken: ‘Dat is te zeggen, je koopt die terug. Elkaâr goed te verstaan.’ Maar de zilveren vloot liet zij zonder correctie. Zij was zelf niet vast op dat punt.
En daar ging een gezang op uit de vuile krocht, - een gezang, waarvan zoo min de woorden als de wijs te onderscheiden waren; een gezang, waartoe geen schepsel in de natuur in staat is, geen uilen of kraaijen, paauwen of apen zelfs: - alleen de mensch, die naar Gods beeld is geschapen....
‘Twaalf, mannen! twaalf!’ waarschuwde de klapperman. Want naar de goedgemeende politie-verordening moet ieder, die na twaalf ure buiten zijn eigen huis drinken wil, - het in een bordeel doen; - de eenige inrigting, die, tot bevordering der zedelijkheid, na midder-
{==65==} {>>pagina-aanduiding<<}
nacht open staat. Denkt niemand er aan, om de bierhuizen daar in plaats te stellen, onder een streng toezigt?

De groote romer van den klapperman stond al gereed en alle kliekjes werden er in gegoten: - wit en rood, en bitter en brandewijn door een: - overschot van wie hun glas niet meer hadden kunnen vinden, wie er niet meer in konden zien, of ook wie nog eenige maat, al was 't ook de ruimste maat, hielden. En terwijl de vaste nachtwandelaar zich van binnen warmde tegen de koude nachtlucht. ten loon van zijne waarschuwing en van 't prinsenkwartiertje, dat hij ter sluik toestond, zeide hij met al de deftigheid, die een' spreker in 't publiek eigen is, den nuchtersten wensch op, die hier nog ontboezemd was.
De nachtverschijning was voorbij; de grendels werden opgeschoven, en de baas hielp, met meer dan gewone gedienstigheid, opruimen, terwijl hij bromde: ‘Een mooije broek, waratje. Maar anders dat lommerden, en dan vooral gestolen goed. Ik zou niet graag....’
Ik zal niet beschrijven, welk stevig slot moeder mary op den dorstigen mond legde, terwijl zij uitriep: ‘Wie durft mij beschuldigen, van een' stillen lomberd of 't opkoopen van gestolen goed? Dat laat ik mij door mijn' eigen' vent niet zeggen. Wat ik koop, koop ik eerlijk en ouder getuigen; en vraag niet, hoe de lummel er aan komt. Dat is zijn zaak. Elk moet zijn' pligt weten. En jij deedt beter, dat je wat banken regt zettet en kaarsen uit deedt, als aan de glazen te lepperen, oude likkebroer!....’
En geen half uur later sliep het vermoeide echtpaar zoo gerust, als alleen eene goede conscientie een' mensch kan doen slapen!...Gij meesmuilt? Maar geloof mij: wat gij gewoonlijk een goede conscientie noemt, is een lastige bedil-al, die altijd nog wat te zeggen heeft, om ons uit

{==66==} {>>pagina-aanduiding<<}
den slaap te houden. Maar wie zijn geweten - niet, zoo als in jakobus' tijd met een' brandijzer, maar met een' zilveren sleutel toeschroeft, of met alcohol chloroformiseert, hij heeft een regt goed geweten, zoo goed als een lam; en hij slaapt als in 't paradijs....

In het hofje over den baron van dillenburg, in dat enge maar reine vertrekje, sliepen alleen de kinders. Vader en moeder waakten, en zij huiverden, van nog wat anders dan van 't kwijnend vuur; en 't was hun donker, niet enkel van de flaauwe pit der lamp. Zelfs het kapittel en 't oudejaarsgezang had dit maal geen' straal van licht gegeven en geen vonk warmte. Baas berk was er op uit geweest, en wist nu, dat zijn oudste dien dag bij de bonte's niet geweest was en even min in de kerk. Men had hem, in geheel ander gezelschap, zien ingaan, waar zijn vader hem niet had durven volgen, om niet nutteloos een openlijk schandaal te maken. Hij wist dat alles, en wilde het niet zeggen; en moeder giste alles, maar durfde het niet vragen.
‘Half één!’ zuchtte moeder. ‘Ja, half één!’ antwoordde vader veel beteekenend; maar sprong in eens op en naar de voordeur, door het ongewone gedruisch daar buiten gewekt.
‘Wat een krot is 't hier!’ schreeuwt er een; en een ander, tusschen joost en joris, antwoordt: ‘Wat, wat zeg jij van een krot, galgebrok?’ En de beleedigde, - altemaal fidéle broeders! - begint te schelden: ‘Je moêr!’ maar heeft al een klap beet, die echter beter gemeend dan gegeven is.
Zonderlinge eigenschap der ruwste volkstaal, (die wij hier maar van verre kunnen doen vermoeden,) dat de

{==67==} {>>pagina-aanduiding<<}
grofste beleediging, de grootste gemeenheid en laagheid, op iemands moeder gezegd wordt, als zijne kroon of zijne schande: - arme moeder, door 't instinkt geëerd, en door de zonde geschandvlekt of gemarteld!
Joost bleef, nuchteren of dronken, altijd een slimme, laffe schurk, en schoof dus achter jan henen, toen daar eene deur geopend en een licht getoond werd; en hij duwde den jongen perk mede naar binnen, terwijl joris stotterde: ‘Je jongen werd daar wat door de nachtlucht bevangen, baas! Goeden morgen.’ - En vrouw perk, terwijl zij haren half bewusteloozen zoon opving, trok te gelijk met krachtiger' arm, dan men haar zou toeschrijven, haar' woedenden man naar binnen, om daarna grendel en knip op de deur te doen, en haar kind op een' stoel te zetten. De arme jongen!....o God! hebt Gij dan de vurige moederbeden niet gehoord?....
Het was een goede afleider voor den jeugdigen zondaar, dat perk zich zoo woedend boos gemaakt had op die karnuiten, waaronder hij één of twee huisvaders herkende, en die zijn kind zeker hadden getrakteerd, om zich over hem vrolijk te maken: - want zelf had hij immers geen geld? - En vrouw perk, die intusschen haren lieveling slijk en bloed afwischte, en wat water te drinken gaf, dat vooral in de ouderlijke woning van bijzondere kracht scheen te zijn, zoodat hij tamelijk ontnuchterde; - 't kostte haar weinig moeite, perk fluisterend te overreden, dat het nu de geschikte tijd tot bestraffen en kastijden niet was....

Maar terwijl moeder al bezig is, om in den hoek een leger te spreiden, daar zij geen kans ziet, om haar' zoon de pottenkast door en de ladder op te krijgen, en ze ook graag nog wat bij hem waken wil; - wat dreunen daar veel bedaarder en deftiger stappen door het hofje, en klopt er eene vaste hand drie maal op de deur, die bevend wordt

{==68==} {>>pagina-aanduiding<<}
open gedaan?....o God! 't is de politie, een Inspecteur en twee agenten, die den ongelukkigen knaap komen weg halen....De mevrouw had zich vergist en een verkeerd vest mede gegeven. Door hare boodschap bij baas folkers, om dit te ruilen, kwam 't zoo spoedig uit; en nu vervolgde men het spoor, terwijl de klapperman den weg wees, van moeder mary af. En nu werd het vest en de doek, mede in huis gesmeten en nog niet eens opgemerkt, terstond herkend; en omtrent de broek bestond veel vermoeden, dat hij al verkocht was....Dat vertelde de Inspecteur, of iets er van ten minste, terwijl zijne agenten met den schuldige vooruit gingen; en hij troostte de ouders, als man van ondervinding in dezen: ‘'t Zou nog al afloopen. Op zijn hoogst één of twee jaar bij de jeugdige misdadigers, omdat hij gelukkig niet oud genoeg was voor zwaarder straf....’

Neen! 't is geene droefheid, geene smart, die daar achterblijft. 't Is het gevoel van geheele vernietiging: een afgrond, waarin 't leven verzinkt, een nacht, waarin het ondergaat. Dagen en weken lang zat baas perk versuft op den naald te kijken, en werd alleen door het: ‘Brood! brood!’ waarvan hij gesproken had, voort gejaagd: want de kroon ‘Arm maar eerlijk!’ was van zijn hoofd gevallen. En nacht aan nacht streed moeder perk over haar kind met het hooge Godsbestuur, en vroeg met de Sunamitische: ‘Heb ik een' zoon van U begeerd?....Heb ik 't Uwer wijsheid niet overgelaten? Neem nu ook mijne ziele van mij!’ - Maar de lieve willem stond aan haar' schoot. en, als al de kinderen der armen, al vroeg in de huiselijke geheimen ingewijd, troostte hij: ‘Schrei maar niet, moeder! Ik zal 't beter maken als jan hendrik.’ - En 't gebogen rijske boog zich weêr opwaarts, maar de sterke stam verhief de kruin niet weêr.


{==69==} {>>pagina-aanduiding<<}

3.

Jean Henri.

Wie is hij, die daar, zonder eenigen eerbied voor ‘het zuivere spiegelglas van Mijnheer den Baron van dillenburg, en wat er door dat glas henen schemert,’ aan de porte cochêre aanbelt, en, na eenige mathematische figuren met zijn' stok in de lucht en over de straatsteenen getrokken te hebben, nog eens ongeduldig aan de schel trekt? - Een stedeling is het niet, een boerenheer even min, en een boer nog minder. Want al doen de vetleêren schoenen en de horizontaal ingedrukte hoed aan een' pachter denken, of de zwarte rok aan een' onderwetschen stadsbewoner, beiden zouden meer eerbied hebben voor de adellijke schel, al scheen haar geluid daar binnen niet te worden opgemerkt. Dat alles is de man niet: dus, geen burger, naar den titel van het oude hoveniers- en huishoudboekje, geen boer, maar een landedelman?
De aangekleede pop, die de deur eindelijk open deed, en die nergens anders voor gemaakt scheen te zijn, als voor figurant op het tooneel van zijns meesters grootheid, kende zeker dat soort van middelwezens nog niet, en wilde den ongenooden gast vrij onzacht afweren: ‘daar Mijnheer niet te spreken was, en hij de boodschap wel zou doen;’ toen een kaartje met de grafelijke kroon boven den naam ‘van ranswijk,’ en de woorden: ‘Daar! geef dat aan je heer, vriendje! en. zeg, dat ik er ben, maar wat gaauwer!’ hem geheel van zijne contenanee bragt; zóó geheel, dat hij eerst nog zijne vertrouwde, de kamenier, deelgenoot moest maken van zijne verbazende ontmoeting. Deze, die veel familiaarder was met den adel, dan anton, - nog niet gekleed, heette hij kort weg toon! - monsterde, met

{==70==} {>>pagina-aanduiding<<}
het fijne kaartje tusschen de rozenvingeren, alle graven en baronnen van hare kennis, maar vond er dezen niet onder. En intusschen stond de wezenlijke Graaf van ranswijk nog altijd op de steenen van het voorhuis te trappelen, als een paard, dat nog nooit een' voerman gediend heeft, en bromde slechts nu en dan voor tijdverdrijf: ‘Beroerd volk!’ terwijl hij met zijn' stevigen rotting de helderwitte kalk van den muur kraste.
‘Och! gij weet wel, dat ik heden voor niemand te huis ben, anton!’ sprak de Baron verdrietig, terwijl de knecht nog met het kaartje, voorzigtig op een zilveren presenteerblaadje gelegd, voor hem stond.
‘Ik heb 't ook gezegd, Baron!’ stotterde toon.
‘Wat?’
‘Wel, dat u voor niemand thuis gaf van daag, en dat ik de boodschap wel zou doen, als de Graaf mij die zeggen wilde.’
‘De Graaf, wie? Laat eens zien....O zoo! Nu ja, laat maar komen; op mijn kamer, hoor je?’
En ondertusschen was het kaartje in de handen overgegaan, waarvoor het bestemd was, en werd door die adellijke handen opgerold, gefrommeld, digt geknepen, met eene zonderlinge uitdrukking op 't gelaat, die even goed eene blijde verrassing of verrassende herinnering, als een' zekeren wrevel en verlegenheid kon aanduiden. Misschien was het beide, en gold de verrassing den vriend zijner jeugd, en de verlegenheid zijne tegenwoordige omgeving. Maar de eerste uitdrukking hield de overhand, toen hij uit de zaal - eene eigenlijke huishoudkamer was er in dit huis niet: daartoe was het te groot! - in zijne eigene kamer overging. Hier heerschte dan ook eene betrekkelijke eenvoudigheid. Geen prachtige overgordijnen en draperiën, geen uitlandsche bloemen of kostbare schilderijen, geen geborduurde schermen en zachte rolstoelen, geene onnoodige

{==71==} {>>pagina-aanduiding<<}
kanapé-tafels en nog noodeloozer etagères: alles wel deftig en rijk, maar eenvoudig en minder te ontzien. Men durfde in deze kamer zitten en staan en loopen, schrijven en rooken zelfs. Was dit niet eene betere omgeving tot ontvangst van een' landedelman?
‘Je hebt volk genoeg, alex! maar je wordt slecht bediend!’ sprak de Graaf, terwijl hij de manoeuvre met zijn' rotting op het kleed voortzette, dat wel geen smyrnaasch, maar toch dáár te goed voor was.
‘Hoe zoo, ranswijk?’ vroeg de Baron, met den fijnen grimlach van een' man naar de wereld.
‘Wel! omdat men een fatsoenlijk man twee maal laat bellen, en dan nog beneden niet weet, of gij boven te huis zijt. Als gij eens bij mij komt, zal de tuinmansjongen aan het hek 't u terstond zeggen, en ik zelf kom u halfweg de laan al te gemoet.’
‘Maar daar zullen ook wat minder menschen komen!’ antwoordde de Baron, altijd met den zelfden vriendelijken grimlach: ‘'t Spijt mij om uwent wil, maar men kan hier de deur niet al te wijd open zetten.’ En met een' zweem van terugkeerende studentikositeit voegde hij er bij: ‘Ge begrijpt niet, wat last wij hier van dat artikel menschen hebben.’
‘Ja, begrepen! Daarom woon ik zoo ver mogelijk van de hoflucht af. Op Eikenstein heb ik ook wel last van spreeuwen en eksters, en stelen de raven; maar ik behoef ze ten minste niet voor menschen te groeten....En hoe gaat 't u hier anders? Deftig getrouwd, met een half dozijn kinders en een heel dozijn bedienden, en dan nog zoo wat een officie aan of om 't hof; zeg mij eens, gij oude Epicurist! kunt gij, met al dien omslag en ballast, het leven nog op uw uiterste gemak genieten?’
‘O ja, ja zeker!’ antwoordde de Baron, die sedert zijn' akademie-tijd afgewend was, om zoo in 't verhoor geno-
{==72==} {>>pagina-aanduiding<<}
men te worden. Want in onze hoog beschaafde wereld, waar alle vrienden in de salon worden gelaten, maakt men de binnenkamer niet meer zoo forsch open. ‘Maar wilt ge niet eene manilla? Of is havanna u niet te zwaar? Hier mogen wij vrij rooken.’
De Graaf was een veel te abstrakte denker, om een goed opmerker te zijn. Hij had dus de wolk van misnoegen niet gezien op het voorhoofd van zijn' akademievriend, en lette alleen op zijne woorden. ‘Dat klinkt apokryf!’ merkte hij aan, terwijl hij de gloeijende lucifer vrij onachtzaam weg wierp: ‘Voor zijn genot te leven, schatrijk te wezen, en niet eens vrij te zijn in zijn eigen huis. Ik, de verstokte Stoïcijn, die altijd dat weeke genot versmaad heb, mag ten minste overal rooken. Geniet ik veel minder, ik geniet althans vrij. Het ware leven is, meester te wezen van zich zelven en onafhankelijk van zijn lot.’
Men kon hooren, dat de Graaf een oud en geliefd stokpaardje bereed, en om met geene philosophische beschouwingen, die uit de mode zijn, den lezer te vermoeijen, zullen wij onzen landedelman maar op zijn. stokpaardje laten doorrijden, tot hij zich de asch van zijn' pantalon af slaat, en op eens, aan 't eind van den lof der zelfgenoegzaamheid, uitvalt met de vraag: ‘En wat hoor ik, alex! zijt ge vroom geworden?’
Op deze inquisitoriale vraag dreigde de zelfde wolk van misnoegen, op het gelaat van van dillenburg terug te keeren, en toch kwam een ander gevoel, het zwakke heimwee naar de vrijmoedige gedachtenwisseling der jeugd, er tegen op. In dien tweestrijd vroeg hij alleen, als om tijd te winnen: ‘Hoe vraagt gij dat zoo?’
‘Wel! denkt gij, dat ik op Eikenstein niets hoor en niets lees? Men noemt u in 't Verslag van sommige Soirées religieuses, of hoe die gekke dingen heeten, waar men de

{==73==} {>>pagina-aanduiding<<}
wereld verloochent in een bad van weelde; en men leest uwe naamteekening onder philanthropische inrigtingen, die de arme menschen, uit enkel sentimenteele liefde, bederven. Gij zijt dus vroom, gij zijt orthodox; en gij moogt 't zijn voor mijn part, schoon ik een' vervloekten hekel heb aan al die kerkelijke grillen, of ze van geestelijken ex officio, of van dilettanten komen.’
De Graaf behoorde - dit in 't voorbij gaan - tot die menschen, die aan al wat christelijk of kerkelijk is, zulk een' ‘vervloekten hekel’ hebben, dat zij er niet van zwijgen kunnen, er telkens weêr van zelf heen getrokken worden, en men dus wel eens zoo vrij zou kunnen zijn om te meenen, dat godsdienst en kerk en christendom voor hen oude en onvergetelijke vrienden waren, met wie zij alleen door een misverstand in twist zijn geraakt. Vreemden, omtrent wie men volmaakt onverschillig is, zoekt men zoo niet op, om er mede te twisten.
Intusschen scheen juist de ruwe, maar altijd hartelijke toon van zijn' ouden akademie-vriend, van dillenburg langzamerhand aan te trekken, en het werd hem een genot, het corset der hoog geciviliseerde zamenleving wat losser te rijgen; vooral omdat hij van ouds wist, dat geheimen van hart en overtuiging nergens beter dan op Eikenstein konden bewaard zijn.
‘Ja! wat zal ik zeggen, joachim?’ - 't Was reeds eene groote toenadering, dat de Baron voor 't eerst dezen voornaam noemde: - ‘Wat zal ik zeggen? Men is eenmaal in de wereld, en tegen den stroom op te roeijen, is nooit mijne zaak geweest. De vroomheid of orthodoxie - zoo als gij onze methodistische rigting gelieft te noemen - is en vogue tegenwoordig. Wat in onze kindsche dagen het plebs deed, doen nu de patriciërs, en, op wat geld en tijd na, vergen zij nog al niet te veel. De Barones is daarbij in de laatste jaren geheel in een cercle van

{==74==} {>>pagina-aanduiding<<}
pieuse en philanthropische dames verzeild, en ik doe nu en dan mede; evenwel niet al te druk: want men telt mij nog niet onder de eigenlijke ingewijden. Dit maakt mijne positie aangenamer, en dan....’
‘Nu, en dan?’ herhaalde de ander op zijnen doordringend vragenden toon.
‘Nu ja! dan weet men aan 't einde toch niet, waar het goed voor is. Men kan hier niet altijd blijven, al heeft men 't goed.’
‘Ziet gij wel? Juist, wat ik u voor twintig jaar al zeide: alles verfijnd egoïsme, die vroomheid, en dikwijls nog niet eens zoo fijn. 't Is een assurantie-penning, dien. men betaalt, tegen dat het schip vergaat. Maar dat is geen deugd: deugd, die om zich zelfs wil beoefend wordt en zich zelve beloont; deugd, die ons boven de wereld en boven ons lot verheft. Gij kent toch het Justum et tenacem propositi virum nog wel, alex?’ - En terwijl hij dit vroeg, schitterde zijn oog als van 't jongelingsvuur der studenten-jaren.
De ander schoof met zijn' gewonen fijnen grimlach het overschot van eene sigaar op 't aschbakje, en zeide: ‘Ja zeker ken ik uwe spreuk nog. En ik denk er nog altijd over, als voor twintig jaren, al hebben ondervinding en leeftijd de praktijk een weinig gewijzigd. Zie, mijn vriend! ieder mensch moet wezen, waarvoor hij is in de wieg gelegd: dus gij een Stoïcijn, en ik een Epikurist. Daartoe zijn wij gedetermineerd, zeggen we tegenwoordig; maar ik mag dat woord niet gebruiken in 't bijzijn van vrouw en vrienden. Er is een kettersch luchtje aan; gepraedestineerd klinkt in hun oor beter, maar 't is minder juist: want het destin komt van buiten, de termen van ons leven van binnen. De ware wijsheid bestaat nu maar daarin, dat men dien term, dat determinerend beginsel, kenne en ontwikkele. Daarin toch ligt het echte levensgenot. Want gij zijt

{==75==} {>>pagina-aanduiding<<}
Stoïcijn, omdat het u een genot is, het te wezen; en zoo zijt gij en fond Epikurist. Mijn levensgenot is in 't genot zelf: in het goed te hebben, bediend en geëerd te zijn. Toch heb ik mij voor al te groote uitspattingen weten te wachten, omdat die juist het genot belemmeren of bederven. De dronkaard of wellusteling, die bezitting, eer en gezondheid verwoest, is geen waar Epikurist. Hij is een soort van diermensch. Tot het echte levensgenot behoort dan ook de deugd en de vroomheid, als affaires de convenance, die in eere zijn en waar men zich goed bij bevindt; want alleen wat schandelijk is, is slecht....’
‘Dus,’ viel de Stoïcijn hem in de rede: ‘zou het niet slecht zijn, er eene maintinée op na te houden, en zoo doende een echtbreker en verleider te worden, wanneer andere Graven en Baronnen in de hofstad er geene schande in vonden, en uwe beurs het lijden kon?’
Eene geheel ongewone uitdrukking teekende zich hierbij op het gelaat van den man naar de wereld, die anders zijne trekken zoo goed in bedwang had, en hij vroeg wat al te schielijk: ‘Hoe zegt gij dat zoo?’
Weêr kwam 't goed, dat de landelijke philosooph geen fijne opmerker was, en hij antwoordde met eenvoudige hartelijkheid: ‘Wel! eenvoudig par manière de dire, en om u in uwe eigene consequenties te vangen. En dan nog omdat....’
‘Omdat?’ vroeg de ander eenigzins ongeduldig, daar 't vervolg van den zin, tegen gewoonte, zijnen vriend in de keel scheen te blijven steken.
‘Wel, omdat gij kinderen hebt! Is uw oudste niet een jongen? En hoe oud is hij?’
‘Achttien jaren ruim.’
‘Wel nu, houd uw Epikurisme dan maar voor u zelven, alex! tot hij meerderjarig is. Uwe praktijk zal hem niet

{==76==} {>>pagina-aanduiding<<}
bederven; laat uwe theorie het ook niet doen. U zelv' heeft ze niet bedorven, en daarom kon ik straks veilig van de onzedelijke consequenties spreken. Gij waart altijd op uw gemak gesteld, schroomvallig, eerzuchtig, nooit zonder smaak en gevoel. Dat zijn alle kostbare eigenschappen voor een' Epikurist, die geen hoogere drijfveren erkent. Ook waart gij in uw jeugd gansch niet rijk naar uw' stand, en moest dus werken. Dat heeft de burger, en zelfs de arme boven ons voor. Zijne kinderen moeten werken, en kunnen dus niet leven voor hun genot. Maar arme rijke ouders! Hunne jongens missen dien prikkel, en menig vriend, daar die jongens meê omgaan, stelt zijne eer in zijne schande....Hij is te Delft, meen ik, uw jongen? Glad ijs: eene akademie, waar men student wordt met 't allereerste vlas op de kin! Als hij wat geest, wat passie, wat zucht tot onafhankelijkheid heeft, och! sluit uw Epikurisme dan toch voor hem in de vergifkast. 't Genot zou hij er voor zich uit nemen, en den al te zachten teugel aan u laten. Zie, alex! ik ben maar een oud vrijer, en loop harder voor éénen haas of patrijs, dan voor een dozijn meisjes; maar jonge menschen gaan mij aan 't hart, en kom ik nog eens op de wereld, ik word zeker Mentor of schoolmeester. Daarom bloedt mijn hart, als ik hoor....’ Weder stokte de volzin.
‘Wat hoor?’
‘Wel, dat jonge lieden zoo veel schulden maken.’
‘Hebt gij eene bijzondere reden, om mij dat te zeggen?’
‘Ja en neen! 't Was maar zoo in 't voorbij gaan, dat ik uw' oudste te Delft hoorde noemen onder de knapen, die nog al geld verteren.’
‘Meer niet?’
‘Neen waarlijk, meer niet. 't Was alleen overgroote zorg, die mij er naar deed vragen.’

{==77==} {>>pagina-aanduiding<<}

‘Nu, stel u dan gerust. Henri kan iets meer dan anderen verteren; en hij moge zich een enkele maal in zijne rekening vergist hebben, nog nooit is mij iets schandelijks van hem ter ooren gekomen, dat mijnen naam zou kunnen bevlekken.’
En de Graaf, nadat hij hartelijk afscheid genomen had, mompelde nog in de porte cochêre: ‘Niets schandelijks. Dat is dus genoeg. Als de vlam de glazen maar niet uitslaat, ja!’ - En de Baron blies nog een' geruimen tijd digter rookwolken omhoog, dan hij anders gewoon was, en mompelde: ‘Een goede kerel, maar een pessimist. Omdat een knappe, vrolijke jongen het leven ook eens genieten wil, en daarbij wat buiten de schreef gaat, dadelijk zulke donkere profetiën!’ - En terwijl hij eenige papieren uit zijn' tafellessenaar kreeg en die doorzag, vervolgde hij: ‘Goed, dat mama dit maar niet weet. Enfin! ik ben ook jong geweest, en dan speelt men wel eens hoog, om geen achterblijver te wezen. Hij weet nu, waar het op staat; en 't gaat beter, veel beter met den jongen!’
En met vaderlijken trots op zijn' jongen, met wien 't nu zoo goed, alles zoo heel goed ging, wikkelde zich de spreker meer en meer in eene manilla-wolk, tot eenig gedruisch in de aangrenzende kamer van zijne vrouw hem deed opzien en opstaan.

‘'t Is onmogelijk! Mevrouw kan zoo voor alle menschen maar niet afkomen.’ - Zoo beantwoordt de geïmproviseerde anton met adellijken trots het smeeken van eene vrouw, die er wel zindelijk, maar sober uitziet: - zoo omtrent als zijne moeder, toen hij nog toon heette; maar daar dacht de jonkman niet aan.

{==78==} {>>pagina-aanduiding<<}

‘Och! zeg dan ten minste aan Mevrouw, wie er is; en dat ik kwam spreken over - ja! over een genootschap.’
Juist kwam de kamenier, die lid en begunstigster was van onderscheidene genootschappen, toevallig den zelfden trap af, dien anton daar even was afgekomen, welke toevalligheid gewoonlijk een dozijn malen daags pleeg te gebeuren; en zij viel midden in den strijd, die haast tot de dadelijkheid van 't uitschuiven en buitensluiten dreigde over te gaan, met het woord: ‘Wat is 't, anton? Wat wil die vrouw van een genootschap?’
‘Och, ik weet het niet!’ was 't antwoord: ‘Ze verzinnen maar wat, dat arme volkje, om aan de lijn te komen.’ - Indien gij hieruit meent op te maken, lezer! dat onze knaap vroeger in betrekking tot de min adellijke trekschuit gestaan heeft, zal ik u in vertrouwen mede deelen, dat zijn vader ‘het jagertje’ was, waarvoor de onuitstaanbaar grappige trekschipper iedere reis kollekteerde. Anton zelf zou 't u niet zeggen. Hij herinnert het zich niet meer, sedert hij anton is.
‘Maar welk genootschap meent gij dan?’ vroeg de kamenier, zonder zich aan het spreekwoord van de lijn te storen; want zij had een teedergevoelig hart voor alle genootschappelijke armen.
‘Och ja! Ik meen, - ik heb gehoord, - zoo ik wel heb, - dat Mevrouw Directrice is van 't Hulpgenootschap der zedelijke verbetering; en ik wilde haar eens in vertrouwen spreken, maar niet om geld te vragen.’
‘Is 't dat?’ zeide de kamenier en wipte naar boven, terwijl de slimme knecht, half vragende, zeide: ‘Zoo, zoo! Dus eene ontslagene? Had dat maar gezegd. Voor alles, waar een luchtje aan is, is onze Mevrouw altijd nog al te spreken.’
De vrouw zuchtte en droeg dien onverdienden smaad;

{==79==} {>>pagina-aanduiding<<}
ja! zij droeg dien met liefde, toen de kamenier haar kwam roepen, om haar naar de kamer van Mevrouw de Barones te brengen: - haar eigen kamer, die er veel te smaakvol uitzag, dan dat ik mij, zonder vrouwenhulp, de gave zou toekennen, om haar te beschrijven.
Mevrouw rigtte 't hoofd, nog altijd betrekkelijk jeugdig en schoon, op uit de gemakkelijke causeuse, en vroeg met al het air van eene Directrice: ‘Uw naam, vrouwtje?’
Wij zien nu eerst, dat er een folio register met klavieren vóór haar ligt, om aan die vraag kracht bij te zetten.
‘'t Was heden voor achttien jaren zondag,’ zoo begon de vrouw schroomvallig, als om de inquisitoriale magt van het folio register te ontwijken.
Eene vrouw, - de zeldzame uitzonderingen niet mede geteld, - is niet voor Grootinquisiteur of Regter van Instructie, voor Commissaris van Politie of Examinator in de wieg gelegd. Zij is veel te gemakkelijk af te leiden. De Barones van dillenburg zette dan ook het verhoor niet voort, maar vroeg met eenige bevreemding: ‘En wat zou dat?’
‘Op dien dag, heden voor achttien jaren, reed Mevrouw naar de kerk, en hield er een kind voor den doop, en het werd jean henri genaamd. En daarop volgde ik, uwe overbuur uit het hofje, en hield ook een kind voor den doop; en dat heette jan hendrik. En de oude Dominé sprak van zonde en erfzonde, van verleiding en gevaar voor onze kinderen; en dat gevoelen wij arme menschen zoo. Want wij kunnen onze kinderen niet opvoeden, zoo als UEd. Als God ze niet bewaart, kunnen wij ze niet bewaren....’
De vrouw wischte een' traan af bij die herinnering, en de rijke dame vroeg op een' geheel anderen toon dan

{==80==} {>>pagina-aanduiding<<}
straks: ‘En wie zijt ge dan toch, moedertje?’ - Even oud, en toch al ‘moedertje!’
‘Ik ben de vrouw van perk, den kleêrmaker op Joostenburg, die de eer heeft voor een paar bedienden van den Baron te werken. Wij hebben ons brood; ja! Goddank ons brood, en meer verlangen wij niet. Maar mijn jan hendrik, de arme jongen!....’ Hier snikte de moeder, en hield de magere handen voor het uitgegroefde gelaat, als of zij eene zware misdaad te bekennen had.
‘Nu! wat is er dan met hem gebeurd, arme vrouw?’ vroeg de Barones bewogen: ‘Heeft hij uit armoede zich vergrepen, misschien, dat gij daarom tot onze Commissie komt?’
‘Uit armoede? Neen, Mevrouw! Men steelt niet uit armoede, maar uit weelde. 't Is enkel door booze verleiders geweest. Zij hadden hem dronken gemaakt, den armen jongen, en toen wist hij niet, wat hij deed. En nu is hij ontslagen: met afslag, om zijn goed gedrag. En bij is bij ons te huis; maar niemand wil hem hebben. “Hij heeft gezeten!” zeggen ze. Dat is genoeg onder ons soort van menschen. Hij kon veel erger kwaad gedaan hebben, als hij maar niet gezeten had. En ik vraag geen geld van de dames, Mevrouw! maar eenvoudig werk: werk en brood voor mijn' jongen, dat hij niet weder in verzoeking valt. En zijn ambacht verstaat hij nog eens zoo goed, als toen zij hem van mij weg namen, en hij heeft schoon geleerd voor zijne belijdenis. Maar mijn man durft niet meer met hem er op uitgaan, sedert men een en ander maal hem heeft gevraagd: “Is dat uw zoon, die gezeten heeft?”......Och, help ons toch, goede Mevrouw! help mijn arm kind, al was het ter wille van 't uwe, zijn' naamgenoot, die zoo veel gelukkiger en u enkel tot vreugde en zegen is.’ - En de moeder, nadat zij van deze loodzware bede

{==81==} {>>pagina-aanduiding<<}
haar hart ontlast had, barstte in luid snikken los. Dat snikken had. de Baron gehoord: het streed tegen zijne principes; het mogt niet plaats hebben in zijn huis.
De Barones, met al hare pieusheid toch eene innig vrome vrouw, beloofde, wat zij beloven kon, en wees de diep geschokte moeder op den Heere....Zonderling! na hare bekeering sprak de vrome vrouw nooit anders als van ‘den Heere.’ 't Is toch geene bekeering van het Nieuwe naar het Oude Testament, van het evangelie tot de wet?
Maar midden in hare vertroostingen kwam de Baron binnen, blijkbaar met een gelaat, dat er op gezet was om van alle onbescheiden indringers, en vooral van snikkende vrouwen, zijne egâ te verlossen. - ‘Wat wilt gij, vrouwtje?’ vroeg hij tamelijk barsch. Maar het vrouwtje, met de aangeboren vlugheid harer sexe, gevoelde wel, dat een haastige aftogt in haar voordeel was; en zij koos dien met de woorden, zoo demoedig mogelijk uitgesproken: ‘Niets, Mijnheer de Baron. Mevrouw is al zoo goed geweest, mij aan te hooren, en ik heb haar mijne belangen gezegd. Vriendelijk dank voor uwe goedheid, Mevrouw!’ - En zij vertrok met eene beleefde buiging; maar terwijl de Barones naar het schelkoord ging, om anton te waarschuwen, dat hij haar zou uit laten, meesmuilde de Baron: ‘Armen en altijd armen! Gij zult u nog arm geven, emilie, en daarenboven bedrogen worden aan alle kanten.’
‘Maar deze vrouw vroeg om geen geld, alex! alleen om werk voor haar' zoon, een' jongen van perk hierover, die juist uit de Gevangenis voor jeugdige veroordeelden ontslagen is. Misschien kunt gij door uwen invloed....’
‘Wel ja! een' spinhuisboef voort helpen, die al vroeg voor galg en rad opgroeide. Ik heb van dien jongen

{==82==} {>>pagina-aanduiding<<}
van perk gehoord in die dagen. 't Was eene doortrapte opligterij, zeg ik u. Laat u toch met zulk gemeen volk niet in, emilie.’
De laatste woorden werden veel te veel op eenen toon van meer doorzigt en hooger gezag uitgesproken, dan dat zij gehoorzaamd konden worden. Eigenlijk commando verstaat de vrouw niet ligt. Haar antwoord was dan ook terstond gereed:
‘En wat zal dan geheel onze zedelijke verbetering bij de gevangenen uitwerken, als wij hun de gelegenheid niet verschaffen, om die in hun werk te toonen? Ledigheid en de smaad der wereld bevolken de gevangenissen op nieuw van reeds ontslagenen. En deze jongen, al was hij ook nog zoo slecht, is de doopbroeder van onzen henri. Beiden heeft de Heer aangenomen in den doop. Had ook ons 't lot niet kunnen treffen, dat ons kind afvallig van den Heer werd? Die ons zulk een verdriet bespaard heeft, legt Hij ons de verpligting niet op, om anderen daarin te troosten, te raden en te helpen?’
‘Gij zult toch den Jonker niet met een' schooijer, een boef vergelijken, emilie?’
‘De Heer zij gedankt, neen! Maar daarom juist wenschte ik wat voor deze arme moeder te doen, in den geest van Hem, die kwam om op te zoeken en zalig te maken, wat verloren was.’
‘Nu, mijnentwege is 't wèl!’ antwoordde de Baron. tot zwijgen gebragt, maar niet gewonnen: ‘Zorg gij voor boetvaardigen, verwaarloosden, ontslagenen, en al zulk gespuis, zoo veel gij wilt. Ik heb aan de eerlijke armen genoeg.’
De lezer ziet, dat de Baron het niet de moeite waard vond, in de binnenkamer des huizes zijn' hoffelijken toon te bewaren. En ook, dat hij, in de betooning zijner christelijke weldadigheid, aan de ‘eerlijke armen’ genoeg

{==83==} {>>pagina-aanduiding<<}
had; zoo als hij dan ook spoedig tevreden was op dit punt: want het was zijn beginsel, dat men de armoede alleen wat moet opruimen van zijn' levensweg, zoo als men daarop sneeuw en slijk weg ruimt, als hinderpalen in het genot van de reis.
Maar dit niet al te teeder echtelijk gesprek werd onverwachts door een nieuw gedruisch gestoord, dat de derde scêne van ons Tweede Bedrijf inleidt.

De stoornis bestond dit maal eenvoudig in een zacht tikken van anton, die met geheimzinnig gebaar een kaartje, nu niet op het zilveren presenteerblad, maar eenvoudig tusschen de vingers hield, en iets fluisterde van een' vreemd heer, die den Baron volstrekt onder vier oogen wenschte te spreken.
Onze Epikurist was, of hij het weten wilde of niet, dezen dag niet op zijn gemak. Het bezoek van den Graaf had hem uit zijn ordinair gebragt, en hij kon de gedachte niet van zich weren, dat deze in zijne laatste woorden eerst zijne eigenlijke boodschap, en nog niet eens zijne geheele boodschap gezegd had. Daarom ook had hij zekere toespeling van zijne vrouw, op mogelijkheden in betrekking tot hun kind, voor haar zelve weinig meer dan eene phrase, zoo hoog opgenomen en zoo onvriendelijk beantwoord. Het schijnt ons mannen meer eigen, dat wij de meeste ongevoeligheid en hardheid veinzen bij het diepst verborgen gevoel. Om de zelfde reden deed hem ook het kaartje pijnlijk aan, een eenvoudig kaartje met een' prozaïschen naam, maar waaronder het verdachte woord ‘Zaakwaarnemer’ gedrukt stond; een woord, dat zoo véél zegt, door eigenlijk niets te

{==84==} {>>pagina-aanduiding<<}
zeggen, dan dat het iemand schijnt te wezen, die zich met eens anders zaken bemoeit.
Die ‘iemand’ zou in een verhaal uit onze kindsche dagen zeer zeker een Jood geweest zijn. Maar sedert de emancipatie der Joden, hebben dezen aan de zaken der Christenen mede aandeel verkregen, en wederkeerig van hunne eigenaardigheden aan de onzen overgedaan, zoodat men nu de van ouds befaamde ‘Smousen’ onder beide gelooven vindt.
Maar Jood of Christen, 't is een fatsoenlijk burgerman: - hij zou 't u zelf zeggen! - de man, die daar met ontblooten en gebogen' hoofde in de kamer van Mijnheer op en neder wandelt, met de zelfde mine, als of hij taxateur was in een sterfhuis, en, in afwachting van den executeur of de erfgenamen, met oog en hand al vast eenige meubelen taxeerde. 't Is of hij opschrikt uit deze genoegelijke bezigheid; zoo begint hij op eens, schijnbaar onnoozel, zijn' hoed glad te strijken, als er eene binnendeur open gaat, en, uit het heiligdom van Mevrouw, de Baron met zekere geaffecteerde voornaamheid zich laat zien.
‘Uw alleronderdanigste dienaar, heer Baron!’
‘Beenklomp, zaakwaarnemer,’ leest de ander van het kaartje af. ‘Mij niet bekend,’ voegt hij er met heimelijk bevende lippen bij.
‘Ah zoo! juist, ik wil het graag gelooven. Ik heb ook nooit de eer gehad, voor Mijnheer den Baron zaken te doen; maar ik had eene kleine affaire met Mijnheer uw' zoon.’
‘Mijn zoon,’ viel de vader schielijk in: ‘administreert zijne eigene zaken, ten minste zijne dagelijksche huishouding. Ik moet u dus naar hem zelf verwijzen, als gij iets van hem te pretenderen hebt.’
‘O zeker! dat dacht ik ook, mijnheer de Baron! Maar

{==85==} {>>pagina-aanduiding<<}
daar 't den Jonker op dit oogenblik niet gelegen kwam, en hij er door in onaangenaamheden kon komen, meende ik u misschien dienst te doen....’
‘Gij doet mij volstrekt geen dienst, mijnheer! en u zelven even min. Mijn zoon is minderjarig. Hebt gij daar dus eene promesse of zoo iets,’ - en in de daad de zaakwaarnemer kreeg juist ‘zoo iets’ uit eene smerige portefeuille: - ‘dan moet ik u waarschuwen, dat zijne handteekening geene kracht heeft voor de wet. De Jonker is nobel genoeg, om kleine schulden van eer buiten mij af te doen, en hij kan dit ook. Maar 't is niet in uw belang, door zulke démarches hem te verbitteren. - Mag ik u verzoeken, Mijnheer?’ - Deze laatste vraag werd aangedrongen door eene dringend vriendelijke mine naar de deur, die echter beenklomp zich haastte af te snijden, door het ‘zoo iets’ in quaestie wat wijder te ontvouwen, maar aan de andere zijde der ronde tafel, zoodat hij 't altijd binnen het bereik hield van tien lange en vlugge vingeren.
‘Een oogenblikje, Mijnheer de Baron! een oogenblikje. Als UEd. gepresseerd is, mag ik u niet langer uw' kostbaren tijd ontrooven. 't Is misschien ook eene overdrevene attentie van mijne zijde, omdat er een zoo geëerde naam mede gemoeid is. Laat ik u dan mogen zeggen, dat ik Mijnheer uw' zoon nog al eens geholpen heb in die kleine bezwaren, die ieder jong mensch al zoo heeft. Maar nu onlangs was zijne behoefte zoo groot, dat ik hem alleen helpen kon, - ik ben ook afhankelijk van anderen! - op eenige zekerheid, geldswaardig papier bij voorbeeld. En toen heeft hij mij dezen wissel van uwe hand gegeven op de firma demerry. Hij moest nog drie maanden loopen, en is door den Jonker aan mij geëndosseerd. U hadt hem dien, tegen het volgend trimester, in voorraad gegeven, en met eene

{==86==} {>>pagina-aanduiding<<}
kleine korting nam ik hem over. Maar nu wilde ik hem in betaling geven dezer dagen, en men herkende uwe handteekening niet. Ik zou u dus alleen verzoeken, die te verifiëren, of anders, als er soms eene kleine vergissing kon hebben plaats gehad, - jonge lieden zijn somtijds zoo los! - en u wildet 't papiertjen inwisselen....’
‘Van hoe veel is 't?’ vroeg de Baron, terwijl hij zich op de lippen beet.
‘Zes honderd Netto. Zie maar eens! Alles is in orde. Alleen het onduidelijke der handteekening....’
‘Goed, goed! Ik zal 't op mijne rekening met de firma en met mijn' zoon nazien. Kom morgen ochtend tien ure terug.’
‘Als 't u blieft, Mijnheer de Baron. Tien ure, uitmuntend. Na twaalf ure morgen behoef ik pas werk te maken van het Notarieel protest, bij wanbetaling; enkel tot mijne verantwoording bij mijne committenten, natuurlijk. 't Spijt mij, waarlijk. Ik had liever de zaak met den Jonker alleen afgedaan; 't laatste abuis van dien aard heeft hij zelf weêr geredresseerd, maar dit scheen hem wat groot voor 't oogenblik.’
‘Mijnheer!’ Er lag in dit ééne woord zoo veel ontzagwekkends, dat de beenklomp, - en hij was in de daad weinig meer! - zich diep in een drong, de rigting van den uitgestoken' handwijzer volgde, den afgedragen' hoed nog eens glad wreef, om dien op de borstelige haren te zetten; en reeds den deurknop in de hand had, toen hij, nog eens omziende om eene laatste buiging te maken, een' weifelenden wenk opmerkte, die hem besluiteloos deed stil staan.
‘Mijnheer!’ was 't nu, met minder nadruk op de laatste syllabe.
‘Uw dienaar, Mijnheer de Baron!’

{==87==} {>>pagina-aanduiding<<}

‘Zijt gij tevreden met een voorloopig reçu, en wilt gij mij daarvoor den wissel toevertrouwen?’
‘O! natuurlijk, natuurlijk!’ sprak de beleefde man: ‘Mag ik zoo vrij zijn? Zie eens! Ik had reeds gedacht: Mijnheer de Baron heeft zoo uitgebreide zaken, en wil 't misschien op zijn gemak eens nazien. Ik heb daarom zulk een reçu juist bij mij. De wissel is er precies in omschreven, en voor Memorie heb ik er bij gezet, dat, zoo u soms verkiezen mogt, dien te houden, deze reçu voor een' nieuwen wissel valideert. 't Staat u dus volkomen vrij, morgen ochtend 't geld te geven of den wissel terug. U zult mij niet kwalijk nemen. Zaken hebben zoo haar' vorm. Aja! Hier is 't stukje. Als u zoo goed wilt zijn.’
De Baron beet zich nogmaals op de lippen en teekende, zonder een woord te spreken. De ratificatiën werden daarop uitgewisseld, en de Heer beenklomp, over de waargenomen zaak regt vergenoegd, ging weldra de porte cochêre door, met een' nederigen groet tegen den fraaijen knecht.

De Baron zonk in den lederen armstoel, en boog het hoofd in de beide handen neder. De vader had gezegevierd over den Epikurist.

Hij zelf wist niet, hoe lang hij daar had zitten peinzen in de bitterheid zijner ziele, vergetende levensgenot en gemak, toen hij werktuigelijk opzag naar anton, die hem dit maal eerbiedig het zilveren blaadje voorhield. De Baron nam even werktuigelijk den brief er af, en legde dien zonder haast naast zich neder, - - toen zijn oog viel op het postmerk Delft, en hij zich sidderend oprigtte, als de gekwetste leeuw, die door een' nieuwen lanssteek wordt gewekt. En het was alleen door zeker

{==88==} {>>pagina-aanduiding<<}
instinkt van netheid, dat hij, ouder gewoonte, de lade opende en er de brievenschaar uit kreeg, als wilde hij liever langzaam schrikken....
Juist hield er een rijtuig voor de porte cochêre stil, en nadat de koetsier had aangescheld, sprong er een jong mensch uit, die zonder vragen of spreken anton voorbij snelde...

Wij zien hem dan voor 't eerst weder: ‘het kind om te stelen,’ dat wij op 't satijnen kussen leerden kennen en verlieten op het instituut; en wij vinden hem terug, waar wij zoo gaarne den vluggen jongeling en krachtvollen man weder zien: aan den schoot zijner moeder, met hare hand in de zijne geklemd.
Evenwel, gelijk er in het voorkomen van zijn' Hollandschen naamgenoot en doopbroeder eene grofheid en ruwheid was, die ons hinderde; zoo is er op 't gelaat van henri eene fijnte en bleekheid, iets diepliggends en toch brandends in de oogen, dat ons ongerust maakt, zonder nog aan tering - althans aan borst- of longtering - te doen denken....
‘Moeder!’ is 't veel beteekenend woord; en de toon van dien dierbaren moedernaam, en 't strak brandende der oogen, en het vast klemmen van hare regterhand duidt genoeg aan, dat er eigenlijk een stroom van woorden volgen moest, waarvan de dam nog niet is doorgebroken.
‘Moeder!’ herhaalde hij nog eens; maar nog brak de dam niet, tot op de angstige moedervragen: ‘Gij maakt mij dood beangst! Wat is er dan toch, henri? O God! zeg 't mij; al hadt gij een' moord begaan, zeg het mij!’ - tot op al die vragen een stroom van tranen los barstte,

{==89==} {>>pagina-aanduiding<<}
en hij stamelde: ‘Wilt gij mij redden, moeder? En zult gij mij kunnen vergeven? Kunt gij mij nog lief hebben? Ik ben een doorbrenger, een verkwister!’
Een steen viel hierbij der vrome vrouw van het hart. Zij had op zijn minst aan eenen moord gedacht, een duel, waartoe hij natuurlijk gesard en uitgetart was, haar kind! - Eene vrouw en moeder heeft wel eens meer het voorregt, om in den beginne het ergste te vreezen, en ten slotte eene zware ramp dragelijk te vinden omdat zij zich nog zwaarder ramp had voorgesteld.
‘Maar welke moeder, henri!’ vroeg de adellijke op waarlijk edelen toon: ‘kan niet vergeven en blijven lief hebben, tot zeventig maal zeven maal? En waar is eene moeder, die haar kind niet gaarne helpen zal, als zij maar kan?’
Of dit nu de menschkundige takt was, om een' verkwister en doorbrenger in waarheid te helpen, willen wij niet al te fijn uitpluizen. Genoeg, dat het henri aanmoedigde, om voor zijne zaak uit te komen, zoo veel ten minste, als voor zijn tegenwoordig oogmerk noodig was.
‘Ik ben dwaas geweest, moeder! Ik heb mij door losse kameraden tot hoog spel laten verleiden; en behalve andere rekeningen, die wachten kunnen, heb ik eene schuld van eer, die moet betaald worden! Ja het moet, heden of morgen, of ik ben verloren, voor altijd verloren. Ik weet niet, hoe ik zoo dwaas kwam; maar ik heb mijne hand er voor geteekend; ik heb alles er voor verpand, tot het erfgoed van mijne ouders toe; ik kan, zonder betaling, op de akademie niet blijven, en dat nu juist. nu ik binnen kort mijn examen hoop te doen. 't Is veel, ja! veel is het: zeshonderd gulden; maar vader kan het toch gemakkelijk betalen, wanneer ik 't hem

{==90==} {>>pagina-aanduiding<<}
maar durfde vragen, voor eens maar; doch ik heb dat nog nooit durven doen....’
‘Nog nooit!’ klonk het op eens achter hem, en er was in die stem eene ongewone trilling, eene trilling, die huivering aanjoeg. ‘Nog nooit! Behalve voor een jaar, en voor een half jaar, en voor drie maanden; maar dat alles heb ik uwe moeder bespaard. Ik wist, wat zij lijden zou, en wilde het alleen dragen. En nog zou ik zwijgen, als gij tijdig bij mij gekomen waart en het alles schulden van eer waren. Maar hier heb ik - ik ontvang ze zoo even - de rekening van uwe brasserijen en ligtmisserijen. Ja wel! de Jonker houdt niet alleen een paard, maar heeft ook al liaisons, die ik in tegenwoordigheid van zijne moeder niet nader zal uitleggen. Zóó werkt gij zeker aan uw examen, waar dit jaar nog geen enkel collége voor bezocht is, geen enkel boek bestudeerd. Van dat alles liggen hier de bewijzen vóór mij, ontaarde zoon, die mijn' onbevlekten naam te schande maakt!....’
Zonderling, dat de hevige en gegronde verwijtingen van zijnen vader den hartstogtelijken jongeling slechts aanprikkelden en verbitterden, zoo als de teederheid zijner moeder hem had verootmoedigd. Met fierheid rigtte hij zich op, en zeide stout: ‘Nu gij mij dat verwijt, vader! wil ik u niets vragen. Ik zal uwen naam niet onteeren. Ik heb nog nooit eene laagheid begaan. Ik leef als anderen in mijnen stand, ook die wel ouder zijn dan ik. Wel aan, ik ga. Ik zal doen, wat ik kan, om een' lastigen krediteur, aan wien ik mij verkocht heb, uit te stellen op mijn vast inkomen. Ik kan wel van brood en water leven. En wil hij niet, dan ziet gij mij nooit terug. Ik zal uwen naam niet te schande maken.’
Het harde vaderwoord had de arme moeder verplet; maar nu rigtte zij zich op eens in hare volle kracht op,

{==91==} {>>pagina-aanduiding<<}
en klemde den onwilligen zoon vast in de armen, schoon hij 't gelaat afwendde en zocht te vlugten; en over zijnen schouder henen smeekte zij: ‘Genade, vader! genade en vergeving voor uw kind.’
‘Eerst de afrekening,’ sprak de Baron met de ijskoude der overspanning; en terwijl hij den jongeling met krachtige hand naar de tafel terug trok, vervolgde hij op den zelfden toon: ‘Nog ééne vraag: dan zijn wij in 't effen, en uw romanspel is uit. Kent gij’ - en bij dit woord spreidde hij het noodlottig papier op tafel uit: - ‘Kent gij deze valsche handteekening? Zóó hebt gij de eer van onzen naam bewaard. Maar God dank! ik heb die nog kunnen redden....Neen! bedank mij niet. Ik wil 't niet. Uw goede naam is behouden, maar 't zal noodig zijn, dat gij u voor een jaar van de akademie verwijdert. De fakulteit zelve geeft mij dien raad. Ga naar uwe kamer, henri! en wacht daar op mijne beschikking.’

Dien ganschen avond sprak de Baron geen woord, maar schreef zoo veel te meer. En hij vergat zelfs zijn' gezondheidsregel, om 's avonds na negen ure den geest nooit in te spannen, daar dit het genot van 't soupé en het gemak van een' mistigen slaap bederft....
Maar de Barones wilde hij te bed hebben, om haar zwaar geschokt zenuwgestel rust te geven; en toch stelde zij het uit, en hield zich met stalen wilskracht op, zoo lang, tot de Baron haar op de kanapé ingesluimerd waande, en rustig doorschreef op zijne kamer, en het niet bemerkte, - - - niet bemerkte, dat daar eene moeder stil naar boven sloop, en haar kind, nog ten prooi aan een' maalstroom van hartstogten, 't hoofd in haren schoot liet leggen, en met de handen gevouwen over zijne kastanjebruine krullen, fluisterde: ‘Laat ons bidden, henri!’

{==92==} {>>pagina-aanduiding<<}

En wat nu die moederlippen fluisterden, dat is te heilig, om het toe te vertrouwen aan een blad, dat in ieders handen komt. De Engelen Gods droegen die zuchten opwaarts tot voor den troon des Almagtigen.....

En in het Hofje Joostenburg en in het prachtige huis daarover, fluisterde te middernacht de Engel der vertroosting het woord, dat eens een grijze bisschop tot monika, de vrome moeder van augustinus, rigtte: ‘Een zoon van zoo vele gebeden kan niet verloren gaan.’

4.

Een brief van den graaf van Ranswijk tot postludium.

Waarde alex!

Daar hebt ge den ouden joachim nu mooi aan 't werk gezet! Maar ik kan er mij niet over beklagen. Ik heb het zelf zoo wat uitgelokt. Ik kon ook niet rusten op 't geen ik te Delft van uw' jongen gehoord had. Ja! nu begin ik te gelooven, dat ik eindelijk het geheim van mijn hardnekkig eoelibaat heb uitgevonden. Ik hecht mij al te sterk aan jonge lieden. Ik stel te veel belang in hunne gelukkige ontwikkeling. Als 't mislukte, zou ik nog geheel mijn stoïcijnsch principe Omnia mea in me posita verliezen, en ik jaagde mij zelf een' kogel door den kop. Dat heeft men te wachten van menschen van één denkbeeld, zoo als ik ben. Gij, als hoveling, troost u altijd nog met de wereld; en uwe vrouw, als eene heilige a la renaissance, met ‘den Heere;’ - dat misschien nog beter is. - Maar ik, ik moet zelf boven drijven, ge-
{==93==} {>>pagina-aanduiding<<}
heel alleen, in al de kracht van den menschelijken geest en wil....En dan, als ik kinderen had, wat zou ik, in vrede's naam! met de meisjes aanvangen? - Stoïcijnen, echt en volbloed Stoïcijn, heeft ze nog nooit iemand kunnen maken; vrouwen hebben eene logika op haar eigen hand; en ze pieus te maken, zoo als zij wel wat behooren te zijn, - ik ben er de man niet naar.
Maar de jongens nu? Zie! dat wilde ik juist zeggen, toen ik daar aan 't doorslaan raakte: met de jongens zou ik 't wel klaar spelen, mits ik geen Graaf en niet rijk was, of anders mijn' adelbrief en mijn geld honderd voeten onder de aarde kon begraven, tot hunne meerderjarigheid toe. Tot die ontdekking heeft mij uw jongen gebragt. Hij kwam hier al vrij ontstemd, en van plan - geloof ik - om eens al de kracht van zijnen onwil te stellen tegenover uwen wil. Ik zag dat al aan zijn' eersten groet, en de nonchalance, waarmede hij zich op een' stoel wierp, als om te zeggen: ‘Hier ben ik! Ik wil niets en ik doe niets; probeer 't nu eens met mij!’ - Ik begreep daaruit, dat 't bij den knaap eene verkeerde logika was; dat hij gelijk had in zijn eigen oog, en zijn lijdelijk verzet uit principe voort kwam; en ik mag de menschen van principe. Ik heb dus niets doorgezet, maar enkel uitgelokt, de eerste dagen, nadat rijden en jagen en vischen hem wat meer open had gemaakt. Zoo moest ik weten, wat er in zat. Formulier-vermaningen, die op allen passen, baten zelden iemand. En ja wel! 't Was eene philosophie op zijn eigen hand, maar niet van zeno of van seneca, en ook niet van salomo, om wiens wil ik mijn' bijbel nog niet weg gedaan heb. 't Was volbloed Epikureïsch, zoodat gij er roem op dragen moogt, al hebt gij het er eigenlijk niet in gebragt. Wacht eens! ik zal het tot eenige theses brengen; dat gaat mij gemakkelijker af.

{==94==} {>>pagina-aanduiding<<}


1o.De jeugd is de tijd om te genieten.

2o.Rijkdom en hooge stand geven dubbele aanspraak op genot.

3o.Oude heeren hebben geen regt om te bestraffen, wat zij als jonge heeren zelve gedaan hebben, en - misschien nog doen, alleen wat voorzigtiger.

4o.Het geld der ouders behoort aan hunne kinderen. Zij hebben dus geene reden, om zich te beklagen, wanneer dezen binnen de redelijke palen van hun toekomstig erfgoed blijven.

5o.Een burgerjongen moet zich goed gedragen, om wat te worden in de wereld; maar een Jonker wordt van zelf wat, en behoeft alleen zijne wereld te kennen.

6o.Moeders zijn van nature vroom, en daarvoor moet men respekt hebben; maar vrome jongens is eene flaauwiteit.


Dit alles sluit als een bus. Om redenen, liet ik Stelling 1 tot 4 vooreerst nog maar rusten, en bewaarde No. 6 voor eene noodbatterij en reserve. Met No. 5 moest begonnen worden, dacht mij. Een jongen moet eene levensbestemming hebben. En daar ik van ouds aan 't landmeten nog al wat gedaan had, heb ik geheel mijn mathematische kraam nog eens voor hem opgeschommeld. Wij zijn druk aan 't werk, en 't ‘burgerlijk ingenieur’ of ‘ambtenaar van den waterstaat,’ waardoor hij eens, onafhankelijk van 't geld zijner ouders, leven kan, begint hem al meer aan te lagchen. Maatschappelijke rehabilitatie moet op die wijs vooraf gaan, de moraal komt dan achter aan; en kan deze 't niet af, dan roep ik de piëteit, en moeders bijbel, - en misschien nog wel den dominé! - er bij te hulp. Maar zoo lang men midden in een' levenskring staat, of liever daardoor tot duizelens toe mede gesleept wordt, kan men dien niet juist beoordeelen. Hij

{==95==} {>>pagina-aanduiding<<}
moet eerst die flaauwe wereld van genot uit; eerst wat nerf, bij gezond voedsel en zelfs harde kost. Gelukkig geeft de rijkdom mij al de middelen, om goed te maken, wat de rijkdom bedierf. En ik gevoel 't: persoonlijke gehechtheid doet ook wat.’

Drie dagen later.

Daar zat ik juist te schrijven, vooreergisteren, en dacht allerminst, dat er een nieuw presentje voor de deur stond: weêr een jongen, met huid en haar, en een jan hendrie ook, maar van gansch ander allooi. De vader zelf bragt hem hier, een regte philosooph uit de achterbuurt, die op de kleêrmakerstafel bespiegelingen maakt over den ouden tijd, toen 't gezag nog in de mode was en alles beter ging. In eene wanhopige vlaag van philanthropie, - en zeker zonder te weten, dat ze met zulk een' ketter te doen had! - zendt uwe vrouw mij, met een' vromen smeekbrief, den jongen op 't dak, als naamgenoot en doopbroeder van haren jean henri, die evenwel gansch niet op die eer gesteld is.
Nu! ik ben eenmaal Mentor geworden, en heb dus de zaak maar geëntameerd. 't Is de antipode van den uwen: ‘armoede en alleen armoede;’ - daardoor baloorigheid, verleiding, geen toezigt van de ouders, en - wat nog 't ergste is - toen de bom los brak, geene verschooning, en nu geene middelen tot rehabilitatie.
Enfin, 't is een jongen, daar nog al iets in zit, al is hij ook al wat koppig van aard, zoo dat hij nog altijd tegen de scherpe sporen van zijn' vader achteruit slaat. Maar 't levensdoel was hier gemakkelijker aan te wijzen. ‘Brood, brood!’ dat is de wekstem der armen, en ‘Werk, werk!’

{==96==} {>>pagina-aanduiding<<}
hun redder. Gelukkig voor dien tweeden jan hendrik, dat onze oude dorpskleêrmaker geen' draad meer in den naald steken kan, en zijne modellen eene halve eeuw ten achteren zijn. De jongen zit al bij hem op de tafel; en als hij 't zoo wèl blijft maken, wordt hij de snijdersbaas van 't heele graafschap. Ik heb wat moeite gehad, om den vader te beduiden, dat hij ‘Zijne Hoog-Edelheid’ daar zoo de handen niet voor behoefde te kussen. 't Zit immers in den jongen zelf; en wat doe ik anders, dan 't er zoo wat uit te halen, met Gods hulp? - Zoo heb ik nog wil van mijn coelibaat: de rozen zonder de doornen.

Uw Vriend joachim

Graaf van ranswijk.

P.S. Zeg eens aan uwe vrouw, dat ik bezig ben, om aan de jongens agurs bede (Spreuken 30, vs. 8 en 9) te leeren....'t Moet toch in den overouden tijd ook al zoo geweest zijn!


{==97==} {>>pagina-aanduiding<<}

V.

Twee meisjes

van de kostschool

1.

Dissonanten en harmonie.

Eene kostschool! Dat schijnt wel een dubbele dissonant in veler oor. Vooreerst de school, die nog altijd, ook bij vele menschen- en kindervrienden, even verre beneden de kerk staat, als haar nederig dak onder de spits van een' dorpstoren. Een schoolmonarch en mamsel waren van ouds mikpunten voor ieders waar of valsch vernuft, en hunne vormen gaven daartoe wel eens aanleiding. Ik wil mij zelven niet eens vrij pleiten, dat ik de verzoeking altijd heb weêrstand geboden, om er ten minste een klein steentje op te werpen. Maar de betrekking zelve, en velen ook, die haar eer aandoen: - ik ben zelf te veel onderwijzer, om er niet een weinig partij voor te trekken. - Wat ik vooral niet verdragen kan? Dat ieder wat op en over de school te zeggen heeft, en zoo weinigen er ooit een' voet in zetten, nadat zij eens het stof hunner kinderschoenen tegen al wat meester en school heet, hebben afgeschud. 'Die eene nieuwe kaarnmachine bedacht, zou ten minste eerst bij eene hoerin les nemen,

{==98==} {>>pagina-aanduiding<<}
of die eene kagchel gemaakt wilde hebben, bij een' smid; maar kinderen onderwijzen en opvoeden: wel dat kan ieder als bij instinkt, bij intuïtie! En als men het oordeel van velen daarover hoort en leest, dan valt het gemakkelijk te begrijpen, hoe ook het besturen en opvoeden van het volk voor de meesten, die er niets in te zeggen hebben, zoo klaar als water is; ja! hoe zelfs de groote Opvoeder zijner menschenkinderen en Koning aller volken het maar weinigen naar den zin maakt, daar ook de domste zeer goed weet, hoe eigenlijk de wereld zou moeten onderwezen, opgevoed en geregeerd worden.
Die gemakkelijkheid in het oordeelen over opvoeding en onderwijs, brengen velen tot de opvoeding en het onderwijs zelve over. Wat zoo gemakkelijk te bespreken valt, waar ieder wat over zeggen kan, is zeker ook gemakkelijk te doen. Een weinig eerbied houdt men nog over, voor zoo verre het vreemde talen geldt en mathematische kundigheden, die de meester er moet inwerken; maar de verschillende karakters, die hij bewerken en omwerken, ontwikkelen of beteugelen moet: - wel! wie denkt er ook, als hij kinderen op eene school doet, aan de vorming van hun karakter? - ‘De school is alleen de plaats, waar men eenige noodige kundigheden opzamelt;’ zoo heeft, indien mijn geheugen mij niet bedriegt, bij eene beroemde en beruchte beraadslaging, een onzer volksvertegenwoordigers gezegd. Zij verschilt dus, naar die beschouwing, niet bijzonder veel van het exercitie-plein, en de meester van den sergeant, die zijne rekruten marcheren leert, met en benevens de lading in zóó veel tempós.
Iets heeft de kostschool in dit opzigt vóór, in zoo verre zij tevens eene delegatie is der ouderlijke magt, eene algemeen erkende vereeniging van opvoeding en onderwijs. Toch hebben sommige ouders van die ‘opvoeding

{==99==} {>>pagina-aanduiding<<}
per trimester’ ook al wonderlijke begrippen. En het doet zeker iets tot den dissonant, die in het dubbele woord kostschool ons toeklinkt, dat de weg naar Delft, Leiden en Breda, - vooral Breda! - aan de achterdeur den kostschool uitkomt; zoodat het veel grooter aanbeveling is voor een' instituteur, dat hij zóó veel studenten, dan dat hij zóó veel degelijke menschen en echte christenen geleverd heeft.
Van dit bezwaar zijn ten minste de meisjesscholen uitgezonderd. Behalve eenige percenten secondantes en gouvernantes, behoeven zij niet te dresseren, niet op te tuigen, niet uit te leveren; zij geven slechts aan het huisgezin het kind, dat zij daaruit overnamen, als een ontwikkeld meisje terug.
Maar één bezwaar deelen beide, jougens- en meisjesscholen, eerlijk te zamen. Er is namelijk altijd eene reden, waarom men een kind naar de kostschool zendt. Ongelukkig meestal de onderwijzer, zoo die reden in het kind zelf ligt! - zoo het niet eene moederlooze is, voor wie men huiselijke opvoeding zoekt; een jongen van aanleg, waarvoor elders de geschikte opleiding ontbreekt; maar een wild paard om te temmen, een stootende os om te muilbanden; ja! zelfs een schoppende ezel om aan den stok te gewennen, of een valsche slang om de giftige tanden uit te breken! Zoo toch wordt de kostschool het Mettray en Montfoort en Talitha, voor wie 't zelf betalen kan. En de meester of jufvrouw moet het boeten; 't is immers hunne zaak, hoe dat weêrbarstige karakter in te toomen, die halsstarrige traagheid met een nieuw leven te bezielen, of het bedriegelijke weefsel des harten te ontwarren. De onderwijzer is tot martelaar in dezen geboren. En hoe weinigen zijn nog regt dankbaar, waar zulk een proefstuk gelukt! - Ouders of voogden? Maar zij betalen er immers voor, en verlangen met regt ‘waar voor

{==100==} {>>pagina-aanduiding<<}
hun geld.’ - En de kinderen zelve? Te lang zijn zij bedreigd met het strafbataillon, waar ze eindelijk werden heen gezonden; en zij beschouwen zich als in hun natuurlijk regt te zijn, wanneer zij een' zekeren guerilla's krijg voeren tegen den hun opgedrongen' opvoeder, of hem uittarten door lijdelijken tegenstand. Het paard luistert nog met vrolijke hoovaardij naar de zweep van die hem temde; en de hond kust de hand, die hem sloeg; - maar niet de mensch, niet het kind, ten minste in den regel niet.

Is 't haast lang genoeg geredeneerd? - Och ja! Ik wilde u eigenlijk het stil gepeins beschrijven dier nog jeugdige vrouw, die de fijne vingeren half uitgespreid aan den slaap van het hoofd leunt, en van onder de zijden wimpers haar sprekend oog rigt door het geopende venster heen. Zij was, in mijne verbeelding, de bezielde gedachte van daar straks, de beschermgeest der kostschool, die zich niet al te zeer over hare miskenning beklaagt, maar die school toch met warmte verdedigt: want 't is hare taak, haar leven! Die daar spelen en dartelen in den tuin, het zijn hare kinderen; zij draagt er een moederhart voor, en behoeft daarbij tevens vaderlijke wijsheid en kracht. Dat was haar de schoonste levenstaak, van dat de ernst des levens op haar begon te wegen; die kinderen zijn eene behoefte, voor hare beurs niet alleen, maar allermeest voor haar hart....En zij vatten het niet, die dartele nufjes! Wat wonder? Zij begrepen het niet eens regt van eigen vader en moeder!

‘Altijd het oog op uwe kinderen, minette?’ zoo spreekt eene oude vriendin bij het binnen komen: ‘'t Is immers uw rustuur? Zij zijn goed bezorgd. En toch sta ik daar al een' geruimen tijd in de deur, en uw hoofd

{==101==} {>>pagina-aanduiding<<}
is zoo onbewegelijk naar buiten gerigt, als of het afbreken zou, wanneer men het met geweld omdraaide. Ik wil wedden, al is mijn bezoek en mijn discours ook nog zoo intéressant, dat gij stellig iedere vijf minuten drie maal ter sluiks naar buiten kijkt.’
De aangesprokene grimlachte, en gaf der binnenkomende de hand. Er zijn loftuitingen, die er bij winnen, dat zij in den vorm van eene berisping zijn ingekleed. Men kan deze dan ook gemakkelijker, zonder van schaamte te blozen, zich toeëigenen.
‘'t Is waar, cateau! Ik leef in mijne élèves; en ik geloof, dat ieder dit doet, die waarlijk opvoedster is. Mij dunkt, zonder dat moet onze stand in de maatschappij wel het zwaarste martelaarschap zijn. Ik zat daar juist, al opmerkende en waarnemende, die bezwaren wat partijdig te wegen en breed uit te meten; maar gij hebt mij doen gevoelen, dat zij mij juist eene levensbehoefte zijn; dat het mijne bestemming is, een werktuig te wezen in de hand des grooten Opvoeders, om zijne kinderen te behoeden voor afdwalingen, en nader te brengen tot het huis des Vaders met zijne vele woningen. Eene behoefte zelfs is het mij, om daarin vergeten te arbeiden of miskend te worden, opdat ik niet mijn loon weg hebbe op de aarde!’
De bezoekster scheen een weinig moeite te hebben, om dien weldadigen indruk harer ingewikkelde lofspraak zoo terstond te begrijpen. Of wilde zij dien vernieuwen of versterken welligt?
‘'t Is wèl, minette! alles wèl. Maar al hebt gij genoegen in uw vak, - dat men er waarlijk ook wel bij noodig heeft! - de boog wil toch niet altijd gespannen zijn. En mij dunkt, als ik den geheelen dag zoo het oog over dat woelige troepje moest laten gaan, ik zou in het rustuur haar eens den rug toekeeren, of mij verre

{==102==} {>>pagina-aanduiding<<}
buiten de muffe schoollucht verfrisschen. Want al zit gij hier voor het open raam, de dampkring der school waait u nog altijd van uwe scholieren toe. Altoos zich op anderen uit te putten, dat kan toch niet! Waarom ook niet eens zelve de frissche levenslucht ingeademd en frissche denkbeelden in u opgenomen? Hier toch, rustuur of niet, zweeft er altijd eene thema op uwe lippen, of eene afkeurende nota schiet u uit het donker oog, zoo lang het uwe kinderen ziet.’
‘Gij vergist u, lieve! juist het tegendeel. In het schooltokaal leeren de kinderen al te zeer van mij; hier moet ik, om de balans in den evenaar te houden, van hen leeren.’
‘Hoe? Ik versta u niet regt.’
‘Dan zal ik mij nader verklaren. Gij weet, dat op mijn instituut meer vrije uren zijn, dan doorgaans bij anderen. Zelfs de gymnastiek, hoe zeer ik overigens haar nut erken, heeft hier geen uur van het vrije spelen ingenomen. Daarover heb ik al menige bitse aanmerking moeten hooren. “Er moest wat meer geleerd worden!” En toch meen ik, door mijn' tijd goed te verdeelen en ijverig te besteden, mijne jeugd genoeg te onderwijzen, en misschien zelfs, om maar aan de eischen des tijds te voldoen, nog te veel. Van al die vrije uren nu breng ik een gedeelte zelf in het midden mijner kleinen door, of doe met haar eene wandeling. Maar een ander en het grootste gedeelte moeten zij, slechts onder de hoogst noodige surveillance, geheel vrij zijn. 't Is een onbereikbaar ideaal, - en ik erken er eene wijze beschikking van God in, dat het dit is! - wanneer men de onderwijzeres of zelfs eene eigene moeder, zich als de vertrouwdste vriendin, als geheel levende in den zelfden kring met het kind en deelende in al zijne gedachten en wenschen, zich voorstelt. Het kind ontwikkelt zich onder

{==103==} {>>pagina-aanduiding<<}
ons oog; het ziet tegen ons op met stillen eerbied, en, zoo 't wèl is, met eerbiedige liefde; maar het vrije leven geniet elk onder zijns gelijken: - de koning zelf onder vorsten, zoo wel als de bedelaar onder schooijers; en waarom dan ook niet het kind onder kinderen? - Dáár, in die uren van uitspanning, wordt de eigen kracht ontwikkeld, de kinderlijke vriendschap gesloten, en zóó de schoonste levensdroom gedroomd. Wat zij dáár spreken en doen, is haar niet voorgezegd; en mij stellen die vrije uren in de gelegenheid, om uit de verte mijne kweekelingen beter nog te bestuderen, dan ik het anders van nabij kan doen; om den ernst van haar volgend leven te leeren voorspellen uit hare kindervreugd. De harmonie en disharmonie der karakters vooral, geeft mij rijke stof tot opmerking; en ik zie soms in de meest verschillende eene onweêrstaanbare onderlinge aantrekkingskracht, die ik wel de harmonie der dissonanten zou willen noemen.’
‘Nu versta ik u beter dan straks, en versta u toch weder niet geheel!’ zoo sprak de vriendin haar, nu ernstiger, toe: ‘Zeker wordt op die wijze uw uitspanningsuur inspanning genoeg; maar daarentegen wordt het spelen uwer kleinen voor u leeren. Wat verstaan zij er weinig van, die ik wel eens heb hooren klagen, dat er bij u wel goed onderwezen werd, maar ook zoo veel tijd verloren ging! Verloren voor het onderwijs misschien, en nog niet eens, daar zij in die uren nieuwe veerkracht om te leeren opzamelen; en zeker niet verloren voor de opvoeding. Alleen uwe “harmonie der dissonanten” moest gij mij nog eens uitleggen. In de muzijk, schoon ik daar niet ver in ben, begrijp ik er iets van: omdat dissonanten wel niet harmoniëren, maar dikwijls de overgangstoonen zijn, waaruit de schoonste harmonie geboren wordt......’
‘Juist. En zoo is het ook in het zedelijke leven. Niet

{==104==} {>>pagina-aanduiding<<}
alleen, dat tot iedere harmonie verschillende toonen noodig zijn, en de versterking van den zelfden toon niet voldoet; en dat zóó ook gelijke karakters elkander soms afstooten, terwijl er eene aantrekking bestaat tusschen die genen, die in elkander vinden, elk wat zij zelf missen; - maar er schijnt soms ook een bepaalde strijd, eene disharmonie noodig te zijn, om de onderlinge betrekking en overeenstemming te doen geboren worden; zoo als de Duitschers zeggen: Die sich meinen, Werfen sich mit Steinen.’
Maar het scheen, of dit spreekwoord een' boozen geest wekte, dien men hier allerminst op dit oogenblik wachtte; ja! als of werkelijk, daar aan het einde van den grooten tuin, men elkander met steenen wierp. Zoo hevig keften de fijne meisjes stemmen, de eene tegen de andere; en het vreemdste mengelmoes van fransch en engelsch, hollandsch en duitsch, van snikken en gillen, lagchen en bestraffen, naderde al meer en meer het hof van appèl: - het open venster, dat men anders zoo eerbiedig ontweek! - De arme secondante, met de surveillance belast, was zeker niet het minst van allen te beklagen: want om haar ‘gezag bij procuratie,’ dat nooit meer dan hoog noodig was in den tuin werd geëerbiedigd, te handhaven, zette zij hare stem op de hoogste snaren, en vond toch niet ééne trouwe toehoorster; behalve een gebrekkig, ziekelijk meisje, dat aan hare zijde op krukjes voort strompelde, en zich, door al het gewoel verschrikt, krampachtig aan hare beschermster aansloot.
Toen het troepje tot onder het raam geavanceerd was, begon er eene reclame in dissonanten, die volstrekt niet harmoniëerden; en die alleen de beide hoofdpersonen in deze procédure al spoedig deden herkennen, daar de eene met eene uitdagende fierheid van de overigen afgezonderd stond, en de andere weenende en jammerende in het midden der vriendinnetjes, die haar beklaagden. Over deze

{==105==} {>>pagina-aanduiding<<}
allen klonk op eens het bevel van boven: ‘Wees zoo goed, jufvrouw! om met jenny en Eugénie een oogenblik in de leerkamer te gaan; ik zal ze straks bij mij roepen, en jufvrouw annette zal de surveillance wel zoo lang overnemen.’
Terwijl deze order met looden schoenen werd uitgevoerd, vroeg de onderwijzeres aan hare vriendin: ‘Ziet gij nu de vruchten der vrijheid? Gij aarzelt; gij fluistert misschien, of het ook losbandigheid is? Neen, cateau! maar het is ontwikkeling van leven, van karakter, van kracht; mits er altijd eene opvoedster bij de hand zij, om er de uitspattingen van in te toomen. De meeste menschen, vooral ouders en onderwijzers, zijn tevreden, als hunne kinderen zoet zijn: dus gedwee, gehoorzaam, stil. Dat is onnatuurlijk. Verlangen wij, als discipelen van christus, dat onze kinderen zich zelve leeren kennen; den natuurlijken mensch in hen, opdat die vernieuwd en bezield worde door zijnen geest? Wel nu, zoo worde dan die oude mensch niet gekortwiekt, gedresseerd; maar hebbe kracht en vrijheid om zich te toonen, zoo als hij is. Het regte gevoel van de zonde, ontstaat eerst door het uitbreken der zonde.’
De bezoekster fronste het voorhoofd, en vroeg: ‘Is uwe leer niet een weinig gevaarlijk, in hare uiterste gevolgtrekkingen althans?’
‘Al naar gij 't neemt. Ik wil het onkruid boven den grond zien, om het met wortel en tak uit te roeijen. Maar God beware mij, dat ik het immer zou zaaijen niet alleen, maar zelfs het een oogenblik langer vrij laten opwassen en vruchten dragen, nadat ik 't heb ontdekt. - Maar hebt gij de hoofdpersonen in het geschil goed opgenomen?’
‘De eene althans. Er was iets stuitends en kwaadaardigs in die tengere blondine met den griekschen neus;

{==106==} {>>pagina-aanduiding<<}
geheel de Engelsche type, dunkt mij, en geen katje om zonder handschoenen aan te tasten. Ik wed, dat zij het lieve kind met het golvend zwarte haar een leelijke poets gespeeld heeft; waarom ook al de andere kinderen voor deze partij trokken. Was die schreijende kleine geene Fransche? Zij had er ten minste iets van. Ik wilde wel eens om een hoekje zien, hoe die twee vijandige mogendbeden, - vijanden door bloed en merg, al schreeuwt men nog zoo luide hunne alliantie uit! - elkander in de leerkamer zitten aan te kijken: omtrent als de geboeide luipaard en gekwetste gazelle.’
‘Gij hebt in zoo verre gelijk, dat jenny pennington eene volbloed Engelsche is; hier alleen geplaatst, om hare Engelsche spraak en haren onbuigzamen Engelschen aard een weinig af te leeren, of - er iets anders bij aan te leeren; - terwijl eugénie de la motte zoo kersversch uit Frankrijk gekomen is. Beider ouders zijn naburen, daar zij twee rijke buitenplaatsen bezitten in elkanders nabijheid; maar 't is, of het beekje, tusschen de twee dennenbosschen in, nog altijd iets heeft van het kanaal, waaraan een oude volkshaat, te midden der blakendste vriendschap, zijn Cherbourg bouwt. De twee familieën zijn wel dikwijls te zamen, maar zij verstaan elkander al zeer weinig. Het afgemetene, methodistisch protestantsche aan de eene zijde; het levenstustige, oppervlakkig godsdienstige aan de andere: kortom geheel de landaard geeft, van het hoofd des huizes tot den minsten dienstbode, aan het eene gezin een geheel ander aanzien als aan het andere. Gij hebt u echter in het karakter onzer kleine Fransche, zoo wel als in dat der andere, eenigzins vergist, en zult u misschien verwonderen, dat, zoo als de eene om hare halsstarrigheid hier is, zoo de andere te huis niet al te best te vertrouwen was. Ik zal beginnen met eugénie te verhooren; maar ik weet, dat ik de regte waar-
{==107==} {>>pagina-aanduiding<<}
heid eerst uit jenny vernemen zal; - als ik haar ten minste aan het spreken kan krijgen: want voor bedreigingen en gezag is zij zoo stom als een standbeeld! - Intusschen weet ik vooruit, dat zij niets gedaan heeft, dan het geen in haar oog het strengste regt was. 't Is gemakkelijk genoeg, jenny te bestraffen; zij verdraagt alles, met een fier stilzwijgen; maar de proef, om haar onregt haar te doen gevoelen, maakt mij dikwijls wanhopig. Heeft zij dat echter eens gevoeld, dan straft zij zich zelve ook. Er is iets in mij, dat spreekt voor zulk een karakter; en al
is ook eugénie de afgod der school, een kind om te stelen of om te bederven, zij heeft hare vleijende leugens, hare boosaardige streken zelfs, meer dan men denken zou. Zij speelt met alles, tot met de vriendschap en de waarheid toe; en men heeft altijd werk, om haar kwaad, dat gelukkig nooit een' diepen wortel heeft, nog niet geestig te vinden toe, en haar berouw bekoorlijk.’
De twee kleinen waren intusschen ontboden. Bevend en snikkend diende, juist terwijl de ernstige opvoedster over haar sprak, eugénie zich aan. Zij leverde tegen jenny eene formele aanklagt in: ‘De meisjes hadden in den tuin gespeeld, en elkander met bloemen bestrooid. Toen was men op den inval gekomen, om die bloemen met water te begieten. Ook jenny had daarin gedeeld, als de anderen. En dáár, midden in dat onschuldig spel, omdat er een enkele droppel op haar borduurwerk gevallen was, - en eugénie had het nog niet eens gedaan! - was de andere opgestoven, en had haar heele schrift met thema's en opstellen, waar zij zoo veel dagen aan gewerkt had, en dat zij juist aan hare ouders zenden wilde, haar uit de hand gegrepen en verscheurd!’
't Was vreeselijk, om aan te hooren. Die Engelsche booze geest! En intusschen was deze ook stilzwijgend

{==108==} {>>pagina-aanduiding<<}
door de secondante naar binnen geschoven, en hoorde alles met een' minachtenden grimlach aan, zonder het ook met een enkel woord tegen te spreken.
‘Spelen is spelen,’ zeide Madame: ‘maar baldadig elkanders werk te vernielen, dat is ernst. En is 't waar, jenny? Hebt gij haar thema-boek met opzet bedorven?’
Het antwoord was, naanwelijks hoorbaar: ‘Ja!’
‘En wie gaf u daartoe het regt, of zelfs de aanleiding? Was 't enkel booze drift en wraakzucht, of hadt gij er nog eene andere reden voor?’
Jenny knikte op de laatste vraag flaauw; maar was nu ook tot geen woord sprekens meer te bewegen. Als het verhoor wat scherp werd, keek zij alleen ter zijde de vreemde dame aan, en sloeg dan het oog weder neêr, zoodat zij deze in 't geheel niet voor zich innam; terwijl het snikken der lieve eugénie om het vernielde schoolwerk jufvrouw cateau, indien zij aan het hoofd der school gestaan had, al spoedig zou bewogen hebben, om haar de volgende twaalf thema's present te doen, of ze voor haar te maken. Daar de bezoekster evenwel bemerkte, dat haar bijzijn het verdere verhoor eenigzins belemmerde, nam zij afscheid. Terwijl hare vriendin haar uitliet, fluisterde zij nog: ‘Zijn dat uwe dissonanten, minette? Dan twijfel ik zeer aan de harmonie.’ ‘Zoo?’ was het antwoord: ‘En ik zeg u, dat deze twee geboren zijn, om vriendinnen te wezen.’
De vreemde was vertrokken; eugénie naar de leerkamer gezonden. Jenny stond daar nog altijd. Toen boog Madame zich achterover in de canapé, om rustig en vast, onder de regter hand door, die zij op de wenkbraauwen legde, hare kweekelinge aan te zien; gelijk zij gewoon was, als zij deze in het hart poogde te lezen. ‘Jenny! jenny! zulk eene wraakzucht, zulk een onregt vooral, had

{==109==} {>>pagina-aanduiding<<}
ik van u niet gewacht; en gij zelve hebt, door uw stilzwijgen, uwe schuld toegestemd.’
‘Ik ben er niet naar gevraagd,’ was het eenigzins scherpe antwoord: ‘Eugénie werd geloofd; ik zweeg dus. Van het geen zij vertelde, is de eene helft waar, en de andere helft gelogen. Ik zat alleen in het priëeltje, aan een borduurwerk, dat af moest; zij wist, waarvoor het was; eugénie is mij wel zes malen komen plagen, om het te laten liggen; en toen ik dat niet wilde, heeft zij moedwillig mijn werk bedorven.’
‘En toen hebt gij het hare vernield?’
Jenny knikte, en zweeg verder bot stil, op de nog al lange bestraffing. Maar de menschkundige opvoedster, die hare woorden juist een weinig rekte, om te beter op te merken, zag wel, dat dit maal althans zwijgen geen consenteren was.

De instructie van het proces was afgeloopen, de uitspraak op morgen bepaald. Weldra waren de avondlessen en het avondbrood gebruikt. De élèves gingen ter rust. De onderwijzeres liet nog eens het moederoog langs de slaapsteden gaan, waarop de onschuld sluimerde, maar ook reeds de hartstogten droomden. Zij hoorde een stil snikken in den eenen hoek; zij zag een wakend oog, door het geopend gordijn, in den anderen. Toen liet zij den nacht zijne rust, maar zorgde, dat 's morgens de beide meisjes niet te laat werden gewekt. Nu begaf zij zich eerst met eugénie in den tuin, en begon op een' toon van beklag: ‘En gij hebt nog tot in den nacht geweend om uw bedorven thema-boek? Het waren de engelsche immers?’
‘Ja, Madame, o ja! 't Is ongelukkig, regt naar. Maar toch, - neen! ik heb nog ergens anders om geweend.’

{==110==} {>>pagina-aanduiding<<}

‘En dat is?’
‘Omdat.......omdat jenny zoo boos op mij is. Ik kan zoo'n strak en boos gezigt niet zien. Neen, zeker niet! en van haar allerminst.’
‘En gij hebt nergens anders om geweend?’
‘Waar zou 't anders om zijn?’ vroeg de kleine ontwijkend, terwijl zij kleurde.
‘Ook niet,’ vervolgde de onderwijzeres op den zelfden diep ernstigen toon: ‘Ook niet, omdat uw geweten u zeide, dat gij kwaad hadt gedaan? Dat gij leugen hadt gesproken, gelasterd? Dat gij mij eene lieve kleine roman hebt verteld, waar uwe ondeugd kunstig in verborgen was?’
Snikkend viel eugénie hare opvoedster om den hals. 't Was gemakkelijk genoeg, haar daartoe te brengen; maar niet zoo gemakkelijk was het, zulke indrukken te bestendigen in een karakter, dat een' al te bewegelijken grond had. in het gevoel, wel fijn en edel, maar ook ijdel en bedriegelijk, nog zonder genoegzamen zedelijken ernst en christelijken zin.
Moeijelijk viel het, om jenny tot een even vertrouwelijk gesprek te dwingen. Het was eene ware vervolging, waarbij de discipel altijd even stil eerbiedig en gehoorzaam zich toonde, maar daardoor juist niet gehoorzaam aan den eigenlijken wil van hare gebiedster, dien zij maar al te goed doorzag. Den geheelen dag had zij iets te doen; telkens was er toevallig iemand bij. De moederlijke vriendin liet echter niet los, en riep eindelijk, daar het ongezocht niet had willen gelukken, jenny na het avondgebed op hare kamer.
Zij sloeg tegen haar een' geheel anderen toon aan. Er was kracht in dit karakter, dat door nog hooger moréle kracht moest overwonnen worden. Zij wist, dat de eenige weg om haar tot spreken te brengen, en haar aan het

{==111==} {>>pagina-aanduiding<<}
genot van stil en onverdiend lijden te ontrukken, was, dat zij haar van onregt beschuldigde. Toen zij dus, met hoogen, christelijken ernst, sprak van het lage der wraakzucht; van den diefstal, door het willekeurig vernielen van haar werk eugénie aangedaan; toen hief jenny het groote blaauwe oog op, en sprak met eene diepe stem, die van bedwongen aandoening beefde: ‘Ik deed geen onregt, Madame! ik heb niets anders gedaan, dan dat ik mijn eigen werk heb vernield.’
‘Uw eigen werk?’
‘Ja, Madame. En ik doe misschien meer zonde met het te zeggen, dan ik bedreven heb met het te doen.’
Daar jenny scheen te aarzelen, om eene verklaring te geven van hare eigene woorden, vatte hare opvoedster hare hand en sprak met diepen ernst: ‘Zwijgt gij liever? Dan zal ik het u zeggen. Gij en eugénie hebt in den beginne te zamen afgesproken, dat gij haar aan het engelsch zoudt helpen, en zij u aan het fransch. Om onafhankelijk te zijn van hare hulp, hebt gij nacht en dag doorgewerkt, en kunt die nu gemakkelijk ontberen. Maar gij hebt uwe voogdij over haar, die zoo veel doorzettendheid niet bezit, behouden; en uw trotsch hart wil haar uwe meerderheid nu en dan eens regt doen gevoelen. Ook die themás hadt gij voor haar gemaakt, en gij hebt gemeend, ze daarom weder te mogen vernielen; als of men regt behoudt op een geschenk, dat men eens iemand gegeven heeft! Zie, jenny! gij hebt er een genoegen in, om alleen te staan; alléén, als een ijsberg, als een marmeren beeld! Ik weet het, gij zoudt geen onregt willen of kunnen doen, als gij er u van bewust waart; maar de geest van christus, mijn kind! is geen strijd om regt, geen weêrwraak, al is die nog zoo regtvaardig: - hij is de liefde. - Dat weet gij ook wel, en gij kent de spreuk, dat zonder liefde al uw regt, al uwe deugd, al uwe strenge godsdienstigheid, een klin-
{==112==} {>>pagina-aanduiding<<}
kend metaal is en eene luidende schelle; want die niet lief heeft, heeft God niet gekend: God is liefde. Ik heb u heden naauwkeurig nagegaan; gij hebt den strijd volgehouden, niet enkel tegen mij, maar ook tegen eugénie, die u den ganschen dag heeft gezocht, om zich weder met u te verzoenen; ja, ook tegen u zelve: want uw hart is beter, dan gij weten wilt. Gij gevoelt, gij hebt lief, en gij wilt het niet toonen. Is dat ook regt?’
En jenny boog het fiere hoofd, maar sprak nog geen woord van berouw, geen enkel woord. Alles moest rijp worden in haar, en het rijpte langzaam: het berouw zoo wel als de zonde, de liefde als de haat. Als zij eens een enkel woord van berouw sprak, dan gevoelde zij het ook diep en lang, en het was vruchtbaar. Maar nu hield zij den strijd nog vol; zij martelde zich zelve onuitsprekelijk; en het was eerst na drie strakke dagen en slapelooze nachten, dat zij eugénie weder aan haar hart drukte. Doch nu was 't ook geheel vriendschap, verzoening, berouw. Het was niet om hare vriendin te schijnen, of er de voordeelen van te trekken, maar alleen om het te zijn. Was dit ook bij de andere zoo? Zocht deze ook toevallig die vriendschap zóó sterk, vóór den dag van het engelsch spreken, haar' kwaadsten dag van de week? Was dit haar zelf wel helder, haar gevoel wel onvermengd? Ik durf het niet beslissen; maar vriendschap was het toch zeker ook, of behoefte daaraan: - behoefte aan de verlorene harmonie, de harmonie der dissonanten.
En weder was de beminnelijke Fransche jenny's protégée bij den ernst, en de stugge Engelsche wederkeerig eene protégée van eugénie bij al de dwaasheden der kostschool. Als vriendin van jenny, was eugénie knap genoeg; als vriendin van eugénie, was ook jenny welkom bij de spelen der vrolijke bende. Er was geen angel ach-
{==113==} {>>pagina-aanduiding<<}
ter gelaten van den bijensteek, en de honig smaakte weder even goed. Gelukkige jeugd!

2.

In de wereld.

‘Hebt ge ze, hendrik!’
‘Rijpe? ja, maar niet van de uwe. 't Zijn geen kanteloepen; en ik meen, dat voor uw volk onze gewone meloenen te gemeen zijn.’
‘Gewone of niet, maar van daag moet de tafel in orde wezen; en ik kan nu eenmaal de mijne niet rijper maken, dan ze zijn. Gij zult er dus wat oversteken? Uw volk weet er van.’
De lezer gelieve indachtig te zijn, dat het woord volk hier niet gebruikt wordt in de grootsche beteekenis, die het op de wereldkaart heeft; maar eenvoudig naar het spraakgebruik der dienstboden. Want al stonden onze beide tuinlieden dáár, aan deze en gene zijde der beek, als parlementairen eener Engelsche en Fransche familie, zij hadden volstrekt geene verhevene denkbeelden in het hoofd over de verhevene alliantie der twee natiën.
Eene plank werd gelegd, en de meloenen gingen er over. Als echte Hollanders besloten zij, - niet de meloenen, maar de tuinlieden: - die uitwisseling met eens aan te ketsen en te praten.
‘Er zal wat te doen zijn, arie!’
‘Noem mij toch alex; voor geen geld mogt onze freule het hooren.’
‘Uwe freule? Dat spijtige ding, met haar' opgetrokken' neus? Neen, dan is de onze anders! Zij vliegt wel wat wild door de paden, en plukt af, rijp en onrijp; maar

{==114==} {>>pagina-aanduiding<<}
boos kan ik op haar niet worden. Kijk! 't is een kind om te stelen, en toch een heele dame. Sedert zij te huis kwam, is 't hier een geheel ander leven; anders reden en rosten Mijnheer en Mevrouw, de een de eene deur uit en de ander eene andere; - maar nu!’
‘Ja, hendrik! ik geloof ook, dat het een lief meisje is; maar zie, onze freule moet gij toch zoo ver niet weg gooijen. Eerst had ik 't op haar ook niet, ik wil 't wel weten; maar sedert mijn kind zoo erg ziek geweest is, en zij er nacht en dag bij was, omdat mijn arme, zwakke vrouw, die al meer dan half lam is, er niets aan doen kon, sedert dien tijd heb ik respekt voor haar. Zie! dat is maar waar van die Engelschen: trotsch zijn ze en kort af; maar als 't er op aankomt, kan men op hen rekenen, en niet het minst op freule jenny. En dan, daar is nog stichting hier in huis, en bij u niet. Dat heeft een christen mensch toch noodig, en het geeft zegen.’
‘Noemt gij 't stichting, arie of alex! als men des zondags zoo deftig heen en weer kuijert, als of men de paden moest meten, en zelfs de jonge jufvrouw op het klavier niets dan psalmen speelt? - “De vogels loven God met zingen en springen!” zei mijn juffer, toen ik haar eens vroeg, of zij ook niet naar de kerk moest. En 't is toch waar ook, de godsdienst ligt niet in al dat bidden en psalmzingen.’
‘Ja en neen!’ sprak de ander met zekere vrome boeren wijsheid: ‘Dat is al naar gij 't neemt. Die “Heere! Heere!” zeggen, die zijn 't hem niet; maar hier wordt er naar geleefd ook. En is 't voor een jong mensch al eens moeijelijk uit te houden, vooral zoo'n Engelsche zondag, 't is toch stichtelijk voor een dienstboô, als tot in de keuken toe de Schrift gelezen wordt, en de mevrouw zelf nog eens om een mensch zijn ziel denkt.’
De lezer heeft al bemerkt, dat wij hier oude kennis-
{==115==} {>>pagina-aanduiding<<}
sen ontmoeten zullen, in het tweede tijdvak van haar leven; en dat wij voorloopig de oordeelen van oude bedienden over haar hooren, van beide zijden van het kanaal. En dit oordeel is niet altijd zoo geheel te verwerpen. Het zou nog wel wat fijner uitgeplozen zijn, en mogelijk zelfs het gesprek wat warm geworden: - want voor godsdiensttwist is het, in ons laag en koud land, een bijzonder welige grond; - maar eene welluidende stem riep aan de eene zijde ‘alex!’ en van de andere werd op vrolijken toon: ‘henri, henri!’ geroepen. En de overburen verdwenen in het groen, zonder bijkans elkander hoorbaar te durven groeten.
En 's middags stond er heel wat meer op tafel, dan de meloenen van de overzijde. Want Sir pennington was niet gewoon te bezuinigen, wat eens zoo wezen moest; en vooral niet, waar de eer van zijne familie, en zoo hij meende, die van geheel old England in betrokken was. Hij zou liever, honderd dagen aan een, zich met eenvoudige beefsteak en een glas porter beholpen hebben, dan dat hij op zulk eenen dag vorstelijke weelde had gespaard. En dat gold nu dubbel, omdat hij ook de eer van eene firma, een vennootschap, eene naamlooze maatschappij, - of hoe het ding heeten mogt! - had op te houden. Want hij had zeker diplomatiek en te gelijk feestelijk aanzien, deze disch, die al de équipages uit de nabuurschap had in beweging gebragt, en zelfs uit de stad aanzienlijke gasten gelokt. Maar weder hooren wij den uitleg liever achter de schermen, dan dat wij lang zonder gids omdolen in die schitterende zalen, waar de diepere bedoelingen van het leven onder het waas van vlugtig levensgenot verborgen zijn, en de vruchten, die men van het prachtig diné hoopt, door bloemen gemaskeerd.
Zij zitten nu rustig te zamen, onze beide tuinlieden:

{==116==} {>>pagina-aanduiding<<}
want het middaguur daar binnen, is in den tuin al avonduur. En nadat hof en broeikas voor huis en tafel geplunderd zijn, zal wel in het eerste uur niemand meer naar buiten komen zien. Ook heeft jenny gezorgd, dat de zwakke vrouw van den tuinder iets fijns en edels van de tafel heeft te huis gekregen; en wat de keukenmeid, - die, naar de booze wereld fluistert, den aanstaanden weduwenaar in voorraad troosten wil! - er heeft bijgevoegd, zullen wij hier niet verklappen.
‘Zoo als ik dan begon te zeggen,’ mummelt de gefingeerde alex, nog met een boutje tusschen de tanden: ‘godsdienst is hier in huis, voorbeeldig! Mevrouw bezorgt zelve de traktaatjes voor de arme ziel van mijne betta, en soep voor haar zwakke maag. Zie! dat doet je hart goed, en 't is krachtige kost: - de traktaatjes, meen ik.’
Deze laatste opheldering is wel noodig, in den mond van zoo'n smakelijken eter. Hij veegt dien juist af, en vervolgt, terwijl hij buur hendrik een paar van de pasteitjes der keukenmeid toedient: ‘Maar wat er nu van daag te doen is? Zie, dat is meer als regt toe. Ik weet wel, wat ik weet, van onze Miss jenny! Een booi is maar een booi, en deelt in de geheimen niet; maar ik heb mijne ooren toch niet voor niet, en mijne oogen even min, zou ik denken!’
‘Ei zie! En dat met dien Duitschen snoeshaan, dien ze hier Jonker noemen?’
‘Jonker noemen? Of hij 't niet was, zou ik denken! Jonkheer....laat eens zien!...van de roelebak. 't Is een vreemde naam, maar een voornaam persoonaadje en deftig ook. Zie, hij past hier zoo net; en ik moet zelf zeggen, dat het een knap paar is.’
‘Kijk, arie! dat heb ik juist tegen dien man. Als hij de beek over is, is hij een Franschman, en een En-
{==117==} {>>pagina-aanduiding<<}
gelschman daar ginds. 't Is, bij mijn ziel! niet in orde met dien mof. De kamenier, hanchen, die toch ook uit dat land is, weet er meer van. Ze zien elkaâr zoo raar aan, maar de meid wil niet klappen.’
‘Jongens! wat je zegt? Ei, kijk! Als ik daar wat zekers van wist, dan zou ik zoo in staat zijn, - maar neen! ik zou tegen ons volk van zulke dingen niet durven spreken. De Engelschen doen je zwijgen, als of je de tanden op elkaâr geënt zijn; en dat enkel door het aankijken. Dat is met uw vrolijke springers beter. Maar zeg eens, weet gij het ook, waarvoor die Jonker eigenlijk hier komt? 't Gaat me wel niet aan; maar ik heb toch dikwijls gedacht: “Wat of al die vreemden zoo bij elkaâr brengt?” Me dunkt, 't is niet enkel voor pleizier. Ik heb wel eens iets gehoord van eene zekere mijn, geloof ik.’
‘Juist zoo. Onze mijnheeren, hoe slecht ze anders bij elkander passen, hebben beiden een groot aandeel aan eene nieuwe zaak, niet ver over de grenzen, te...te...nu ja! de naam doet er niet toe; maar althans, daar staan duizenden in, en duizenden ook. En nu is die Jonkheer van...van....zoo als hij heeten mag! - de eigenlijke uitvinder of uitwerker, zal ik zeggen, die de mijnen aan den gang maakt. Hij moet er ook wel wat geld in hebben, maar bij lange na niet zoo veel, omdat hij het verstand heeft: want dat leeren zij daar in Duitschland, en noemen dat “bergwerken.” Zoo heb ik althans hooren zeggen: want er wordt hier meer over gepraat, en dus ook meer gehoord. Maar ik weet het niet; hij praat me te mooi, die mijnheer. Hier vrijt hij zoo wat over jufvrouw eugénie, die er den gek mede steekt, zoo als met alles; en dáár met Miss jenny, die er eene preek op loopt maken.’
‘Wat je zegt! Dan zou 't al een gemeene suppliant zijn! En of er van het zink dan ook wel veel te regt

{==118==} {>>pagina-aanduiding<<}
zal komen, zal de vraag zijn. 't Moet anders een rijk ding zijn, zoo'n zinkmijn, nu al het lood weg gaat. Nu! dat is tot daar aan toe; van onze freule zou 't mij maar spijten. Om u de waarheid te zeggen, men fluistert hier zoo algemeen, dat het van daag eene soort van verlovings-partij is.’
En zoo als in het tuinmanshuisje gegist werd, zoo werd ook in fijne zinspelingen en ingewikkelde toasten daar binnen gesproken. Op den Franschen nabuur en enkele Hollandsche vrienden na, waren de overigen Engelschen. Een van hen had, als vriend van den huize, zijnen buurman een half woord ingefluisterd; en deze liet niet na, er een heel woord van te maken. De zaak kon nog niet publiek worden, zeide men; er mogt dus geene eigenlijke felicitatie plaats hebben. De hoog adellijke familie van Jonkheer adolf von rudelsbach moest er nog in worden gekend, en die schuilde diep in Oostenrijk. Dus een traktaat, dat in orde was, op de ratificatiën na; - ‘met een' slag om den arm,’ zoo als arie de tuinman zou gezegd hebben.
Het zaadje van goed geruchte was, in de drooge antichambre, niet te vergeefs gezaaid. Het droeg honderdvoud, toen het in de eetzaal met geestrijk vocht werd besproeid. En in de daad, wat de tuinman zeide, was zoo: 't was een knap paar. Hij met het hoog gewelfde, misschien wel wat al te ronde voorhoofd, waar de blonde lokken om krulden; met het drijvend blaauwe, eenigzins schwärmende oog, en bijna al te blanke handen; en zij, de fiere dochter Albions, met het schoon besneden profil...‘Een knap paar!’ fluisterden ook de gasten hier en ginds. Maar dáár aan de overzijde, daar fluisterde men het niet: want daar zat de heer de la motte, als een oude Adonis, te praten met eene stijve Engelsche buurjuffer, die zijne complimenten eerst

{==119==} {>>pagina-aanduiding<<}
verstond, als ze reeds lang voorbij waren; en hij scheen niets van dit alles te willen merken. Dáár zat ook eene Fransche dame, die met al de vlugheid en het vuur eener Parisienne, de geheele intrige doorzag; en een weinig verder ook nog eene vriendin van jenny, met den broeder van deze voor bladvulling aan hare zijde: - onze eugénie, met hare beminnelijke luchtigheid, maar waar nu een trek over zweefde, die meer dan ernst was, en zelfs meer dan spijt; een trek, onverklaarbaar schoon en toch ontroerend; een trek, die den menschenkenner denken deed aan den Satan, zich hullende in het kleed van een engel des lichts.......
Was het de duivel der jaloezij? Was het liefde; ware, reine liefde, diep gekwetst door de voorkeur, aan eene andere geschonken? Maar neen! de gekwetste liefde draagt het rouwkleed, als over een' doode, maar niet het bedriegelijke slangenvel. Al doorzag ze het zelve zoo niet, eugénie, omdat de ernst der zelfbeproeving haar nog altijd, ook na eene zorgvuldige opvoeding, ontbrak: - het was geene liefde of jaloerschheid, maar coquetterie, die haar aanprikkelde, om het gewaagdste spel te spelen; om haar vriendin te ontrooven, wat zij zelve niet eens zou begeerd hebben; om te toonen, wat het vuur van haar raven-oog vermogt tegenover dien vasten arendsblik. De jaloerschheid verteert zich zelve; de coquetterie begint met het een ander te doen.
Het werd avond, en een heerlijke avond ook. De tuinlieden waren reeds lang weder op hunnen post, en de paden al meer malen doorwandeld. De Engelschman, wien een zomersche dag zelfs op verre na nog niet laat genoeg werd, had er alles op ingerigt, om de gasten te doen blijven, die meest allen door ketenen van zink aan hem en het lieve paar waren gekluisterd. jenny en adolf wandelden nog de laatsten van allen, en hij knoopte, met

{==120==} {>>pagina-aanduiding<<}
veel takt, tirades van byron en schiller aan elkander: de vroomste en verhevenste, van de wel altijd verhevene, maar niet altijd vrome dichters. Jenny liep peinzend aan. zijne zijde; peinzend over de heerlijkheid van Gods schepping, nog meer dan over die van het paradijs der liefde. Want hare genegenheid voor den vreemde was eene kalme overeenstemming, gepaard met bewondering voor den man, die hare studie van natuur en kunst zoo uitnemend aanvullen en volmaken kon. Misschien, - het lag wel in haar! - had zij nog meer met haren adolf gestudeerd, dan dat zij hem zelven bestudeerd had. De verhevenste geesten zijn dikwijls het armst in dagelijksche en banale menschenkennis.
Nu gingen op eens de vleugeldeuren der prachtige tuinkamer open, en een verblindend tal van waskaarsen lichtte, tusschen groen en bloemen door, uit de dubbele suite. De drie kamers waren, met even veel pracht als smaak, tot eene groote danszaal ingerigt. Mama had dit maal hare puriteinsche strengheid laten zwijgen voor den nationalen trots van haren echtgenoot; en, zoo als zij toch ook heimelijk meende, voor de eer en het levensgeluk van haar kind. Weldra openden dan ook adolf en jenny het bal: hij met de hem eigene bevalligheid, en zij met die onberispelijke netheid, die toonde, dat ze zelfs den dans bestudeerd had. Dit was het sein tot eene algemeene beweging, waarin zelfs onze oude Adonis zijne stijve buurvrouw mede sleepte; terwijl bedaarder gasten op den achtergrond schuilden bij Mevrouw pennington, die van den beginne af zich had verontschuldigd. Zoo als gewoonlijk, verwekte de dans den danslust; en de aangebodene ververschingen hadden op de jonge lieden beurtelings een kalmerend en opwekkend vermogen, dat eene zekere zedelijke dronkenschap verwekt, misschien nog erger dan de zuiver natuurlijke. Bij de toenemende danswoede, terwijl

{==121==} {>>pagina-aanduiding<<}
zelfs jenny vrolijk werd, scheen eugénie met eenen ernst, die haar anders vreemd was, een vast plan te volgen. Zij werd altijd gezien, waar zij juist wilde gezien worden, en zóó als zij het wilde. Zij scheen bij uitstek vertrouwelijk met haar' stijven nabuur; dan vooral, wanneer de Jonker, die intusschen ook met anderen danste, langs haar heen zweefde. Een en ander maal reeds door hem ten dans gevraagd, had zij hem even spijtig als bekoorlijk afgewezen; en door zijne hoe langs zoo dringender uitnoodiging eindelijk daartoe overgehaald, overtrof zij, als eene andere salomé, zich zelve.

Lezers! ik wil geene zedepreek houden tegen het dansen; maar toch, zou er in zulk eene golvende zee van verhitte en te gelijk verfijnde hartstogten, nog plaats over zijn voor het gebed? Ik veroordeel de eenvoudige, hartelijke, kinderlijke vreugde niet. Ook de bruiloft te Kana zal men wel met muzijk en dans gevierd hebben. Maar.......

De danswoede zonk, als het felle stroovuur, in haar eigen asch neder en doofde uit. De laatste paren zetten zich, of verspreidden zich weder. Jenny was reeds lang ter zijde van hare moeder gezeten, het voorhoofd gefronst, den blik strak, ontevreden - op zich zelve of op een ander? - Haar vader, door een soort van stillen dronk inwendig aangeprikkeld, schoon voor het oog altijd even stijf en afgemeten, giste er de reden van, en ging op wraak uit: want bij het terug komen der gasten, die zich reeds weder groepeerden tot afscheid, werden er nog altijd twee gemist....
Dáár hoorde men op eens een' gil. Allen vlogen op. Het onverwachte geluid kwam uit een digt priëeltje; maar op dien gil volgde geen enkel woord. Alleen zag men

{==122==} {>>pagina-aanduiding<<}
den zwaren Engelschman, op zijn' gewonen stap, naderen met een jong mensch, dien hij bij den kraag vast hield; en hoorde men hem, even koud als altijd, roepen: ‘John! inspannen en het goed naar beneden brengen; Mijnheer gaat ook heen.’
En eugénie verschool achter hare ouders het gloeijend rood gelaat, straks nog zoo fier, maar nu neêrgeslagen en met de handen bedekt. Maar Papa boog zich, even beleefd als altijd, voor gastheer en gasten, terwijl Mama zich bedwong, der gedachten en der plannen vol.
‘Waar heen?’ vroeg de koetsier een oogenblik later, vrij knorrig om dien onverwachten rid.
De heer de la motte schoof, altijd buigende, naar den verlegen' vreemdeling toe, en sprak, als of het eene gewone politesse was: ‘Wanneer de Jonker mijne eenvoudige woning voor lief wilde nemen? - - - Naar mijn huis, als 't u belieft, koetsier!’

In de volgende maand ging de familie pennington op reis; reizende als Engelschen, die alleen de kunst verstaan, om op reis altijd te huis te wezen, als of zij overal een' centenaar Engelsche lucht en een' last Engelsche aarde mede namen. Maar ook op den top der Alpen zag jenny nog altijd die plek, die danszaal, dat schitterend avondlicht, dien onverwacht verdwijnenden gast. En terwijl zij in den beginne telkens op dat gezigt beefde van verontwaardiging, volgde er later nu en dan ook een diepe zucht, waarbij zij fluisterde: ‘Arme eugénie!’ - Zij had gemokt en getoornd, en daarna met hare moeder gebeden; ja! gedankt zelfs, daar Gods voorzienigheid, door een' enkelen stormachtigen dag, haar geheel een omwolkt leven bespaard had. En toen zij nu, dáár op de hoogte der bergen, ruimer lucht inadcmde, en zich als nader bij den hemel gevoelde, keerde al meer en meer in hare gebeden

{==123==} {>>pagina-aanduiding<<}
die naam terug, die haar echter telkens pijnlijk aandeed, en dien zij ook soms weder met diepen afkeer van zich wierp: de naam der ‘arme eugénie!’
En Sir pennington zelf? Hij zweeg. Hij zweeg in dien nacht, bij de afreis, op den top der Alpen. In het zwijgen lag zijne kracht en zijn trots.

3.

Nog eens op de school.

‘Voorwaar, voorwaar zeg ik u, ten zij dat iemand wederom geboren worde, hij kan het koningrijk Gods niet zien.’ Zoo sprak de Heilige tot nikodemus. En toen deze verwonderd vroeg: ‘of ook een mensch, eenmaal volwassen zijnde, weder kon terug keeren in den moederschoot, om op nieuw geboren te worden?’ antwoordde jezus: ‘Het geen uit vleesch geboren is, is vleesch; maar alleen wat uit den geest geboren is, dat is geest.’
Zie daar ons antwoord, als-iemand onder mijne lezers den uitleg vraagt van het opschrift: ‘Nog eens op de school!’ - Kan ook iemand, eens volwassen zijnde, weder kind worden, en op de schoolbanken terug keeren? Ja en neen! geen kind in jaren en gestalte; eigenlijk niet eens regt een kind in het verstand, maar wel in het kinderlijk, leergierig gemoed; gelijk de Heer bij twee andere gelegenheden zijne discipelen vermaant, om weder te worden als de kinderkens, en zóó in te gaan in het koningrijk Gods. Wat uit vleesch geboren werd, is vleesch; en wat als vleesch opwast, het blijft vleeschelijk en zinnelijk. De opvoeding van den geest volgt dikwijls eerst of wordt voltooid, in latere jaren. Wèl hem, wien het dan aan

{==124==} {>>pagina-aanduiding<<}
dien kinderzin niet ontbreekt! En de school, waar die lessen het diepst 't gemoed ingaan, vroeger slechts in het geheugen geprent of door het verstand toegestemd, - de naam dier school is: beproeving, tegenspoed. Zoeken wij hier dan nog eens op, wie wij vroeger aantroffen in de school der kindschheid, en later in den schoot der weelde.

Maar hoe? Zien wij daar niet eene oude kennis? Ja, 't is de zelfde, die wij vroeger zagen zitten met den peinzenden blik op hare élèves gevestigd, en die nu den zelfden blik rigt naar eene onbestemde verte, eene onafgebroken rei van statige ijpen langs; terwijl zekere juistheid, afgepastheid bijna, in houding en gang, van de gestadige zelfbeheersching getuigt, die hare levenstaak vereischt. En weldra hooren wij nog eene andere bekende stem, die verwonderd vraagt: ‘Gij hier, minette?’
De aangesprokene stond stil en grimlachte. ‘Nu ja! ik hier, en wel voor zaken, gelijk ik hier duizenden door een zie woelen, die mij zoo veel te denken geven, dat ik voor een oogenblik de vrije lucht zoeken moet.’
‘Zaken? Gij behoeft toch niet te reizen voor uw vak, of er een' commis voyageur op uit te zenden, daar gij altijd, zoo veel ik weet, nog werk genoeg hebt, om aan de vele aanvragen te voldoen.’
‘Maar moeten dan zaken altijd geldzaken zijn? Speculatie, eigenbelang? Mijne vriendin is toch nog niet door de lucht der koopstad besmet? Maar ik zal u uit den droom helpen. Ik zoek niet leerlingen, die komen zullen, maar die er geweest zijn en heen gingen. Ik kom zien, of er iets van al mijnen arbeid te oogsten valt. Onder haar, die ik zoek, zijn er vooral twee, die mij steeds bijzonder interesseerden, als door zekeren magischen band voor geheel haar leven te zaam verbonden in mijn oog.

{==125==} {>>pagina-aanduiding<<}
Ik heb, bij geruchte, van onheilen en afdwalingen gehoord, waarvan ik gaarne het regte weten zou.’
‘Zeker uwe Engelsche en Fransche? Ja, zie mij zoo verwonderd niet aan, dat ik onder een honderdtal het dadelijk geraden heb. Wat gij mij van beiden een en ander maal verhaaldet en ik zelf heb gezien, heeft mij een bijzonder belang ingeboezemd; en naderhand woonde ik er toevallig eene treurige catastrophe van bij, daar ik juist bij oom elding gelogeerd was. Ik heb daardoor, zoo veel ik kon, beider levensloop een weinig bijgeboekt; maar 't is eene lange en treurige geschiedenis. Als gij met mij gaat, zal ik u op de hoogte brengen. Gij doet dan zaken, en een vriendschappelijk bezoek met een. Dat is geld waard voor u, die met den tijd speculeert, als een ander met zilver en goud.’
‘De tijd is ook meer dan goud; hij is platina, zoo gij wilt.’
Weldra waren de vriendinnen gezeten, de sopha was voor het tuinraam geschoven, en de gastvrouw begon: ‘Zeg mij nu eerst, wat weet gij zelve van uwe vorige élèves?’
‘Eigenlijk weinig. Men kon misschien even goed, wanneer voor gevallen van nood de telegraaf maar zoo ver reikte, op eene naburige planeet wonen, als in de besloten wereld van eene kostschool. Maar ik heb iets van mislukte ondernemingen, bijna een bankroet, gehoord. Ik weet, dat beide buitens gelijktijdig verkocht zijn. De penningtons, zeide men mij, moeten hier in de stad wonen, en van eugénie zouden de ouders gestorven zijn. Eigenlijk kunt gij dus gerust voort vertellen; 't zal voor mij geen oud nieuws zijn, daar ik, buiten dien publieken verkoop, niets dan bij geruchte weet.’
‘Nu dan! Gij weet toch denkelijk, wat geheel de wereld weet, dat beide heeren, die anders zoo nagenoeg

{==126==} {>>pagina-aanduiding<<}
even goed zamen pasten, als hun nationale luipaard en arend, door ééne en de zelfde onderneming naar deze streken gelokt waren? Beiden hadden een belangrijk aandeel in eene nieuwe zinkmijn, niet verre van onze grenzen, en daarom hadden zij die woning verkozen. De zaak had echter altijd, zeiden de lieden van de beurs, iets geheimzinnigs. Dit alleen was zeker, en dat scheen den rijken deelhebbers genoeg, dat er jaar op jaar dubbele renten van het ingelegde kapitaal werden uitgekeerd; maar ook, daardoor aangemoedigd, hoe langs zoo meer geld er in gestoken, en nog eene andere mijn, die veel verder lag, er bij aangekocht. Een zekere Jonkheer von rudelsbach was de bestuurder van al die ondernemingen, daar pennington al even veel van zink of mijnwerken wist, als de la motte, en de la motte juist even veel, als pennington. - Deze Jonker nu, die anders in dat vak knap was, moet een doorleerde bedrieger geweest zijn; en daar hij nog op eene laatste storting van kapitaal aasde, heeft hij beide meisjes, even zeer als hare vaders, het hoofd op hol gebragt. Hij heette echter met jenny, als de dochter van den grootsten aandeelhouder, verloofd; en zou misschien met haar gehuwd zijn, - schoon andere geruchten weder zeggen, dat hij reeds getrouwd was, - indien niet de éclatante scène, waarvan ik getuige was, hem op eens had ontmaskerd.’
Deze scène gaan wij voorbij, als ons reeds bekend. De verhaalster vervolgt:
‘Ik had, bij dit alles, vooral eugénie naauwkeurig gade geslagen, en meende toen reeds op te merken, dat zij zich zelve gevangen had in den strik, dien zij voor anderen spande. De coquette te spelen, is altijd gevaarlijk voor een jong en levendig meisje, dat nog in den leeftijd is, waarin het hart zoo spoedig en zoo verraderlijk door liefde ontvlamt. Zij meende alleen te spelen met het vuur,

{==127==} {>>pagina-aanduiding<<}
en zij zengde zich zwaar, brandde zich ongeneeslijk misschien. De oude heer de la motte, - een vorm van een mensch, zonder karakter en zonder nadenken, - trok partij voor den Jonker en voor zijne dochter; en meende te gelijk, den lompen Engelschman eene proeve van Fransche politesse te geven. De arme vader was met dat al diep te beklagen! Toen de deugniet nog eens door eene kamenier van den huize, die hem op vroegere verdachte wegen, - zelve niet geheel onschuldig! - ontmoet had, was ontmaskerd, begon hij in te zien, dat zijne rol, als galant en als mijnontginner, ten einde liep. Juist had pennington, eindelijk ook op de geldzaken wakker geworden, het mandat d'arrêt gereed, toen de zoogenaamde Jonkheer zich, met de desolate kas der onderneming, naar Noord Amerika redde. Zink liet hij weinig achter, goud en zilver in het geheel niet; maar hypotheken en schulden des te meer, onvoorzigtig door den naam der rijkste eigenaars gedekt. Enfin! de penningtons zijn met het overschot van hun vermogen, dat vroeger zeer aanzienlijk was, hier in de stad komen wonen. Ik zie ze zelfs nu en dan.’
‘En hoe is hunne stemming in de school van den tegenspoed; die van mijne jenny vooral?’ - Zoo vroeg de vriendin, die blijkbaar het industriëele en finantiëele gedeelte der zaak met de minste belangstelling, maar met des te grooter hare moréle zijde volgde.
‘Hunne stemming? Ja, of men den ouden heer pennington eene stemming kan toeschrijven, weet ik waarlijk niet. Hij is door het ongeluk versteend, en draagt het als een echte Stoïcijn, die wel breken, maar niet buigen kan. Hij toont geene de minste neêrslagtigheid; schoon hij, voor 't oog ten minste, wel een tiental jaren te veel is verouderd. Iederen avond kunt gij hem, met den Times in de hand, achter een glas grog zien zitten, altijd in den zelfden hoek van het zelfde koffijhuis. Hij zit er even onbewe-
{==128==} {>>pagina-aanduiding<<}
gelijk als die andere Engelschman, van wien men verhaalt, dat zijn overbuur eene beroerte kreeg, terwijl hij zelf juist op bladzijde één van den Times was. Toen hij nu het blad neder legde, en de knecht het eindelijk wilde opnemen en de lichten uitdooven, riep deze met schrik uit: ‘Mijnheer is dood!’ Maar de ander zette bedaard zijn' hoed op, en antwoordde: ‘Mijnheer is al een half uur dood.’
‘Het eenige, wat den ouden heer pennington uit zijn ordinair brengt, is, als in zijn huis één der twee verwenschte namen wordt genoemd: zink of mijnwerken. Dan doet hij zijn' ouderwetschen spencer aan, neemt den stok in de hand, en loopt regelmatig twee singels om, zoodat men, om hem niet door alle weêr en wind te jagen, sints lang voorzigtig daarvan zwijgt. En wat zijne vrouw aangaat, deze is ook wat hard gebeukt door de slagen van het lot, maar op eene geheel andere wijze. Zij is tegenwoordig eene der ijverigste methodisten van onze stad, met al het goede en het kwade van die rigting. Zij meent het waarlijk goed, regt goed met de ziel van ieder ander mensch! Maar of er in de hare nog wel de regte demoed woont? Men zou het aan haar' gang en omgang, hare houding en verhouding in maatschappij en kerk, wel eens betwijfelen.’
De ijverige toehoorderes zuchtte: ‘Niet altijd kweekt de kastijding de vreedzame vrucht der geregtigheid, waarvan de apostel spreekt. Maar mijne jenny dan?’
‘Jenny zie ik nu en dan; en ik moet zeggen, dat zij mij verre weg het best van allen bevalt. Hare strakheid is zachte, vrome ernst geworden. Zij neemt, van het methodistische harer moeder, vooral het philanthropische gedeelte over; en ofschoon ik anders niet zoo bijzonder veel met die soeurs de charité op heb, ik moet zeggen, dat zij er regt den slag van heeft. Met weinig doet zij veel,

{==129==} {>>pagina-aanduiding<<}
en vooral veel zedelijk goed; en zóó in het verborgen, dat nog weinigen hier in de stad haar in dien kring regt kennen. Zij is waarlijk, door te lijden, in christelijken ootmoed en liefde opgewassen; alleen op één punt na, en dat juist uwe profetie betreft.’
‘Hoe zoo?’ vroeg de andere levendig.
‘Gij herinnert u zeker de “harmonie der dissonanten” nog? Wel nu! toen ik eene enkele maal, wat ondeugend misschien, den naam van eugénie noemde, keerde al de fierheid van haar oorspronkelijk karakter terug; en terwijl zij zich in hare volle lengte ophief, zeide zij met statige vriendelijkheid: “Mag ik u verzoeken, niemand van die familie hier in huis meer te noemen?”’
De onderwijzeres schudde het hoofd. ‘Toch had ik gehoopt,’ sprak zij: ‘dat zij eens elkander zouden verstaan; vooral nu zij weder in de zelfde oefenschool zijn. Maar gij hebt mij van dat lieve, en toch voor zich zelve en anderen zoo gevaarlijke kind nog niets verhaald.’
‘Ja, het regte weet ik ook eigenlijk niet te verhalen. Er gaan zoo vreemde geruchten van. Zoo veel weet ik, dat de laatste ontmoeting van pennington en de la motte, tot liquidatie der compagnieschap, alles behalve vriendschappelijk was. De laatste stelde zich aan als een dwaas; maar alle zijne hartstogtelijke uitvallen stuitten op een' ijsberg af, zoodat hem zelfs de hand van afscheid werd geweigerd. Jenny zelve moet een briefje van eugénie ongeopend hebben terug gezonden. Na dien tijd is het gezin van de la motte, naar men zegt, een toonbeeld van verwarring en ellende geworden. De oude heer zou zich voor het hoofd hebben geschoten; en zijne vrouw zit hier of daar in een krankzinnighuis. Van eugénie zelve gaan de zonderlingste geruchten. Zoudt gij wel gelooven, dat men elkander in goeden ernst verteld heeft, dat zij betooverd was?’

{==130==} {>>pagina-aanduiding<<}

‘En waar is zij dan?’ vroeg de andere ongeduldig.
‘Ja! dat is juist, wat ik niet weet. In de zonderlingste stemming, misschien ook in eene vlaag van krankzinnigheid, is zij verdwenen; maar later, naar sommigen zeggen, weêr hier in de stad gezien. Daarom juist noemde ik jenny haren naam, omdat ik deze eens polsen wilde, of ik ook op hare hulp zou kunnen rekenen, om de ongelukkige op te sporen. Maar ik verzeker u, die eens van haar refuus geleden heeft, waagt het niet voor de tweede maal. Zie, dat is toch eene vreemde philanthropie!’
‘En is de philanthropie van onzen tijd dan ook nog wel de ware, zuivere menschenliefde? Is dat beginnen in den wijdsten kring de echte arbeid van den Christen? Hoe weinig ondervinding ik ook in de wereld heb, in de wereld der volwassenen ten minste, ik ken er meer, die een' Hottentot zouden bekeeren en een' menscheneter aan het hart drukken, en eigen huisgenooten intusschen het leven verbitteren! Maar dat kan met mijne jenny het geval niet zijn. 't Is slechts de oude démon, die van tijd tot tijd, maar hoe langs zoo korter en zwakker hoop ik, nog eens terug keert. En hoe is zij sedert dien tijd tegen u?’
‘Tegen mij? Minder op haar gemak, dunkt mij; en toch eenigzins anders: zachter, hartelijker, bijna weemoedig.’
‘Ziet gij niet? Het knaagt haar; het strijdt. Zij verhardde zich slechts nog eens, om dan voor goed haren trots te breken. Indien wij de arme eugénie opsporen konden, en beiden nog eens tot één brengen!’
‘En gelooft gij dan nog aan uwe harmonie der dissonanten?’
‘Meer dan ooit. Juist die behoefte, om met goede werken een ledig aan te vullen, door verloren liefde en vriendschap open gelaten; juist die afwisseling van hartstogt en van weemoed, versterkt mij in dit geloof.’

{==131==} {>>pagina-aanduiding<<}

‘Gij zijt een utopist of optimist, zoo als de heeren zeggen; en voor mij eene zoete droomster.’
‘O! stoor mij dien droom niet van echte menschenwaarde. Ik kan niet gelooven, dat iets goeds in iemands aanleg, eens diep geworteld, immer geheel kan verloren gaan. Jenny was, met alle hare gebreken, eene Christin; en eugénie had althans den aanleg, om het te worden. Heeft nu niet reeds de Hemelsche Opvoeder mij het werk uit de hand genomen, en merkelijk verbeterd? Ik geloof het vast! Als ten minste het arme kind de edelste vermogens der ziel uit die harde vuurproef behouden heeft.’

‘Bij wie moet de jufvrouw wezen?’ vroeg den zelfden avond eene knappe burgervrouw aan eene jonge dame, die hier in het hofje niet scheen te passen, en zich er toch niet vreemd toonde.
‘Ik heb gehoord, dat hier boven een ziek meisje woont van ordentelijken stand. Is dat zoo niet?’
Ja! zij is het wel, zoo als de lezer reeds gegist heeft: onze philanthrope, jenny pennington; maar wij herkennen op dit oogenblik hare vaste stem en haar open oog niet.
‘Heere, ja!’ antwoordt de vrouw: ‘En u is immers die goede freule, die het zieke kind van de buren hierover zoo dikwijls bezocht hebt, en mooije boekjes achter gelaten? Wel ja! ik zie 't al, het is zoo. En is u weêr op weg naar een zieke? Nu! die jufvrouw hier boven heeft wel wat noodig voor haar arme ziel, geloof ik; want ze zeggen, dat zij met den Booze omgaat, iederen nacht. Ik zeg 't niet; maar wààr is het, dat zij schrikkelijk lamenteren kan.’
‘En wat scheelt haar dan? En hoe is zij hier gekomen?’

{==132==} {>>pagina-aanduiding<<}

Het was duidelijk, dat het paar, hoe ongelijk ook, elkander welkom was; daar de eene niets liever verlangde, dan te vertellen, en de andere, dan te luisteren. De freule, - zoo als zij hier nu eenmaal heeten moest, - ging dus naar binnen, zette zich, en luisterde.
‘Wel, dat zal ik u zeggen. Mijn man werkte vroeger bij haar moeder, daar't ook al meê achteruit gegaan was. Het moet haar heele maal in het hoofd geslagen zijn; en het meisje was er ook niet vrij van, zeî de dokter, maar omdat zij niet gevaarlijk was voor een ander, kon hij haar geen briefje voor het dolhuis geven. Ook was zij al, toen de dokter terug kwam, bij ons in gevlugt, en smeekte en soebatte zoo lang, dat wij haar het kamertje hier boven hebben verhuurd; maar wat er van worden moet, weet ik waarlijk niet. De ziekte is van hare hersens in de beenen geslagen; of het zit aan den ruggestreng vast, zegt onze dokter. Zij ziet er goed uit, maar zij moet altijd te bed liggen. Wat zal het schaap beginnen, als haar boeltje op is? Zie, freule! mijn man heeft het gewild; maar de buren scandaliseren ons nog op den koop toe, als of wij het boeltje hielpen opmaken; en wij trekken er toch waarlijk niet meer van, als de twaalf stuivers huur, en dan nog een cent of wat voor de boodschappen. Intusschen gaat alles, voor en na, weg; maar daar heeft ze ook zoo'n eigen idée op. Daar zijn dingen, waar zij maar niet van kan afstappen. Gisteren nog bood mijn man haar eene week huur voor de kanarie, die hier zoo goed passen zou; maar wat ze toen gezegd, en wat vreemde namen ze genoemd heeft, dat mag Joost weten.’
De lezer van ondervinding zal misschien vragen, of de vrouw ook hard op met haar geweten aan den praat was. Want die gezochte klagt over laster is altijd wat verdacht, en doet ons denken aan het bekende: Qui s'excuse, s'accuse. - Maar wij laten dit voor het geen 't is. Er blijft

{==133==} {>>pagina-aanduiding<<}
zoo veel te denken en te vragen in de wereld; waarom ook niet in een verhaal? Liever, - daar tijd en ruimte, de twee onmisbare voorwaarden ook van elke vertelling, ten einde spoeden, - willen wij een' blik slaan in het gemoedsleven van haar, die wij, met den eerbied der niet al te onpartijdige achterbuurt, ‘freule’ hoorden noemen. De rijkste diepten toch van het leven schuilen daar binnen; ja! dáár is eigenlijk het ware leven, waarvan het uitwendige slechts een verschijnsel, eene afschaduwing is.

Wat was er daar binnen niet al omgegaan, sedert jenny de kostschool verliet, en sedert zij in de balzaal schitterde! Diepe voren had de tegenspoed geploegd, en de opvoedster had wèl gezien, dat de ploeg gegaan was door eenen vruchtbaren, alleen wat al te vasten grond. De te leur gestelde liefde had zij gedragen, omdat die in zedelijken afschuw was overgegaan. De verontwaardiging zelve gaf haar daartoe de kracht. Moeijelijker viel het haar, zich te buigen onder armoede en schande; en allermoeijelijkst, haren onwil, hare ontevredenheid over zich zelve te verkroppen. Zij was omtrent hare voormalige vriendin in het eerst hard geweest. Zij had gemeend, jegens haar jaloerschheid, wraakzucht zelfs te mogen voeden, omdat zekere afkeer van al wat onedel en valsch was, er mede instemde. Gemakkelijker zou zij vergeven hebben, wanneer zij eugénie nog had kunnen achten. Zij zou zich dan althans opgedrongen hebben, dat zij vergaf; omdat zij zou hebben gevoeld, dat zij eigenlijk moest vergeven. Maar jenny had zich nog niet op de hoogte geplaatst, om voor de zwakke te bidden, om zich tot de schuldige neder te buigen, of zij haar ook nog kon oprigten. En toch zou zij zeker medelijden met haar gehad hebben, wanneer zij in het gesloten briefje gelezen had, hoe diep zij zich zelve verachtte. Bij het ongeopend terug zenden, meende de Engel-
{==134==} {>>pagina-aanduiding<<}
sche de steenen kracht van haren vader te bezitten; en zij bezat die niet. Als zij hoorde, hoe kort daarop, juist na dat terug ontvangen van het geheimzinnige briefje, ramp op ramp de de la mottes bezocht hadden, had zij zich zelve bittere verwijten gedaan. Op den top der Alpen had zij voor de arme eugénie, had zij ook voor zich zelve om genade gebeden; maar nog altijd moest zij met den natuurlijken trots van haar hart strijden. Adolf bezette daarin geene enkele plaats meer; in hare herinnering leefde
hij nog slechts als een booze droom, die was voorbij gegaan; maar het beeld van eugénie was haar kwelgeest, haar wraakengel, die tot boete en goede werken haar aandreef, tot zij eindelijk haar zelve op het spoor komen en verzoenen zou....

En de arme eugénie? Wij hoorden het reeds. Ook zij had zich zelve bedrogen in hare zwakheid, gelijk de andere in hare kracht. Zij had de coquette gespeeld, en in zich eene vlam gestookt, waarvan zij slechts de valsche weêrkaatsing terug kreeg. Lang had zij voor adolf, - haren adolf! - gestreden tegen de geheele wereld, tegen de duidelijkste waarheid zelfs, tot zij hem op eens had gevloekt, en jenny om vergiffenis gesmeekt. Als deze de haar toegestoken hand van verzoening weigerde, was ook zij door haar geweten vervolgd, maar hartstogtelijk, op zinneloos worden af. Elken nacht worstelde zij met booze droomen, zonder den waren ernst des gebeds. En als zij dan eindelijk uit dien onrustigen slaap ontwaakte, was het hare eerste behoefte, op het onschuldige vogeltje te zien, - een eerste geschenk van gehuichelde liefde! - en haastte zij zich, om een beeld terug te roepen voor haar geheugen, dat zij toch bij het verschijnen vloeken moest. Intusschen was langzamerhand de tergende ruggemergs-ziekte toegenomen, die vaak maanden en jaren lang de leden verlamt en de zenuwen uitput, eer zij de organen van voeding

{==135==} {>>pagina-aanduiding<<}
en adembaling hereikt, en geheel het ligchaam sloopt. Toen had zij gevraagd naar hare jenny en haren God: want de ernst des levens had nu eenmaal voor haar de gedaante van de vriendin harer jeugd aangenomen......

En jenny kwam. Neen, ik beschrijf die ontmoeting niet, door zoo kiesche hulp voorbereid, dat de helpende hand niet te herkennen was. Ik beschrijf niet die ure van herinnering en van troost; troost uit het woord van God, dat de hongerigen voedt met het ware, hemelsche brood, en de dorstigen laaft met het water des levens; troost met kruis en kruisweg, als eens de hemelvreugd en de eeuwige dank der verlosten....
Het was mij dit maal slechts te doen, om eene bladzijde van het rijke menschenleven uit te leggen; van het inwendig zieleleven vooral, dat eerst het ware leven is, en waarover zich zeker allermeest de zorge des Hemelschen Opvoeders uitstrekt, gelijk het den verstandigen en vromen opvoeder onder de menschen meest ter harte gaat. Wat aan de geschiedenis, in den gewonen zin des woords, nog ontbreekt, - de lezer, en vooral de lezeres, vulle het zelf aan. Met het oog op de twee beelden, die ik schetste, lezers! alleen nog deze wensch: ‘Mogten zóó alle dissonanten onder de opregte kinderen Gods zich eenmaal oplossen in de ééne groote harmonie der door lijden geheiligde menschheid: Het geloof, in liefde rijk.’


{==136==} {>>pagina-aanduiding<<}

VI.

Eene stiefmoeder.

1.

Een sterfbed en een huwelijk.

Een huwelijk en een sterfbed! Het begin en het einde van een zoo belangrijk tijdperk in het leven van de meeste menschen! Een tijdvak van vreugde en smart, van rozen en doornen, van maatschappelijken staat en huiselijke geheimen. Maanden en jaren, een vierde of de helft van eene eeuw lang, waarvan de korte duur in den regel nog wordt betreurd, en de zaligheden, boven al door eene bedroefde weduwe, met diepen weemoed herdacht; terwijl de vruchten van den echt voort leven in de kinderen, of het afgevallen ooft in de arme weezen......Is er sterker uitdrukking van den rijkdom en de armoede, den duur en de vlugtigheid van het menschelijke leven te bedenken, dan in deze twee woorden ligt opgesloten?
Maar voor dit maal hebben wij ze omgezet: want er is ook een ander tijdvak in het leven van menig een, nog meer dan het voorgaande in doornen rijk en arm in rozen, dat begint met het einde en eindigt met het begin. Een tijdperk, dat althans niet minder levenslessen in zich bevat en niet minder geheimenissen der menschelijke zamenleving, en dat toch, vooral wanneer het is afgeloo-
{==137==} {>>pagina-aanduiding<<}
pen, zelden zoo ernstig wordt beschouwd: want terwijl het afbreken van den huwlijksband met tranen wordt herdacht, of althans met zekeren eerbied besproken, verwekt het weder aanknoopen daarvan dikwijls een' spottenden lach en brengt een woord op de lippen, - dat ik nog niet noemen wil.
Nog niet: - want liever wil ik, naar het oude voorschrift eens grooten dichters, in plaats van vele woorden vooraf te zenden, den lezer mede slepen in het midden der zaken. Amsterdam, weder het tooneel van mijne vertelling, is daartoe zeker wel niet het minst geschikt: Amsterdam, die groote stad van zaken, waar de menschen bijkans in den vloed van al die zaken bedolven worden, en wie het hoofd niet meer boven steken kan, spoedig wordt vergeten. Op eene der aanzienlijkste grachten van die stad, - ik laat den lezer gaarne de keuze, - leest gij in den deurpost van een dier hooge huizen, die er als in slagorde geschaard staan: G.A. van Hennipzeel, in effecten. De twee laatste woorden doen u misschien denken aan dien Noord-Amerikaanschen hoedenmaker, die, bij de uitbreiding van zijn' winkel, ook een zeer uitvoerig uithangbord er voor had geplaatst, voorzien van eene breede aankondiging zijner waren en opgeluisterd door menige afbeelding. Maar hoe meer hij de kritiek raadpleegde, des te meer woorden en beelden werden er, als twijfelachtig of overbodig, uitgewischt, zoodat er op het laatst, buiten zijn' naam, niet anders overschoot dan de twee woorden: ‘in hoeden.’
Maar tot andere bespiegelingen noopt ons de omgeving van dit huis. Onze stap wordt verdoofd door het zware zand, anders op de straten der groote koopstad niet gewoon; onze blik wordt afgeweerd door digte en daarenboven dubbele gordijnen, en de ingang wordt ons belemmerd door drie rijtuigen, waarvan minstens twee het aanzien hebben van eene doctorskoets. Intusschen springt een

{==138==} {>>pagina-aanduiding<<}
apothekers-jongen fluitend en lagchend den hoogen stoep op, en zet het mandje met ledige flesschen neder, om aan te bellen, en de meid te vragen: ‘of er ook al een recept is?’ Want zelfs de edele pharmacie heeft zich, al is 't maar in de gedaante van een' haveloozen jongen, den commis voyageur van onzen tijd aangeschaft, door wien de koophandel, in plaats van op het voorvaderlijk kantoor den kooper af te wachten, hem opzoekt aan zijne woning.
Maar niet dan eene zwakke omtuining is dat alles tegen de magtige hand des doods, die bij rijken als bij armen, zonder aan te schellen, binnen treedt. Dringen wij slechts ongezien en onbemerkt in de ziekenkamer door. Men kan ze veel eer eene zaal noemen, door prachtige schermen in twee apartementen gescheiden, ongerekend nog het portaal, dat door een ander scherm wordt gevormd. De zieke, bijkans stervende, vinden wij in eene causeuse gezeten, maar die alleen hevige smart en doodsangst haar boven het zachte bed verkiezen deed. Een nog altijd keurig négligé dekt haar; maar de korte ademhaling en de ingegroefde trekken, zoo wel als eene verdachte zwelling van den boezem, verraden ons de vreeselijke kwaal, waarvan ginds in een' anderen hoek der kamer de naam gefluisterd wordt. Het is het grijze hoofd van den professor, dat hier bij geroepen is, om advies te geven, of eigenlijk alleen, om door het gezag der wetenschap te beslissen, wat reeds van zelf beslist is. ‘Uw geneesheer,’ dus spreekt de man tot den bedroefden echtgenoct, ten aanhooren van zijn' schoonbroeder en schoonzuster, straks uit Friesland overgekomen: ‘Uw geneesheer heeft wèl gezien, Mijnheer! dat het te laat is, om zelfs aan de wegneming van het kranke deel te denken, die buitendien eene zoo hoogst twijfelachtige genezing belooft.’
‘Zou het dan toch zeker zijn?’ fluistert de heer astama: ‘dat 't -’ Hier scheen zijne stem weg te zinken, als

{==139==} {>>pagina-aanduiding<<}
durfde hij het vreeselijke woord niet uitspreken; en met den ernst der wetenschap vulde de geleerde man aan: ‘Juist, Mijnheer, dat het de kanker is.’
Kanker! Ontzettend woord, beeld van hopelooze smart, die geen ander gebed voor dit leven meer schijnt over te laten, dan dat van job: ‘Maak toch een einde met mij, o God! Of is mijn vleesch steen, is mijne kracht staal?’ Toch had die arme lijderes reeds lang gezien, wat zelfs haar echtgenoot, - terwijl hij de geheime kwalen der kabinetten van Europa peilde, - maar niet kon of wilde zien. Zij was op dat stilzwijgen, dat fluisteren in de verte, dat afscheid met eene flaauwe en algemeene opwekking om moed te houden: - op dat alles was zij voorbereid. En toen nu haar eigen geneesheer, bij wien de hooggeleerde was in consult geroepen, aan haar ziekbed weder keerde, en echtgenoot en broeder ver genoeg af waren, om hare zwakke stem niet te verstaan, fluisterde zij hem toe: ‘Het is wèl! Gij behoeft mij niets meer te verbergen. Zou 't nu spoedig gedaan zijn?’
‘Lang kan 't niet meer duren,’ antwoordde de huisvriend, drukte haar hartelijk de hand en ging. Hij was een geneesheer, die ten minste geleerd had, de waarheid niet te verbloemen, waar ze hem werd gevraagd.
‘Elsje!’ fluisterde de zelfde zwakke en pijnlijke stem; en nu eerst valt ons oog op de jeugdige vrouw, die hier, maar alleen uit vriendschap, den post van soeur de charité schijnt waar te nemen. Zonder zoo schoon te zijn, als de kranke in vroegere dagen moet zijn geweest, neemt zij ons in door den nederigen eenvoud en vroomheid in hare regelmatige trekken, en de medelijdende uitdrukking van het helder blaauwe oog. Ook zij schijnt uit den beker des lijdens gedronken te hebben; ten minste, zij is in het zware rouwgewaad gekleed. Terwijl wij deze opmerking maken, heeft zij reeds weder hare plaats naast

{==140==} {>>pagina-aanduiding<<}
de kranke ingenomen, die zij straks uit bescheidenheid aan de faculteit en de naaste betrekkingen had ingeruimd.
‘Elsje! ik voel, dat ik sterven ga. Voor mij zelve ben ik gerust; ik weet, dat mijn Verlosser leeft; maar 't is mij hard, van gustaaf te scheiden: ik heb hem zoo innig lief. Het is misschien eene zwakheid van mij; maar niet zonder eenig weemoedig genot bedenk ik, hoe hij mij missen zal.’
Na adem te hebben geschept, vervolgde de kranke: ‘Maar gustaaf zal zich troosten; hij is man, en heeft ook zijne zaken. Doch hoe zal 't met mijne kinderen gaan? O elsje! beloof mij toch: zoo veel gij kunt, voor hen eene moeder te zijn.’
En de vriendin legde weenend haar het hoofd in den schoot, en drukte hare hand.
Eenige dagen later, - - het zand was nog verzwaard, en de professor, gekomen om niets te doen, weder weg gereden: - eenige dagen later zag men eerst een bekoorlijk meisje van vijftien jaren, dat het snikkend gelaat in haren zakdoek verborg; daarna twee aankomende knaapjes; eindelijk nog een kind, angstig, meer door den indruk dan door de oorzaak der smart: allen met ingehouden' adem, achter de schermen heen, voor het ziekbed komen; en als gij het oor op het hoofdkussen hadt gelegd, zoudt gij de zachte stem hebben kunnen verstaan: ‘Dido, mijn oudste, mijn kind! wees uw' vader tot steun. Karel, gustaaf! wordt braaf en vreest God. Nog een kusje, marie!...’ Toen zonk de stem weg; nog één smartelijke maar krachtelooze gil, en het leven ging in sterven over.
En weder drie dagen later zoudt gij den radeloozen man hebben kunnen zien, die zelfs zoo ver gegaan was, als een Amsterdamsch koopman, de man van orde en burgerlijke beleefdheid, naauwelijks gaan kon, daar hij aan iederen rouwklagenden vriend belet gaf; en nu onge-
{==141==} {>>pagina-aanduiding<<}
kleed en ongeschoren daar lag over de kist, dag en nacht, terwijl hij zich voor het voorhoofd sloeg en het uitgilde: ‘Amalia! amalia!’
Neen! het was geene weêuwenaarspijn: - want het schandwoord moet er uit! - De man, die anders geheel getal en berekening scheen te zijn, die te huis zijnde nog op de beurs was en in den slaap nog speculeerde, had toch éénen stap in zijn leven zonder eenige berekening gedaan; en juist deze had hem nooit berouwd. Uit ware, innige liefde had hij amalia genomen, en zij had hem een viertal kinderen geschonken, die hij ook van harte lief had, ofschoon hij hunne opvoeding bijna onbepaald aan zijne edele gade overliet. De zorgen had zij hem van het voorhoofd weg gekust; en in zijnen overvloed gedeeld, zonder zich immer daarop te verheffen of er onmatig aan te hechten. Zou hij dan niet veel dieper smart gevoelen, dan die men gewoonlijk met dien schamperen naam brandmerkt, de man, die gereed staat zulk eene vrouw ten grave te brengen?
Neen, 't was geene weênwenaarspijn!....En toch,....zoo spoedig het gebruik 't maar eenigzins gedoogde, was de rouw afgelegd, en men las in het reusachtige Amsterdamsche blad, onder de vele nieuwstijdingen, ook deze:
Ondertrouwd:



G.A. van Hennipzeel, weduwenaar van Amalia Astama,



met



Elsje Hofmeijer, weduwe van Albert Kroese.
En toch geene weêuwenaarspijn?....Wilt gij hierover oordeelen, beluisteren wij dan een gesprek tusschen twee handelsvrienden, in den hoek van de effecten-societeit, eenige dagen vóór die annonce.
‘En gij zult 't dan nog eens wagen, mijn vriend?’

{==142==} {>>pagina-aanduiding<<}

‘Ja! een waag blijft 't altijd eenigzins. Een huwelijk is geen effect op het Grootboek, waarvan men geregeld de rente kan berekenen. Evenwel, ik heb zoo goed mogelijk uit de oogen gezien; en in ieder geval, ik moest. Geloof mij, mijn vriend! - en ik hoop, dat gij altijd slechts gelooven zult, zonder het te ondervinden; - een man zonder vrouw, en vooral zonder eene vrouw als amalia, is maar een half mensch. Ik wil nu nog niet eens spreken van de liefde, die mij niet ligt weder zal te beurt vallen, van de gezelligheid en huiselijkheid, die ik gansch en al mis; maar de huiselijke zorgen!....O, gij en andere heeren, die t'huis door een knap wijf wordt opgewacht, gij weet nog niet regt, wat zorgen zijn. Verbeeld u! reeds de eerste week vond ik dido, misschien in de ziekte van hare moeder wel een weinig verwend, met de kamenier letterlijk handgemeen. Na ingewonnen advies van eene oude getrouwe, onze brave keukenmeid, werd zij - de kamenier - dan ook de deur uitgezet. En zie! kort daarna word ik op de beurs gewaarschuwd, dat de helft van het geen er vóór inkomt, door die zelfde oude getrouwe, mijn huis van achteren weder wordt uitgedragen; - zoodat ik het genoegen heb, binnen de zes weken geheel van personeel te verwisselen, zonder een haar te verbeteren. Ook de jongens worden echte heidukken; met de kuren van karel gaat 't even eens als met de klieren van gustaaf: ze breken telkens op nieuw door, terwijl ze vroeger, ik weet niet hoe, ongemerkt verdwenen. Dido, die 't alles leiden moet en anders een allerliefst kind is, kan met de kleine handjes de teugels van het huisbeheer nog maar niet omvatten; en mijne handen zijn er nog minder geschikt voor. Geloof mij, mijn vriend! 't is niet, zoo als men wel eens zegt, de korte duur der weêuwenaars-pijn, maar men moet zich in zulk een geval voor het hoofd

{==143==} {>>pagina-aanduiding<<}
schieten of hertrouwen; waarvan het laatste dan toch nog preferent is.’
‘En uwe aanstaande is nog eene oude kennis?’
‘Van mijne vrouw ten minste. Zij was hare nicht en vriendin van hare jeugd; maar daar de heer kroese in den achterhoek, zoo als men zegt, woonde, zagen wij haar hoogst zelden. Als weduwe had zij onlangs de kennis weder aangeknoopt, en heeft mijne vrouw voorbeeldig opgepast. Ook is zij kinderen gewoon, daar hare twee kleinen bijna van de zelfde jaren zijn als mijne jongsten.’
‘En wat niet geheel onverschillig is, oom hofmeijer moet haar vijf-en-twintig mille hebben nagelaten?’
De aanstaande bruidegom grimlachte, en de redenering was ten einde.
De redenering! - - - Ja, 't was een verstandig huwelijk, regt verstandig en wel berekend, gelijk iemand van jaren en ondervinding huwt; terwijl gij, jeugdige menschen! zoo maar onbesuisd, gelijk het kompas van uw gevoel wijst, de haven binnen zeilt, waarvan gij niet meer dan den buitensten omtrek, en daar achter, in plaats van het land zelf, uwe droombeelden ziet, daar het onervaren oog van uw verstand nog beneveld wordt door jeugdige liefde.
De heer van hennipzeel huwde als een verstandig man; en de beurs van Amsterdam verklaarde de partij goed, en het huwelijk, - als ware het eene nieuwe firma ‘van hennipzeel en hofmeijer in compagnie,’ - solide; - zeker niet het minst om de mille.


{==144==} {>>pagina-aanduiding<<}

2.

Een tweede huwelijk en een tweede sterfbeed.

Ik kan mij zoo verbeelden, dat een schilder lang voor het paneel zit, eer de ruwe omtrekken en spookachtige beelden er op staan, die voor een ander weinig, maar voor hem veel zeggen; en dat hij rekent, bijna alles gedaan te hebben, wanneer de compositie van zijn tafereel in de orde, en slechts de kleuren, tinten en beelden nog aan te vullen en uit te werken zijn. En vooral kan ik mij dit gemakkelijk denken, wanneer dat paneel klein en de hem toegestane ruimte zeer beperkt is, terwijl hij toch veel, zeer veel, in dien kleinen omtrek uitdrukken wil. Wat mij betreft ten minste, ik heb al wat ik nu verhalen wilde, helder voor oogen. Het is, als of ik zelf daarin leef en het bijwoon; en toch, terwijl ik beproef, het te schetsen, ontsnappen mij die vele kleinigheden van het huiselijk leven. Zij zijn mij te fijn, om goed in het oog vallend af te beelden; te vlugtig, om onder woorden te brengen; te talrijk vooral, om in eene beknopte schets, gelijk ik leveren wilde, zamen te vatten. Ik heb het daarom anders bedacht: ik zal een verder verwijderd standpunt kiezen, van waar wij eerst het te schetsen tafereel in zijne omtrekken zullen overzien, om er ons voorloopig ten minste eenigzins mede bekend te maken. Ik noodig u daarom uit, om met mij de Zuiderzee over te steken, en van uit het klassieke Friesland den blik te slaan op de stad, die van ouds voor de eerzame Friezen het groote Babel was van Nederland.
't Is op de antieke Stinze of burgt (eigenlijk steenhuis) van astama, welk patricisch geslacht hier even geregeld zijn leven voort zet als de oude Friesche klok, waarop

{==145==} {>>pagina-aanduiding<<}
geheel het firmament, met jaar en maand, dag en uur, zich sedert onheugelijke tijden voort beweegt. Zoo geregeld leeft hier alles; of eigenlijk, het leeft minder, dan wel dat het uitsterft: want wij zien den laatsten tak van een' ouden stam in het deftige, maar kinderlooze echtpaar voor ons. Terwijl wij hen beluisteren, spreken zij juist over de opvoeding, een geliefd onderwerp van kinderlooze echtgenooten; daarin doorgaans veel meer bedreven, dan wij arme practici, die zoo dikwijls, te midden van onze kinderen, met de handen in het haar zitten. Menig bezwaarde vader en moeder zou op Astama-Stinze voor niet een consult kunnen gaan nemen, wanneer het niet te ver en te ongelegen was.

‘Neen, astama! het komt mij voor, dat de tweede vrouw van hennipzeel het zijne eerste, onze dierbare zuster, niet verbeteren zal.’
‘Dat dan ook trouwens van eene stiefmoeder niet te verwachten of bijkans te vergen is.’
‘Ja en neen! Al kan zij zich het regte moederhart niet geven, de kinderen zijn toch aan haar toevertrouwd; en ik hoop, dat zij naar haar beste weten daarvoor zorgen zal. Maar dan zou ik, in hare plaats, zulke geestige jonge lieden niet zoo kinderachtig behandelen. Haar twee eigene kleinen, die in het achterland zijn opgegroeid, ja! dat is wat anders; maar men moest toch bedenken, dat ieder kind moet worden behandeld naar zijnen aard. Daar is, bij voorbeeld, onze lieve dido....’
‘Ja! die scheen met haar nieuwe mama niet bijster ingenomen. Maar zij was mogelijk ook wel een weinig verwend.’
‘Dat zult gij toch waarlijk uwe zuster niet nageven! Neen; maar zij was opgevoed als een meisje, dat iets in de wereld worden kan en worden moet, En wat doet

{==146==} {>>pagina-aanduiding<<}
nu de tegenwoordige Mevrouw van hennipzeel? Zij heeft haar dadelijk de sleutels afgenomen, en daarmede alle huisbeheer; omdat ze, zeide zij, nog eerst wel wat lessen nemen mogt. En ik zou dit nog laten gelden; maar ik weet van dido zelve, dat zij ze nog aan het Hollandsch gezet heeft. Verbeeld u! een meisje van zoo veel talenten, Hollandsch leeren!’
‘Wel nu, dat is toch het noodigste van alles, al valt het een weinig hard op hare jaren.’
‘Nu ja, voor kleine kinderen mag dat goed en noodig zijn, schoon ze het eigenlijk best van hare moeder leeren; maar welk aankomend meisje zou durven zeggen, dat zij nog Hollandsch leert? Hoor eens! kinderen moet men, - niet toegeven maar toch ontzien, en hun eergevoel niet noodeloos krenken; en vooral niet, ze zoo als met opzet vernederen. - En de jongens! Men kan daar als oom en tante niet veel van zeggen, maar het gaat niet naar mijn' zin. Bij voorbeeld, ik zou den kleinen gust, die zoo teêr is, een weinig meer ontzien, en hem niet zoo dun laten gekleed gaan; en dan karel, die een fiksche jongen is....’
Maar hier viel Mevrouw astama zich zelve in de rede met de woorden: ‘Mijn hemel! daar is zij zelve!’
En zij was het, maar de jongste zij uit dit huiselijk tafereel: dido zelve, die met een' verhoogden blos, van de reis en van de vreugde, tante om den hals viel en oom kuste.
‘Lief kind!’ zuchtte tante, toen zij eenige uren later de onverwachte logé had goeden nacht gekust: ‘Lief kind! Ik beklaag toch alle kinderen, die met eene stiefmoeder gezegend worden.’
‘Toch heeft ze eigenlijk nergens over geklaagd,’ merkte astama op een' twijfelachtigen toon aan.
‘Nu ja, dat vond ik juist zoo heel lief van haar: zij spreekt altijd zoo verschoonend over de nieuwe mama;

{==147==} {>>pagina-aanduiding<<}
maar men kan zoo veel merken zonder woorden. En wat treurt zij nog over hare goede moeder; en hoe hartelijk sprak zij van hare broêrtjes, van wie zij niet lang wil weg blijven; men kon wel merken, waarom!...Neen, neen! alles zou mij bedriegen, als daar op den duur de wagen regt ging.’

't Is weder een jaar later, en weder worden wij, maar op eene geheel andere plaats, ontvangen met het eigen voorvaderlijke spreekwoord, dat bewijst, hoe in de dagen der vaderen ook al booze vermoedens rond spookten, en met halve woorden dubbel kwaad werd gedaan.
Wij zijn dan weder de Zuiderzee overgestoken, en bevinden ons in de zelfde effecten-societeit van onlangs; en weder zitten er twee heeren bij een. Nadat de zaken, - Integralen, Metallieken enz. - zijn behandeld, spreekt men nu voor tijdverdrijf ook eens over het geen geene zaken zijn: liefde bij voorbeeld en hoop, huwelijksgeluk en vrede des gemoeds, en al zulke op de beurs incourante artikelen.
‘Ik geloof nooit, dat daar de wagen regt gaat!’ zegt met geheimzinnig oogknippen een oud heer, terwijl hij nog eens zijn glas tegen het felle lamplicht houdt, ofschoon hij reeds aan al de vorige glazen gezien heeft, dat de wijn helder is.
‘Niet?’ is de uitlokkende vraag van den ander, in wien wij den vriend herkennen, dien hennipzeel vroeger zijn trouwplan mede deelde.
‘Neen, zeker niet! Ik kom er een enkele maal; maar de kinderen worden verwaarloosd, zeg ik u. Arme stiefkinderen! Hoor eens! gij deelt nu ook in dat lot;’ - een rouwband bevestigt ons dit gezegde: - ‘maar wees

{==148==} {>>pagina-aanduiding<<}
wijzer dan hennipzeel. Waar die weêuwenaars-pijn zoo spoedig geneest, komt zij wel eens ongeneeslijk terug. 't Is daar aan huis de regte liefde niet; ten minste van haar' kant. Als gij 't ook nog eens waagt, mijn vriend! neem dan ten minste geene vrouw, die eigen kinderen meê brengt. 't Is natuurlijk, dat zij daarvoor de vreemde achterstelt; maar daarom nam zij dan ook te veel, met den naam van tweede moeder, op hare verantwoording.’
‘Ja, wat zal ik u zeggen? 't Is hennipzeel door zijne vrienden genoeg afgeraden; ook mij was het onbegrijpelijk, dat men eene brave vrouw zoo spoedig vergeten kon. Ik sprak er in der tijd ook nog met hem over; en nu, nu begrijp ik het, helaas! bij ondervinding.’
De spreker pinkt hierbij een' traan weg in het linker oog. De begrafenis van zijne vrouw is juist zes weken geleden, en tot nu toe is zijne zuster bij hem gelogeerd, zoodat de wagen, ook al is de eigenlijke voerman daaraan ontvallen, nog heel wel regt gaat. Daarbij is zijne herinnering van het gesprek met hennipzeel, dat wij vroeger bijwoonden, door gevoel en door ondervinding, - misschien ook door zekere natuurlijke zucht van alle zwakke karakters, om ieder gelijk te geven, - al tamelijk verward. Het gebeurt ons menschen meer, dat wij ons zeer wel herinneren, wat wij, onzes inziens, zoo al hadden moeten zeggen, maar volstrekt niet, wat wij eigenlijk hebben gezegd.
‘En wat het ergste is,’ vervolgde de oude heer: ‘ik vrees, dat het hem op de beurs wel eens kon benadeelen. Men kan zien, dat zijn hoofd niet goed staat. Hij speelt zoo woest in de contramine, dat het er op of onder moet. En terwijl men er nog al op vertrouwde, dat hij zulk een rijk huwelijk deed, wordt er nu gemompeld, dat de toeziende voogd van hare voorkinderen in deze dagen onver-
{==149==} {>>pagina-aanduiding<<}
wacht is over geweest, en het onzen vriend benaauwd genoeg gemaakt heeft.’

Weder is het eenige maanden later. Nu zullen wij toch het huiselijke leven, dat anders van verre niets aantrekkelijks voor ons had, van nader bij moeten beschouwen.
Het tooneel is eene kinder- of ziekenkamer, of beide te gelijk. Het laatste schijnt wel haast zoo; er ligt ten minste een kleine te bed, en toch is het midden op den dag. De patient evenwel zet het vrolijkste gezigt van de wereld, en een andere knaap staat er voor en zegt: ‘Zoudt gij dan toch niet beneden bij mama komen eten, gust?’
Op eens veranderen de trekken, en een nijdig stemmetje antwoordt: ‘'t Is mijn mama niet!’
‘Wel, is 't onze mama niet? Is zij niet altijd vriendelijk, en heeft ze ons allen niet lief?’
‘Ja, u misschien, maar ik dank je. Zeg haar, dat ik op bed eten wil. Papa heeft het gezegd, eer hij van huis ging, en hij alleen is mijn papa.’
‘Nu, nu, gust! Maak u maar zoo boos niet!’
Maar deze vermaning schijnt niet veel te helpen: want de kleine trekt een gezigt, dat nog alles behalve goedig is; en rolt zich daarop nog eens in de verwarde dekens, terwijl hij gedurig met eenige prentenboekjes en speelgoed onder het bovendek in proces ligt.
Eene andere stem, wat harder en scheller, en die in plaats van verzoekend eenigzins triomferend is, hooren wij een oogenblik later: ‘Hier, manneke! daar kan je niet tegen hebben.’
En werkelijk, gust had er niets tegen: want zijn gelaat helderde geheel en al op.
‘Ja! hoe heb ik dat gekregen, zou je zeggen? Dat

{==150==} {>>pagina-aanduiding<<}
heeft mie de keukenmeid mij gegeven: “want,” zei ze: “een stiefmoeder is toch maar eene stiefmoeder;” en daarom heeft ze bij al die flaanwe kostjes nog een hartig kluifje gelegd.’
Maar juist terwijl onze gustaaf, met vrij gezonden appetijt voor een' zieke, aan het kluiven is, komt mama zelve boven; en 't is waarlijk op stikkens af, dat hij nog in den haast een' grooten klomp vleesch met de tanden er afrukt en naar binnen werkt, terwijl het beentje van de karbonade tusschen de bladeren van een prentenboek in het bed belandt.
Te gelijk hoort men beneden mannelijke voetstappen, en de vraag: ‘Waar is uwe mama, dido?’
‘Zij, papa? Zij is naar gustaaf. Ik geloof, dat zij het arme kind naar beneden wil brengen. Hij eet te veel, zegt mama. En - u zoudt immers van middag niet t'huis gekomen zijn?’
De zet, verdiend of niet verdiend, is boosaardig genoeg. Hennipzeel, die buitendien er een weinig verreisd en ontdaan uitziet, voelt den schorpioen, en zegt een oogenblik later, eer men zich te zamen aan tafel zet, op den koudsten toon van de wereld: ‘Mevrouw! ik had immers gezegd, dat gust boven kon blijven?’
Ik weet 't niet; maar 't is mij altijd eenigzins wanklank, al brengt de toon der wereld het meê, als ik gehuwden zoo dikwijls van den ander als Mijnheer en Mevrouw hoor spreken; maar nog veel meer, als zij het tegen elkander zeggen. Mij dunkt, het komt zoo niet te pas bij het: Vader en moeder verlaten, om te zamen één te zijn; - hier althans hoorde men het zeker, tijdens het eerste huwelijk, zóó niet.
Maar zou er nog iets meer dan deze kleine huiselijke bisbilles zijn, dat den anders zoo rustigen en afgemeten' koopman zoo onrustig voort jaagt? Of zijn de zaken zoo toe-
{==151==} {>>pagina-aanduiding<<}
genomen in Amsterdam, dat hij terstond, bijna zonder te eten, naar zijne kamer gaat, en al spoedig weder beneden is, terwijl er een traan in zijn oog blinkt, die de kracht niet heeft van daar uit te vallen? Dat hij aan den laten avond nog zijn' kassier ontvangt, en een' brief schrijft en weder uitgaat, zonder zijne vrouw te zeggen waarheen; - wat hij buitendien toch ook al lang heeft afgeleerd? Dat hij eindelijk zoo hartstogtelijk zijne kinderen goeden nacht kust, als of hij ze voor eene lange reis vaarwel zeide?
Ach ja, wel voor eene lange reis!....Hoort gij in den vroegen morgen niet dat vreeselijk schellen, als of geheel Amsterdam, often minste de effecten-beurs in brand stond? Ongekleed het bed uitgevlogen, verdringen de huisgenooten elkander aan de voordeur; en als deze wordt open gerukt, verdringen zij zich rondom de draagbaar, waarop het misvormde ligchaam van een' echtgenoot en vader ligt uitgestrekt. Hij leeft nog, maar leeft alleen meer om te sterven. Een enkel benaauwd, maar hartelijk woord heeft hij nog slechts voor zijne kinderen. En voor zijne vrouw? - Ach, wat schoot er, in dit kort en vreeselijk oogenblik, voor de stiefmoeder van zijne kinderen over? Zij had in den laten avond, ja! bijkans den geheelen nacht gebeden, tot zij met rood gekreten oogen was ingesluimerd, - en dat om zóó te ontwaken! Maar hij zag 't niet, de stervende......Hadden zij nog in hevigen twist geleefd, hij zou zich met haar verzoend hebben: nu was hij alleen dood voor haar geweest. Wat verandering kon daarin de Dood zelf brengen, en dan een zoo plotselinge dood? Toch zag hij nog even op; toch drukte hij die bevende hand nog......
Nadat de ongelukkige den adem had uitgeblazen, werden de verwarde berigten bij een verzameld en stille opmerkingen er aan toegevoegd; gelijk men de zonnestralen in een brandglas opvangt, en eenige oogenblikken naar

{==152==} {>>pagina-aanduiding<<}
het juiste brandpunt zoekt, waarin ze zich vereenigen. Maar de geschiedenis is te eenvoudig en toch ook weêr te treurig, om in hare kleine bijzonderheden verhaald te worden. Na eene laatste poging om zich staande te houden, was de ongelukkige naar buiten de stad gegaan, en had daar een einde aan zijn leven gemaakt; of liever, zich den weg gebaand, om het nog even te huis te komen eindigen.....Op zijne kamer vond men slechts een kort briefje aan zijn' zwager astama, van dezen inhoud: ‘Ik kan niet langer leven....Mijn naam, mijne eer!....Zorg voor mijne kinderen, die nu vader en moeder missen, en 't misschien beter zullen hebben: - vaarwel!’

‘Toch jammer!’ sprak de zelfde oude heer: ‘Maar ik had 't wel zoo of zoo omtrent gewacht. Als te huis de wagen uiet regt gaat, staat het hoofd niet regt tot zaken ook. Anders, van hennipzeel was een knap koopman; en als hij zich nog eens bedacht had, eer hij den grooten sprong deed, wij zouden hem wel geholpen hebben, dunkt mij. Daar springen er wel meer op de beurs, die nog op de beenen te regt komen. Maar enfin! 't is zoo en niet anders.’
En terwijl de oude heer zijn' stoïschen grondregel met eene goede prise uit de gouden snuifdoos bevestigt, voegt de ander er bij: ‘Ja! als zijn eerste vrouw nog leefde, zou 't wel niet gebeurd zijn. Ik heb het altijd wel gezegd: waarom ook, wanneer hij voor zijn gezin eene vrouw noodig keurde, eene stiefmoeder in huis gebragt, die eigen kinderen had?’
Aan den bijzonderen nadruk van deze laatste woorden zouden wij bijna zeggen, dat de voormalige vriend van den heer van hennipzeel zoo eenig plan had, om zijne

{==153==} {>>pagina-aanduiding<<}
lieve kinderen ook eene stiefmoeder, maar zonder eigen kroost, te bezorgen. Doch wel beschouwd, hebben wij met het huiselijk leven van dezen heer niets noodig, en voor dit maal aan het lot van éénen weduwenaar ook rijkelijk genoeg.

3.

Wat er van een dubbel huwelijk en een dubbel sterfbed overblijft.

Vaarwel, gij rustelooze zee, wemelende van menschen! Nederlands hartader, die nog altijd sterk genoeg klopt voor wie uwe slagen te tellen weet! Van het ‘omgekeerde mastenbosch’ begeven wij ons liever naar het regt op staande, onder de statige gewelven van dennen en pijnboomen, waar zelfs het zuchtje van den wind niet doordringt, en het geluid onzer voetstappen door een tapijt van afgevallen naalden wordt gesmoord. Helaas! waarom is het huiselijke leven niet altijd zoo kalm, zoo eenvoudig verheven, gewelfd tot eene schuilplaats van de onschuld en den vrede, tot een' tempel van den Allerhoogste, even als deze eenzame huishouding der natuur: het bekoorlijke dennenbosch, waarin het eekhoorntje dartelt en de woudduiven haar nest maken, terwijl er maar schaars de bijl van den houthakker wordt gehoord?
Maar eindelijk wordt 't ons hier toch wat al te zoel, en het verheugt ons, dat de statige pilaren verder van een wijken en hier en daar een open grasveld ons ruimer uitzigt vergunt; terwijl ten laatste een paar hutten, half van plaggen opgeworpen, ons het naderen van betere menschelijke woningen aankondigen, even als de blokhuizen

{==154==} {>>pagina-aanduiding<<}
der Backwoodmen, in het westelijk Noord-Amerika, de voorposten der eigenlijke dorpen en steden zijn.
Weldra verrast ons nog onverwacht een terras, dat den grootschen aanleg heeft van eene buitenplaats, en toch niet zoo net is onderhouden en veel digter bevolkt, daar eene vrij talrijke jeugd er zich in allerlei gymnastische sprongen en vrije spelen schijnt te oefenen. De grenspaal van een jagt-territoir zegt ons intusschen, dat wij den voet zetten op het oude riddergoed Bat-Olde; ofschoon de hazen, door al die springers daar binnen, wel zeker reeds lang over de limiten van dit jagtterrein gejaagd zijn.
Te gelijk met ons, gaat er eene nog jeugdige weduwe den grenspaal voorbij, niet terug gehouden door de omgezakte annonce van ‘voetangels en klemmen,’ die dan ook reeds lang verdwenen zijn, ofschoon men het opschrift heeft laten staan, even als een oude vogelverschrikker, waarop de brutale musschen zich het liefst neder zetten.
Wij noemen de jeugdige vrouw eene weduwe, naar het zware rouwgewaad; en daarom vooral, omdat hare twee aanvallige kinderen in dien rouw deelen. Bij het binnen treden van het terras staat zij eene korte poos stil, en laat de oogen in het rond weiden, tot dat de tranen daarin opwellen; tranen der herinnering zeker, aan eene weduwe zoo dierbaar, der herinnering van betere dagen, toen de levensweg, die nu als met een rouwfloers bedekt is, nog met bloemen was omzoomd....Betere dagen, ja! maar reeds voor lang en juist hier in de nabijheid genoten....
Met gebukt hoofd gaat de weduwe voort; en zij laat zich wel aandienen, maar stapt intusschen reeds, als eene oude bekende, de open voordeur en het open zijvertrek binnen.
‘Gij hier, elsje! Gode zij dank, dat wij u eindelijk

{==155==} {>>pagina-aanduiding<<}
nog eens zien mogen. En zijn dat uwe kinderen? Komt eens hier, jongens! Wacht, ze zullen misschien liever bij onze jonge gasten daar buiten zijn. Hier, elburg! breng ze daar eens bij. In dien tusschentijd zullen wij wat voor hen gereed maken: want ze zullen wel honger hebben ook. Of zijt ge ook te moê, lieve kleinen?’
Eigenlijk waren de kinderen wel wat moe; maar een groote bok met echt aristocratische horens, daar buiten voor den wagen, waarin om beurte de kinderen zaten en menden, deed hen alle vermoeidheid vergeten. Al spoedig rustten zij dan ook, beter dan daar binnen, uit: want zij werden, om de gasten eer aan te doen, het eerst in den bokkenwagen getild.
‘En nu,’ hernam de patroon van het huis: ‘laat mijn wijfje mij eindelijk den tijd, om u naar uwe gezondheid te vragen. 't Is een zekere deugd in eene schoolmeestersvrouw; anders mogt ik wel knorren, dat zij altijd eerst ziet, of de kinderen het naar hun' zin hebben, en dan pas, of manlief er nog is.’
Intusschen had ook de weduwe naar den welstand van het huisgezin vernomen, en, zonder het te vragen, zich wat gemakkelijker gemaakt, daar zij wel wist, dat zij hier welkom was.
Na de eerste branding van het gesprek, zoo gewoon aan de kusten van het wederzien, namen de golven een' geregelder' loop; en nadat hij nog eens een' blik buiten de deur geworpen had, of alles daar in orde was en men ongestoord spreken kon, begon de heer elburg op een' vertrouwelijken toon, die duidelijk belangstelling en niet louter nieuwsgierigheid verried: ‘Maar nu moet gij ons toch eens nader van het een en ander vertellen! Wij zijn hier zoo geheel buiten de wereld; of liever, wij vormen hier eene wereld op ons zelve, zoo dat wij geene regt heldere voorstelling hebben van uw leven in de laatste

{==156==} {>>pagina-aanduiding<<}
jaren, terwijl uwe brieven, waarin zoo menig raadselachtig woord voorkwam, het ons ook niet gegeven hebben. Eerst dachten wij, gij waart bij uitstek gelukkig hertrouwd: uw tweede man genoot de algemeene achting; de kinderen uwer vriendin hingen u als uwe eigene aan; en later kwamen er allerlei twijfelachtige woorden en ongunstige berigten tot ons....Maar vertel het liever zelve; gij kent ens genoeg, om te weten, hoe regt hartelijk wij in uw lot deelen.’
En nu begon de weduwe van hennipzeel, - want haar doorschijnend incognito is toch reeds lang verbroken: - haar eenvoudig, maar aandoenlijk verhaal; het verhaal van zoo veel kleine en op zich zelve nietig schijnende bijzonderheden in het leven, die men niet gewoon is ‘lotgevallen’ te noemen, en die toch eigenlijk te zamen het lot van den mensch uitmaken. Een verhaal, dat wij in het kort en in al zijne eenvoudigheid willen mede deelen, zonder het, gelijk in natura geschiedt, door allerlei vragen en teekenen van belangstelling aan de eene zijde, afwijkingen en zwijgende tusschenpoozen aan de andere, af te breken.
‘Ja, goede elburg! gij en uwe vrouw weet 't nog zeer goed, met welke blijde hoop ik u vóór drie jaren begroette, om voor altijd, zoo ik meende, ons vreedzaam achterland met de groote wereldstad te verwisselen. Vraagt gij mij, of ik het uit ware liefde deed? Ik meende toen, dat ik ten minste zóó lief had, als eene vrouw, die eens hoogst gelukkig geweest is, voor de tweede maal lief hebben kan. Van achteren beschouwd, was 't alleen mijne overledene vriendin, die ik in haar' echtgenoot en zijne kinderen beminde; het was de stervende en niet den levende, wie ik mijn woord gegeven had. Ach! had ik geweten, wat ik beloofde, toen ik stilzwijgend toestemde, zoo veel in mij was, eene moeder

{==157==} {>>pagina-aanduiding<<}
voor hare kinderen te wezen!....Eene moeder! En ik ben in het oog der wereld, ook met de grootste inspanning, nooit meer dan eene stiefmoeder geworden!
‘De heer van hennipzeel was wèl voor mij; ik heb zelfs naderhand wel eens gedacht, of ik niet nog meer voor hem had kunnen. en moeten zijn; maar hij heeft er mij toch eigenlijk weinig toe in de gelegenheid gesteld. Hij schijnt zijne eerste vrouw innig te hebben lief gehad, gelijk hij haar nog, tot in het dwaze toe, lief had in hare kinderen, - die hij toch ook weder zoo gemakkelijk verlaten kon....Zonderling! een man heeft toch anders lief, dan wij.
‘Voor mij was hij dus geheel, wat een fatsoenlijk echtgenoot zijn moet; maar ook niets, niets meer. Had hij liever met mij getwist, mij gevloekt: dan had ik mij nog weder met hem kunnen verzoenen. Maar nu scheen ons huwelijk enkel eene wel overlegde compagnieschap te zijn. En was zijne eerste verbindtenis zuivere liefde geweest, niet meer dan eene berekening was zijn tweede huwelijk; eene misrekening, helaas! werd zijn dood. En toch zou ik mij zoo gaarne regt innig aan hem hebben aangesloten! Hij had in mij eene huishoudster, en te gelijk eene gouvernante voor zijne kinderen gezocht; ach! had ik dit zóó goed kunnen zijn, en had daarbij misschien een pand van ons huwelijk hem zoo zeer aan mij gehecht, dat ik in plaats van Mevrouw ‘zijne elsje’ geworden ware! Maar neen, zoo ver is het nooit gekomen. Toch meende hij 't zeker goed; en heeft hij misdaan, zoo is 't alleen, dat hij gedwaald, dat hij zich misrekend heeft. En ik, zoo lief had ik hem toch, dat ik gebeden, dat ik gebedeld heb om een' afscheidsgroet, en mij zijn laatste handdruk, schoon door niemand anders opgemerkt, zalig maakte. Wat zijn wij vrouwen toch zwakke, afhankelijke schepsels! Aêmechtig dorsten

{==158==} {>>pagina-aanduiding<<}
wij naar liefde; en die ons dorsten laat, hij gevoelt 't niet.
‘Maar de kinderen, vraagt gij? Ja! juist de kinderen, daarvan had ik liefde gewenscht en gewacht; want 't was in hen vooral, dat ik mijne amalia nog zoo regt lief had. Ach! op de kleine, onschuldige marie alleen na, heb ik ze bij geen van allen gevonden. Reeds terstond zag ik, dat door het langdurig ziekbed mijner vriendin, de huiselijke akker, dien ik te bearbeiden had, geheel verwilderd was; en het ontbrak mij, zwakke en teerhartige vrouw, misschien aan den moed, om eene vaste hand aan het onkruid te slaan. Ik voel het nu zoo levendig juist het diepe medelijden met de arme weezen, juist de levendige vrees van niet genoeg eene liefhebbende moeder te zijn, hebben mij dit belet. En toch, ik zou naauwelijks weten, hoe het aan te leggen, wanneer ik weder van voren af aan beginnen moest; niet ondersteund door een' echtgenoot, voor wien de opvoeding van kinderen eene geheel nieuwe zaak was, en dan vooral onder het nimmer sluimerend argus-oog der wereld, dat in ieder woord, in elken wenk, in iederen blik, de stiefmoeder meent te herkennen. O annet! gij weet 't niet, niemand weet het, die 't niet geweest is, hoe de positie van eene stiefmoeder is. De familie der overledene, de oude vrienden van het huis, belangstellende buren, getrouwe dienstboden zelfs, ja! de ontrouwe nog meer, alles controleert de arme stiefmoeder; en dan vooral de dochter des huizes, die zich gekrenkt en verguisd, onteerd en onttroond rekent door hare nieuwe meesteres....God vergeve haar het kwaad, dat zij zeker onwillig heeft gedaan; want 't zou duivelsch wezen, wanneer zij 't met een boos opzet en naar een vast berekend plan gedaan had. Maar toch, willens of onwillens, zij droppelde venijn in mijn' lijdensbeker, de be-
{==159==} {>>pagina-aanduiding<<}
koorlijke dido, met wie ieder medelijden had, terwijl mij niemand beklaagde: - want ik had immers vooraf ongelijk, omdat ik eene stiefmoeder was! - Als de kleine gustaaf
de nukken van een ziekelijk gestel tot het uiterste dreef, en zich heimelijk aan allerlei verboden kost te goed deed; - als de woeste karel zich op hoogen toon tegen mij over stelde, en mij tartte, aan hem de hand te slaan; - als mijn echtgenoot (ach! naderhand begreep ik eerst regt waarom!) hoe langs zoo wreveliger van zijne vele zaken in den huiselijken kring terug keerde; - altijd, altijd stond dido tusschen mij en allen, die mij moesten lief hebben. En wanneer ik dan soms den sluijer wilde verscheuren, die zoo vele kleine huiselijke geheimen voor het vaderoog verborgen hield; wanneer ik verzoeken of vorderen wilde, dat mijn moederlijk gezag werd gehandhaafd; dan stond altijd weder amalia's sterfbed mij voor oogen, en het was, als of ik de doode krenken zou in hare kinderen; vooral nadat eens, maar ook slechts één maal, eene klagt van mijne zijde eene gestrenge vaderlijke kastijding had uitgelokt. En toen nu mijn broeder hendrik, als toeziende voogd, ten minste een gedeelte van het goed mijner kinderen kwam redden; - het weinige, waarvan ik nu nog kommerlijk leven moet: - hoe van dat oogenblik af mijne dagen zijn vergald, en de hoop van mijn tweede bruiloft in den donkersten nacht is ondergegaan.....’

Maar op eens verbleekte de arme weduwe; onder het spreken had zij niet bemerkt, dat er een rijtuig langzaam naderde door het zand heen; en nu zij opziet, is het reeds nabij genoeg, dat zij terstond herkent, wie er in zitten. En de ongelukkige klaagt met een gesmoorde stem: ‘o God! moeten zij mij ook hier vervolgen?’
‘Dat is waar ook!’ hernam elburg verlegen: ‘Ik

{==160==} {>>pagina-aanduiding<<}
meende het u al telkens te zeggen. Ik was dit bezoek wachtende, om over de twee knapen te spreken: want schoon mij hun naam niet was opgegeven, giste ik 't al half aan de omstandigheden.’
‘Laat mij dan spoedig heen gaan! Ook over uw huis zou ik den vloek brengen, die overal eene stiefmoeder vervolgt.’ - Maar terwijl zij zoo sprak, had reeds hare vriendin eene zijdeur geopend, die in het boekenkamertje uitkwam. In den haast bleef deze deur half open staan; en bij het binnen gaan smeekte de weduwe nog: ‘In Gods naam! laat toch niets blijken. Het zou mij nog zoo veel troost geven, als de kinderen bij u kwamen. Ik kon ze dan ten minste nog van tijd tot tijd ongemerkt zien, en weten, dat zij 't goed hebben. En misschien zie ik dan later mijn kleine engel ook nog; de eenige die mij lief had, omdat het kind nog geen onderscheid tusschen moeder en stiefmoeder kent. Maar zegt niets van onze kennis: alle verstandhouding tusschen ons zou de astama's als een spook verdrijven.’

‘Heb ik de eer, den heer elburg voor mij te zien?’
‘Om u te dienen! En u is waarschijnlijk de heer astama?’
‘Juist, juist! Zoo als ik u schreef, Mijnheer! wij hebben vier kinderen voor onze rekening genomen: weezen, helaas! en die ons na aan 't harte gaan. Daar dus uwe condities, zoo wel als uwe inrigting, ons bijzonder wel aanstonden, en ons ook van elders goede getuigenis is toegekomen, wenschten wij de twee jongens aan uwe vaderlijke zorg aan te bevelen.’
‘Zij hebben die,’ voegde Mevrouw er bij: ‘en wel bijzonder de moederlijke zorg hoogst noodig.’
‘Ja zeker, Mijnheer elburg! De oudste, zoo als gij zien zult, is een wildzang; maar hij is niet kwaad, en

{==161==} {>>pagina-aanduiding<<}
met zachtheid wel te leiden: men heeft hem misschien wat hard aangetast. En de tweede is een klierachtig knaapje; zijn gestel is mogelijk door omstandigheden wel wat verwaarloosd, en aan zijne voeding en kleeding niet de noodige zorg besteed.’
‘Om u de waarheid te zeggen, Mijnheer!’ voegde Mevrouw er op vertrouwelijken toon bij: ‘want daar gij toch als vader over onze kleine bloedverwanten staan zult, kan het soms goed zijn, dit te weten: - de kinderen hebben het ongeluk gehad, van te vroeg hunne moeder te verliezen; en gij weet wel, wat eene stiefmoeder is.’
‘O ja, Mevrouw! dat weet ik zeer goed!’ sprak de opvoeder met zekeren ernstigen nadruk, dien de familie astama niet opmerkte....En even min hoorden zij het stille snikken achter in de boekenkamer, of zagen, hoe het betraande oog met de uitdrukking der diepste smart ten hemel geslagen werd....Der arme stiefmoeder was eene regt pijnlijke, maar zoo wij hopen, laatste wonde toegebragt; en, gelijk het gewoonlijk gaat, het woord en het oordeel der vrouw over de vrouw was het hardste geweest....

Gij, mijne lezers! - en daartoe schreef ik deze vlugtige vertelling: - o, wanneer u eens eene stiefmoeder onder de oogen komt, en gij er zoo veel van en over hoort, weest voorzigtiger in uw oordeel. 't Is waar, er zijn vrouwen, moeders vooral, die echt stiefmoederlijk zorgen voor de haar toevertrouwde weezen; maar nog grooter misschien en zeker veel minder naar waarde geschat, is het getal van die genen, die stiefmoeders zijn, juist door het niet te willen wezen; die met eene te zachte hand en te medelijdend hart, die met eene te naauwgezette

{==162==} {>>pagina-aanduiding<<}
schroomvalligheid het vreemde kind opvoeden, vooral wanneer het 't erfdeel is van eene dierbare vriendin of zuster; en die, voor de overmaat van vromen eerbied en overdrevene teederhartigheid, slechts argwaan, ondank en veroordeeling inoogsten. Heb ik iets mogen toebrengen tot verzachting van haar lot, of althans van het oordeel over haar; - en mogt mijne schets anderen, die gevaar loopen om op deze klip te stranden, juist door de tegenovergestelde al te schroomvallig te ontwijken, daarop indachtig gemaakt en gewaarschuwd hebben: - wel nu, dan ben ik dubbel tevreden; en wij nemen voor dit maal afscheid van den onuitputtelijken rijkdom der geheimen van 's menschen leven en 's menschen lijden, die alleen, - en dit is zeker de grootste troost! - het Alziend Oog doorgrondt.


{==163==} {>>pagina-aanduiding<<}

Uit het dorpsleven.


{==164==} {>>pagina-aanduiding<<}

STILLE WATERS, DIEPE GRONDEN.



Een volksspreekwoord, - waarin waarheid is.


{==165==} {>>pagina-aanduiding<<}

VII.

De moordenaar aan het kruis.

Nog eene potloodschets uit de pastorij.

1.

‘Ja, maar de moordenaar is toch aan het kruis bekeerd!’ zoo sprak mijn overbuurman onder den breeden boeren schoorsteen, terwijl hij de aangebrande turven, die uit een gevallen waren, weder netjes tegen het groote kersblok opstapelde, eenige kooltjes voor zijne vrouw uitdoofde, en er mij één, met de tang annex, toereikte, om de juist gestopte pijp aan te steken.
Ik nam de tang aan, en mompelde inwendig. Ik kon toch niet praten onder het aansteken, en de uitspraak was ook zoo stellig, dat er geen wederwoord op verlangd werd; of 't mogt wezen het gewone referein van de vrouw des huizes: ‘Ja, offie!’ Ik mompelde dan, maar onverstaanbaar voor mijn' gastheer: ‘Al weder die moordenaar aan het kruis! 't Is niet uit te staan voor een jong predikant, die zijne gemeente aanvaardt, als de corrector eene proef; maar hoe hij ook de fouten corrigeert, de zetter wil ze toch niet veranderen, en de drukker vermenigvuldigt ze honderd en duizend malen.’
Die moordenaar aan het kruis! Ik had juist, verleden

{==166==} {>>pagina-aanduiding<<}
zondag nog, - want het was een vroege Paschen en een late winter: - er opzettelijk over gepreekt; en wat ik bij een vorig bezoek dezen man al had zoeken te beduiden, dat had hij nu in de kerk gehoord, onwedersprekelijk hooren bewijzen zelfs: - namelijk, dat moordenaar eene fautive vertaling is voor roover, straatroover; en dat ook de man niet bekeerd werd aan het kruis; niet door het woord, of de vermaning, of de wondermagt van den stervenden Heiland tot andere gedachten gebragt, maar dat hij zeker reeds in de gevangenis tot nadenken was gekomen, daar hij blijken gaf van vroeger geloof en van diepere verootmoediging, dan er van die korte oogenblikken op den kruisheuvel te wachten was. Maar, ja wel! vecht eens tegen de vereenigde magt van de kerkelijke overlevering en van den statenbijbel! 't Is Don quichot tegen de windmolens: want het waait er niet minder om; en niet minder draaijen, met onveranderde beweging, ook de molens in het rond.
Ik bezat dan, - en ik was er trotsch op! - de zelfverloochening, ‘om met eene enkele toepasselijke aanmerking te besluiten,’ in plaats van met vuur te polemiseren tegen den moordenaar aan het kruis, die mij toch te sterk was. Maar zoo dra was mijne pijp niet uit, of ik ging, spoediger dan ik anders zoude gedaan hebben, heen: den treurigen, langen weg op, door vrouw groensveld statelijk gegroet, en door den ouden ariaan zelf tot aan het hekje uitgelaten.
Zoo als die nevelachtige, regte, saaije weg, even zoo kwam mij op dit oogenblik mijn werkkring, mijne loopbaan voor: - regts eene sloot, en links eene sloot, en mist en slijk overal.
Den volgenden dag wandelde ik naar een oud vriend, wien ik gewoon was, alles te klagen, wat mij verdrietigs voorkwam op mijn' pastoralen weg; en van wien

{==167==} {>>pagina-aanduiding<<}
ik gewoonlijk een vertroostend woord mede naar huis bragt.
‘Vooroordeelen!’ riep ik uit, aan 't einde van een vrij geanimeerd verhaal: ‘Alles vooroordeel! Ik vraag soms, of er bij mijne meeste gemeenteleden wel een greintje nadenken is overgebleven, in het godsdienstige ten minste. Zij hebben nu eenmaal hunne vaste denkbeelden; er is niet aan te veranderen; en in mij verlangen zij eigenlijk alleen een' repetitor, die hun van die overgeleverde vooroordeelen de les nog eens opleest. Doe ik dit, dan is het wel; en doe ik het niet, dan verstaan zij mij niet eens. Of verstaan zij mij al, het vooroordeel gaat slechts even op zij, om mijne betere verklaring te laten passeren; daarna keert het terug, en neemt, als of er niets gebeurd ware, zijne oude plaats weder in. En zoo, al preek en catechiseer en pastoraliseer ik nog duizend malen in een' geheel anderen geest, om toch de menschen op te wekken, dat zij het op een sterfbed niet laten aankomen, zelfs al waren zij daarvan zeker; altijd weder antwoordt het vooroordeel, even koel en even onwrikbaar vast: Toch is de moordenaar aan het kruis bekeerd!’
Mijn goede vriend grimlachte. ‘Het valt u wat hard, vriendlief! ik merk het al, om zoo op rotsen te ploegen; en dat is het ook. Maar vooreerst moet gij bedenken, dat dit behoudend element in onzen landaard ook zijn nut heeft, daar het de menigte belet, om met allen wind van leeringe te worden mede gesleept. Het volk kan uwe argumenten al zeer weinig beoordeelen, en nog veel minder het regt van eene andere vertaling, die meer met den grondtekst over een komt. Daarom is het: Houdt, wat gij hebt, dat niemand uwe kroon u roove! zijn zinspreuk. En dan nog: zeg mij eens! waar denkt gij, dat de vooroordeelen hunnen zetel hebben?’
‘Waar? Ja, natuurlijk in verkeerde begrippen, die

{==168==} {>>pagina-aanduiding<<}
men vast houdt met alle magt, omdat het nu eens zijn eigene begrippen zijn; en zeker ook uit eerbied voor de vaderen, die ze ons hebben overgeleverd.’
‘En als ik nu, na eene lange levens-ondervinding, u eens verzekerde, dat de meeste godsdienstige vooroordeelen hunnen zetel in het hart hebben, en daaruit alleen het verkeerde begrip zijne kracht ontleent en zijne duurzaamheid? In den bas ligt de kracht der muzijk, zegt men. Even zoo spreekt daar in het hart een diepe bastoon, die aan den tenor van het verstand, en zelfs aan den alt van de verbeelding zijne ware kracht geeft.’
‘Ik begrijp u, en begrijp u toch niet. Ik wilde daarom wel eerst een' naderen uitleg van u vragen.’
‘Dan zal ik mij verklaren. Wanneer iemand zoo bijzonder gesteld is op de historie van david en bathseba, en stijf en sterk volhoudt, dat Israëls koning daarin, van top tot teen, het beeld is van den bekeerden, geloovigen christen; wat zoudt gij er voor gevolg uit trekken? - Gij meesmuilt? Ja, ik geloof het ook: zoo een weinig van bathseba zal er misschien wel, op zijn' eigen bekeeringsweg, mede onder doorloopen. En zoo is het toch dikwijls, ook met de liberalen. De bijbel is eene gedekte tafel, waarvan ieder neemt, wat hem lust, en niet altijd, wat hem past.’
‘En dus mijn vriend groensveld?’
‘Uw vriend groensveld, - geloof het vrij! - rekent ook voor zich zelven nog een weinig op die sterfbeds bekeering. Niet dat de man slecht is, in den gewonen zin van het woord, of geheel onchristelijk leeft. O neen! 't is een eerlijk, braaf man, en kerksch ook; waardig “om in het huisje te zitten,” zoo als de boeren zeggen; zoo als hij dan ook reeds twee malen diaken, en eens ouderling geweest is; maar men zegt....’
‘En wat zegt men dan?’

{==169==} {>>pagina-aanduiding<<}

Op dit oogenblik kwam de meid binnen, en zeide, dat er iemand was ‘om Mijnheer te spreken.’ Dat was ik: want haar eigen mijnheer heette ‘de dominé;’ en dit bepalend lidwoord scheen alle dito dito's uit te sluiten, zoodat ze mij nooit Dominé noemde.
‘Er was iemand om Mijnheer.’ En dat hier? Zoo verre van huis, mij nagezonden of nageloopen? Ik had wel, een oogenblik vroeger, hard en haastig hooren schellen; maar de bel in het vreemde huis gaat ons niet aan. Nu echter sprong ik verschrikt op: want ik dacht aan vrouw en kind, aan huis en hof. Zou er brand zijn? Of had de kleine een stuip gekregen? Of, om het ergste niet te denken, zou oom jan misschien onverwacht overgekomen wezen?
De grove, dikke en roode boerenknaap stelde mij, met zijn open, maar bedremmeld gelaat, nog niet zoo terstond gerust, vooral toen hij sprak van ‘aan mijn huis geweest te zijn;’ maar eindelijk kwam het er toch uit, dat hij door vrouw groensveld gezonden was: ‘omdat de baas ging sterven en nog altijd om mij riep.’ Aan de pastorij gekomen, had de jongen vernomen, waar ik was; en omdat ik mij hier haast even digt bij den zieke bevond als op mijn dorp, was hij maar doorgeloopen.
Ik wierp spoedig mijn' jas om, en ging mede. Onder weg knoopte ik het afgebroken gesprek en de onverwachte boodschap aan elkander, en had er toch spijt van, dat ik in den haast niet verder naar de beteekenis van het geheimzinnige ‘men zegt’ gevraagd had.
Ik kwam ‘op steê,’ en werd, reeds aan het hekje, door den oudsten zoon opgewacht. De zieke had even hard naar mij verlangd en even luide om mij geroepen, als de huisgenooten om den geneesheer. Deze was er juist, en ik sprak hem bij het uitgaan. Hij haalde de schouders op. Reeds lang bestond er vermoeden, dat de aamborstigheid en

{==170==} {>>pagina-aanduiding<<}
afwisselende benaauwdheden van groensveld eene diepere oorzaak hadden, schoon hij er bijna nooit zijn werk om verzuimde. Plotseling was de benaauwdheid sterk toegenomen, had zich het aanwezen van een' etterzak geopenbaard, die op het punt was van los te breken, en te gelijk daarmede eene inzinking van krachten, onder deze omstandigheden dubbel gevaarlijk. De geneesheer, niet gewoon te vleijen, had den zieke, zoo min als de omstanders, veel hoop durven geven. Als middel in nood, zou hij tot een braakpoeder de toevlugt nemen; maar hoogstwaarschijnlijk zou de kranke de kracht niet meer hebben, om de vreemde stoffen uit te werpen, waarin zijn adem stikte. Voor het oogenblik had hij hem slechts iets kalmérends gegeven, om straks terug te komen, nadat hij zelf per post de middelen van huis zou gehaald hebben. Terug gekomen, zou hij zien, of de kranke het nog. verdragen kon. Deze uitleg werd alleen aan mij, - als een' halven ingewijde, naar de meening van den plattelands-geneesheer, - gegeven, niet aan het profanum vulgus. - ‘En ook voor u,’ was het besluit: ‘zal hier wel wat te doen zijn, Dominé. Want men zegt...’
Daar reed de chirurgijn voort. Die hatelijke men, die overal te vinden is en nergens, en die zoo veel zegt!!
Ik ging naar het ziekbed. Vrouw groensveld stond aan het hoofdeneinde. Er was niets op haar gelaat te lezen, en ik las er ook vroeger nooit iets op. Het was een van die perkamenten gezigten, (of van hoorn zoo men wil,) waarop slechts hevige hartstogten leesbaar schrift kunnen afdrukken. De zieke zelf was benaauwd en ingezonken. ‘Quantum mutatus ab illo!’ fluisterde ik, in mijne auteurs nog ruim zoo veel te huis, als in mijne gemeente. Toen de man mij in het oog kreeg, helderde dat oog op, maar van een onrustig vuur; hij drukte mij krampachtig de hand en fluisterde iets, terwijl vrouw groens-
{==171==} {>>pagina-aanduiding<<}
veld zich over het bed henen boog, om hem te verstaan. Hierop zeide zij tegen de kinders, dat die, op pleun den oudste na, wel eens naar buiten konden gaan, en zond de melkmeid naar stal.
Zoo dra de kranke zich overtuigd had, dat hij met vrouw en zoon alleen tegenover mij was, begon hij, met eene telkens afgebroken stem, wat ik hier als in éénen adem neder schrijf: ‘Ik ben een groot zondaar, Dominé! Ik kwam wel in de kerk, en deed burgerlijk mijn' pligt; maar mijn huis was geen christen huisgezin: want gedurige twist leefde er in. Het lag ook wel wat aan mijne vrouw. Wie zal tusschen man en vrouw rigten? Maar op het sterfbed wil ik schuld belijden. Zeker lag het ook aan mij. O ja zeker! En niet het minst. Hoor eens!’ - - Hij trok mij nader bij het bed, en sprak weder, na eene voorbijgaande benaauwdheid: ‘Hoor, Dominé! en gij moogt het ook wel hooren, pleun. Moeder heeft het u toch dikwijls genoeg gezegd! Het geld kwam van mijne vrouw, en ik heb er veel van verteerd, in de eerste jaren van ons trouwen. Toen leefde ik niet goed, niet goed! En, nu dat voorbij was, maar de zorgen er nog van achterbleven, verweet mijne vrouw het mij gedurig, en ik kon dat niet velen. Ja, ik verweet haar ook, dat - dat - Och! ik mag dat zoo niet zeggen, Dominé!’
‘Ja wel!’ antwoordde de vrouw vrij scherp; en ik had die scherpe trekken op haar gelaat reeds bij een paar vroegere gezegden van haar' man opgemerkt: ‘Ja wel! zoo als de waard is, vertrouwt hij zijne gasten; en dit stond hem nog wel mooi, mij zulke dingen te zeggen! Twintig koeijen had ik op stal, toen ik het ongeluk had van hem te nemen; - dat zeker over mij besloten was! - En waar de tien gebleven zijn, weet ariaan groensveld, en dan nog iemand anders, het best.’
Zij ergerde mij onbegrijpelijk, de harde en scherpe vrouw;

{==172==} {>>pagina-aanduiding<<}
en zonder hare schuld of onschuld in dezen te kunnen uitmaken, kon ik aan haar verwijt op het sterfbed wel hooren, hoe dat in volle levenskracht moest geweest zijn. Ariaan, van wien ik later merkte, dat hij anders gansch geene zachte middelen van defensie pleeg te gebruiken, lag nu als een weêrloos lam, en scheen dit bittere verwijt naauwelijks te verstaan; alleen wachten de naar een woord van troost, op het geen hij half klaagde, half vroeg: ‘of het wel mogelijk was, dat de Heer zijne ziel nog in genade zou aannemen?’
‘De Heiland sprak eens,’ zoo zeide ik met vriendelijken ernst: ‘Indien gij elkander uwe zonden vergeeft, zoo zal ook de Hemelsche Vader u vergeven. Gij, ariaan! staat voor de poorten der eeuwigheid; en ook voor u, marijtje! kan ieder oogenblik dat uur slaan. En zoudt gij nu onverzoend voor Gods troon willen verschijnen, of de overblijvende met haat en wrok den andere naar het graf zien dragen? Zoudt gij de genade van christus willen verbeuren, door zelf niet te willen vergeven? Er is toch zeker geen twist, vooral tusschen man en vrouw, waarin niet beiden althans eenige schuld hebben. Ook wie eigenlijk gelijk heeft, is mensch, en bezit zich niet altijd.’
‘Nu ja!’ sprak de vrouw zachter, maar toch nog altijd op een' morrenden toon: ‘Men kan het een' mensch er ook wel eens naar maken. Maar als het den man 't sterven verligten kan, God beware mij, dat ik niet zou willen vergeven!’
Dat was althans een' stap nader, maar nog niet ver genoeg. Ik ging dan voort met op het belang aan te dringen van eene welgemeende verzoening, die uit het hart voort komt. Ik schetste der harde vrouw, hoe diep vernederend daar in de eeuwigheid de onverzoenlijke staan zal, tegenover den Verzoener der wereld! Hoe weinig onze honderd penningen dan zijn zullen, tegen de tien dui-
{==173==} {>>pagina-aanduiding<<}
zend talenten, al schijnen de eerste ons nu nog zoo kostbaar! Hoe heilig bovendien ook de eed is, voor God gezworen op den trouwdag; en hoe vreeselijk de herinneringen van haat en twist zijn op het graf! - - - Juist betrok het ingezonken gelaat, met eene nevelachtige lijkkleur; en vrouw groensveld, als door een hevig berouw aangegrepen, legde hare hand op de biddend zaam gevouwen handen van den stervende, en kuste de bleeke lippen.
Hierop bad ik, - wat 't hart mij ingaf: ik weet het niet meer. - Daarna raadde ik alle stilte aan, om den kranke op het bezoek van den geneesheer voor te bereiden. Deze kwam mij ook reeds op het erf tegen. Bij het huiswaarts gaan, mompelde ik: ‘En de moordenaar is toch aan het kruis bekeerd!’ Ja, hier was wel geen moordenaar, maar toch een doorbrenger, een overspeler; en daarbij, eene harde, kijfachtige huisvrouw: - aan en bij 't kruis bekeerd?
Ik keek om, en zag pleun tegen den hooiberg geleund. De arme jongen had het kwaad. Ik kon niet laten, nog eens naar hem toe te gaan. ‘O Dominé! Dominé!’ klaagde hij: ‘er is hier op steê zoo veel gebeurd! Wat ik niet al heb moeten zwijgen en sussen, om moord en doodslag voor te komen! Neen, ik mag dat niet alles vertellen. Als wij vader nu nog maar behouden mogten! Maar.....’
‘Geef den moed niet geheel op, jongen!’ zoo sprak ik: want ik had nog eenige meerdere hoop, dan de huisgenooten en de lijder zelf, schoon ik hen daarmede niet te veel durfde vleijen. Ik gevoelde dan ook, dat ik, met mijn flaauw troostwoord, al het gewigt van dat maar niet kon optillen, en voegde er daarom nog bij: ‘En als er gebeurt, wat gij vreest; moge God dan ons gebed verhooren, en uwen vader, die het toch nu zoo goed meent, in genade aannemen!’

{==174==} {>>pagina-aanduiding<<}

Aan den gunstigen afloop der ziekte van ariaan groensveld viel nog zeer te twijfelen, toen ik den volgenden morgen naar hem vroeg; maar niet aan zijn' genade-staat, - om nu eens met mijne buitenlieden te spreken: - want de laatste adem van den kranke scheen een gebed; zijn bijna brekend oog was nog, vol vergevende liefde, op zijne vrouw geslagen. Ook zij paste hem op, gelijk nooit voor dezen. Op herstel scheen echter nog even min de vrouw, als de kranke zelf te durven hopen: want zij sprak niet anders, dan van ariaans begrafenis, en maakte allerlei beschikkingen, waarbij weder al de koelheid en strakheid aan den dag kwam van haar karakter; ook wel een weinig de boerentrots op de vroegere twintig koeijen en de tachtig bunders eigen land. Maar wie zal dit al te euvel opnemen, die weet, hoe men buiten leeft en sterft?
Het was mij verkwikkend, dikwijls den zieke te bezoeken, die - wonder boven wonder! - nadat hij eene onbegrijpelijke menigte kwade stoffen had opgebragt en daarbij geheel voor dood gelegen, langzamerhand begon bij te komen. De vrouw ondersteunde hem, ofschoon zij haar vroeger neutraal gelaat weder had aangenomen, bij zijne eerste waggelende voetstappen in den tuin. En toen ik daar nu met hem gezeten was, terwijl het vreedzame vee weder rondom ons graasde in de weide, kon ik niet nalaten, hem zijne vroegere spreuk te herinneren: ‘Was dat niet, mijn vriend! wat gij altijd meendet met dien bekeerden moordenaar aan het kruis? Toch blijft het gevaarlijk, het daarop te laten aankomen; gewaagd zelfs, er op af te gaan. Ligt had de benaauwde adem u een uur te vroeg kunnen ontglippen, of het had ook slechts eene verzoening kunnen wezen, die niet van harte ging, maar alleen om de vreeze des doods.’
De man knikte en scheen mij te begrijpen. Toch gevoelde hij, ofschoon zelf zoo diep in de zaak ingewikkeld,

{==175==} {>>pagina-aanduiding<<}
het gewigt daarvan, - zoo dacht mij ten minste! - niet zoo diep als ik zelf.

2.

Het was eenige maanden later. Meer dan eens was ik nog den lijnregten weg opgegaan, om getuige te zijn van den vrede, die na de volbragte verzoening in dit huis heerschte. Maar toen het druk werd op het land, wilde ik het gezin niet meer storen; of als ik kwam, vond ik verre de meesten op het veld. Zoo was het zomer geworden, en de oogst begon met het afmaaijen der hooilanden, om daarna op zaadveld en korenakker over te gaan. Gezegende tijd, als de velden bedekt zijn en de dalen bekleed met halmen, die van zwaarte schudden!
Intusschen, - zou ik er geloof aan slaan, of niet? - maar er liepen weder ongunstige geruchten omtrent het huisgezin van groensveld. Juist de verzoening van laatst, had den twist verder doen uitbazuinen. Men meende, dat men van een' stervende niets meer behoefde te verzwijgen, en had 's mans misstappen breed uitgemeten, om zijne bekeering des te hooger te waarderen. De man herstelde; en het publiek zweeg, maar vergat niets. Letters wischt men uit, of vernietigt het handschrift, maar nooit de geheugenis van des naasten kwaad. Men zeide nu, dat die herinnering ook nog wel op steê spookte; en dat gedienstige vriendinnen der vrouw, zoo wel als trouwe marktgangers met den man, een zonderling en onwillekeurig genoegen vonden in het levendig houden van die herinnering, - zoo als dat, helaas! niet zeldzaam is. - Daar echter niemand het regte wist, hield ik dit verhaal voor eene onbewuste voorstelling van het geen,

{==176==} {>>pagina-aanduiding<<}
naar de volksmeening, moest gebeurd zijn, of anders zeker nog gebeuren zou. De verzoening op het sterf bed was zoo interessant geweest; een nieuwe twist zou het niet minder zijn.
Weder leidde mijn weg tusschen de twee lange en lijnregte sloten door, niet naar, maar langs de steê van groensveld. Ik liep daar rustig mijmeren, zoo als men doet op eenen weg, waar men aan den weg zelven volstrekt niet behoeft te denken. Plotseling werd ik in mijn gepeins gestoord, daar ik op den schouder geklopt werd door een' opgeschoten' boerenknaap, in wien ik terstond onzen goeden pleun herkende. Ademloos van het mij naloopen, even zeer als van het snikken, kon hij naauwelijks de woorden er uitbrengen: ‘Och Dominé! kom toch, kom! Vader heeft moeder zoo geslagen, en moeder sterft! Kom dan toch!’
Ik kwam. Ontroerend gezigt, waartoe buiten mij, ook al de buren, - dat is, die niet verder dan een kwartier af woonden, - toesnelden. De krachtige, ijzerharde vrouw lag daar magteloos en badende in haar bloed, tusschen twee gebroken stoelen: het gezigt, dat mij zoo dikwijls had geërgerd, strakker dan ooit, maar de oogen gesloten. Op een' anderen stoel zat groensveld, met gevouwen handen zonder gebed, staroogend op de verslagene. Als of zijn blik door eene geheimzinnige toovermagt daaraan geboeid was, scheen hij niets te zien of te hooren, dan dat bloedend lijk, waartoe het hem even onmogelijk was te naderen, als hij het ontvlugten kon. Daar met hem volstrekt niets te beginnen was, en ik uit de jammerende kinderen ook geen verstandig woord kreeg, riep ik den bouwknecht en de melkmeid te hulp, om de verslagene op te beuren en naar bed te brengen, terwijl ondertusschen een buurman, op het vlugste paard van den stal, ‘om den meester’ uitreed. Al spoedig, nadat men de vrouw

{==177==} {>>pagina-aanduiding<<}
gewasschen had, en met veel moeite haar iets had doen drinken, merkte ik, dat er toch nog leven in was, en misschien ook hoop van behoud. Ik zelf hoopte dit vurig. Zoo toch moesten de eerst onlangs verzoende echtgenooten niet van elkander scheiden!
Intusschen maakte ik uit allerlei fragmenten van verhalen, het volgende op:
De vrouw was altijd inwendig koel en hard gebleven, en het ook uitwendig weder geworden, zoo dra zij bemerkte, dat het sterfbed geen sterfbed was. Ook groensveld zelf, die eigenlijk de steê getrouwd had, met de vrouw annex, en dus ook de laatste nooit regt had lief gehad, niet eens als een Christen, - en dat is doorgaans alleen ex officio of pro forma! - was langzamerhand tot zijne oude gebreken terug gekeerd, en kon vooral hare scherpe zetten niet verdragen. Tot die gebreken behoorde er één, niet zeldzaam, helaas! in den boerenstand. Te huis altijd matig en vlijtig, rekende groensveld de markt tot de geoorloofde excepties. Daarvan terug komende, kon hij meest al zelf het oude en makke paard nog wel te huis brengen; en anders bragt het paard er hem, en volgde bij de tehuisreis zijn' eigen' kop, helderder dan het hoofd van zijnen meester. En als deze zóó te huis kwam, hoe het dan toeging, drukte het eerste woord uit, dat ik van groensveld hoorde, zoo dra zijne vrouw was weg gedragen, en daardoor de betoovering, die hem bevangen had, opgeheven: ‘De duivel is weêr los gebroken! Ik ben een verloren man! Ik ben een moordenaar!’
‘En niet de moordenaar aan het kruis!’ kon ik niet laten, er een weinig hard bij te voegen. De man kromp in een op die herinnering, als of Satan zelf hem verschenen was, en zag zoo wild in het rond, dat ik mij niet weêrhouden kon, het troostwoord er op te laten volgen:

{==178==} {>>pagina-aanduiding<<}
‘Houd moed! uwe vrouw leeft; en ook voor u is er nog genade, maar niet, als gij alleen op het sterfbed u bekeeren en verzoenen wilt.’
De man antwoordde niet. Hij was nog even min vatbaar, om troost aan te nemen, als hij bij magte was, om dien af te wijzen. Men zon hem op dit oogenblik overal heen hebben kunnen leiden, zonder dat het denkbeeld van tegenstand in hem ware opgekomen: naar de gevangenis, naar het schavot, alleen niet naar zijn ongelukkig slagtoffer!
Deze, - hoe weinig bekoorlijks, ja! hoe veel afstuitends zij vroeger ook voor mij had, - was nu het voorwerp mijner bijzondere zorg, ook ter wille van den ongelukkige, die haar verslagen had. Ik ging dus met mijn' vriendelijken chirurgijn-meester, - zoo als de dorpelingen hem noemden, om hem te onderscheiden van den schoolmeester, - naar het ziekbed. Hij schudde het hoofd en fronste de wenkbraauwen, maar schepte toch ook weêr eenigen moed, toen hij den pols gevoeld had, en een diepe zucht toonde, dat er niet alleen leven in was, maar, naar het scheen, ook nog bewustzijn. De melkmeid ging dus voort met de verslagene te wasschen, zoo schoon en zoo handig, als of het een zooglammnetje was. En toen dit nog niet hielp, bedacht zij gelukkig, dat zij toevallig een ‘lodereindoossie’ bij zich had. Of het de gewoonte was: - want ik had zoo dikwijls in de kerk de kracht van dit middel, op vrouw en dienstmaagd, opgemerkt: - althans het middel scheen te helpen; de oogen openden zich, en het was, of de lippen een gebed stamelden. Ik zocht dit op te vangen, en fluisterde met dien stillen eerbied, waarmede men de laatste oogenblikken van een' stervende ontziet: ‘Roep Mij aan in den dag der benaauwdheid! zegt de Heer.’ - Maar zij scheen mij niet te verstaan, en wierp den blik, die al scherper werd, langs mij heen; tot hij een oogenblik rustte op hem, die daar ginds nog altijd

{==179==} {>>pagina-aanduiding<<}
zwijgend zat, en zij met eenige kracht het hoofd omwendde, om tot hare oppasseres te zeggen, als of ik daar in het geheel niet stond: ‘Laat die kerel niet bij mij komen!’
Die kerel! Ja, 't is waar, de vrouw, en dan zulk eene vrouw, wier laatste, nu met haar ontwakende herinnering, die vreeselijke slag was: - wie kon verwachten, dat verzoening haar eerste wensch zou zijn, en vrede haar eerste woord? Toch was er iets in dien snijdenden, onverbiddelijken toon, op den rand van het graf, dat mij met siddering aangreep, nog meer dan de woeste gruweldaad van den ongelukkige; - den moordenaar, maar niet die aan het kruis!
Het was, of vrouw groensveld met dien éénen wensch al hare kracht had uitgeput, en zij nu ook tot rust kwam, zoo dra de meid haar een goedhartig knikje tot antwoord gaf. Zij deed weder vast de oogen toe, als of het reeds tot den langen doodslaap was. De chirurgijn wees mij intusschen op het bloed, dat uit het eene oor gudste, als in zijn oog een ongunstig teeken. Toch gelukte het hem, na een' dag en nacht arbeids, den diep snorkenden slaap te breken, waaraan men de beleediging der hersenen herkent. Maar 't is mijne taak niet, te verhalen, wat hij daartoe voorschreef en deed. Ik schrijf geene ziekte-geschiedenis. Genoeg, dat na vier en twintig uren, hij groensveld aanvankelijk kon geluk wenschen, dat hij ten minste zijne vrouw niet had vermoord.
De man keek daarbij nog even wezenloos, of liever ongeloovig; want eene inwendige stem zeide hem: ‘Gij hebt haar wèl vermoord!’ al was de uitkomst, geheel buiten zijn toedoen, anders dan de verwachting. En toch drukte ik met hartelijk mededoogen die hand, met bloed bevlekt, terwijl ik mij zelven eenig geweld moest aandoen, om een' zachten, medelijdenden, geduldigen toon te bewaren tegen

{==180==} {>>pagina-aanduiding<<}
de vrouw, die reeds nu eene menigte grieven wilde opsommen, meer dan zij nog vermogt uit te spreken, zoo dat hare langzaam voortgaande herstelling mij nog vrij wat alsem en bittere gal beloofde. Wij menschen zijn doorgaans toegevender, - misschien wel eens al te toegevend! - voor de uitspattingen van het gevoel, dan voor de gebreken van het harde en gevoellooze egoïsme.
Ik ging dien dag heen, vol treurig gepeins, en stak in het portaaltje, dat om den togt tusschen de schuur en het huis was aangebouwd, een lucifer aan en een' cigaar op. Daardoor was ik onwillekeurig toehoorder van een gesprek, dat mij, - was het eene geoorloofde of zondige nieuwsgierigheid? - wel wat langzamer deed trekken en langer naar het cigarenpijpje zoeken, dan ik anders zou gedaan hebben.
Ik had namelijk eene stem herkend, die mij altijd even onaangenaam was geweest voor het gehoor, als voor 't gezigt het gelaat der boerin: de stem van den bouwknecht. De man droeg, in plaats van hare strakke en scherpe trekken, het echte phlegma van een' hollandschen boer op het gelaat. In de kerk en bij het huisbezoek was hij een voorbeeld van devotie, en de bespottelijkste dwaasheden zouden, op zulk een stichtelijk oogenblik, zelfs geen' flaauwen grimlach aan zijne lippen ontroofd hebben. De regelmatige ernst van zijne beroepsbezigheden, de langzame en volhardende ijver, waarmede hij de voren ploegde en den omgeploegden akker brak en bebouwde, lieten even min iets te wenschen over. Kort om, voor iemand, die de buitenlieden nog zoo goed niet achter de schermen kende, was hij ‘een Israëliet zonder bedrog,’ een stille en godvruchtige in den lande, die God en menschen beiden even trouw diende. Wat had mij dan in die slepende, eenigzins nasale stem toch altijd zoo gehinderd? Of was het mijne partijdigheid vóór zijn' meester, omdat hij op zoo

{==181==} {>>pagina-aanduiding<<}
veel eerbiediger' toon het woordeke vrouw, - een' eerenaam bij ons buiten, - dan het baas uitsprak?
Ik herkende dan zijne stem, afgewisseld door het heldere, maar plompe geluid van de melkmeid, aan het vallen van een' steen in klaar water niet ongelijk.
‘Daer hajje aers over dacht, aerie!’ klonk het eenigzins uitdagend: ‘Da's contrarie as de baes dood, en in zijn plaes op steê.’
‘Kom, kom! je plaegt me altiet iewers meê.’
‘Iewers? Ja, offie 't nie weten zou!’
‘En maeikes 't nie beter wist?’
't Was nu, of het gesprek op een stoeijen uitliep, waarvan ik geen getuige wilde zijn. Ik had ook genoeg, genoeg voor dit maal! De sluijer was mij opgeligt. Naar mate de gezondheid van den baas afnam en even zeer zijne achting, en vooral toen de chirurgijn-meester de schouders ophaalde over zijn herstel, had vrouw groensveld, - het zij eene vroegere jaloezij grond had of niet! - zich zeer wel kunnen voegen in het denkbeeld, om een' anderen bouwknecht te trouwen, een geslacht jonger en knapper....Op die voorwaarde had zij zich dan ook met den eersten wel willen verzoenen; - verzoenen, mits hij sterven zou!!
En ik? Moest ik nu aan eene nieuwe verzoening arbeiden? Een da capo van de zelfde tooneelvertooning, waarmede men eerst de menschen bedriegt en dan zich zelven, en het den hemel ook zoo gaarne doen zou! Verzoenen? Maar moet dan daartoe geen oude grondslag van liefde voorhanden zijn, al is die ook nog zoo deerlijk verwoest?
Ik voldeed mij zelven bij geen der bezoeken, die ik van nu af aan vrouw groensveld bragt, en zal er dus maar niet veel van verhalen. Ik ben gewoon, niet veel te spreken van al die gelegenheden, waarbij ik, inzonderheid als

{==182==} {>>pagina-aanduiding<<}
pastor, een gek figuur maakte; ik loop daar liefst met vilten sloffen over heen. Ik laat het in 't midden, of anderen ook dat zwak hebben; als ook, of een andere pastor het in mijn geval beter zou hebben gemaakt. Zeker is het, dat ik vrij onbeduidend er bij zat, als gedienstige vriendinnen uitweidden over de aanrandingen van den booze, en hoe Gods uitverkorenen toch voor hem veilig waren; terwijl ondertusschen de man, onder die zijdelingsche strafpredikatiën, met volslagen apathie zijne pijp rookte.
Of de man al dan niet ongelukkig was, in die dagen en de vele, die daarop volgden, weet ik niet te zeggen. Misschien was hij niets, niets anders dan versuft. Eenige dagen lang had het doodsgevaar hem in eene sterke spanning gehouden: ik geloof niet uit vrees voor den regter, hoe zeer wij er ook aan dachten, en hoe veel moeite het ons kostte, om er het geregt buiten te houden; neen! maar uit vrees voor het woord moordenaar. Het was, als ware dit de eenige zonde; de eenige, omdat zij de zwaarste was, waartoe eindelijk zijn zwak en hartstogtelijk karakter hem had vervoerd. Nu die vrees voorbij was, liet hij de buurvrouwen schimpen en mij preken; en, dat nog sterker is voor een' boer, zelfs liet hij, zonder eenige poging tot tegenstand, den bouwknecht heerschen: want deze was stilzwijgend door de vrouw in de plaats van haren man geschoven, zoodat de baas naauwelijks meer wist, ‘of er klaeveren in de braek gezaeid waren of zaed,’ enz. enz. Ja! zelfs de marktgang werd, als of het zoo behoorde, van nu af door arie waargenomen. Maar die stilstand van wapenen was dan ook het hoogste toppunt van verzoenlijkheid, waar ik vrouw groensveld toe had kunnen opvoeren. Zij twistte niet meer, maar zij ignoreerde van nu af aan haren man, zoo als men in voorname kringen zeggen zou; hij was dood voor haar, en zij deed hem dus noch goed, noch kwaad. Ik wil wel

{==183==} {>>pagina-aanduiding<<}
bekennen, dat, om dit te verkrijgen, ik als hefboom het égoïsme van haar karakter gebruikt had. Zoo doende toch liep zij minder gevaar van hare ziel te bezondigen, en, - wat haar nog een weinig meer interesseerde! - haar ligchaam nog eens aan zulk een' slag te wagen, die voor beiden misschien een tweede maal zoo goed niet zou afloopen.

Intusschen kwam vrouw groensveld toch niet regt meer op hare kracht, en leed vooral aan hoofdpijn en duizelingen veel, zoodat het mij niet al te zeer verwonderde, toen ik, na eenige maanden, ten derden male onverwacht op steê geroepen werd. ‘De vrouw was al lang kwaê deegs; maer nu was zij op eens zoo naer geworden, en zelvers had ze om Dominé vraegd.’ En weder ging ik den regten, langen, vervelenden weg op, in somber gepeins over de wereld en de menschen. De winternevel, die mij omringde, stemde mij niet vrolijker. Maar eer ik de steê bereikte, wierp nog eens de vriendelijke avondzon, vóór het ondergaan, hare stralen er onder door. Zou ook even zoo de late avondzon van het leven hier nog eenig licht door de nevelen werpen?
Zij lag daar, de harde, krachtige vrouw; maar nu niet hard, niet krachtig meer. Al zochten wij de reden voor man en kind te verbergen, 't was maar al te duidelijk, dat de inwendige verwonding van dezen zomer steeds nog aan haar leven knaagde, en nu hare laatste krachten had verteerd. De gedurige duizelingen schenen die krachten gaande weg uit te putten, maar zonder haar bewustzijn weg te nemen; althans niet langer, dan in eene voorbijgaande bedwelming. Zoo had zij nu reeds eenige dagen gezeten en gelegen, stervende zonder ziekbed, tot zij zelve haren toestand gevoelde, en terstond om mij gezonden had, hoe weinig zij anders wel eens met Dominé scheen op te hebben.

{==184==} {>>pagina-aanduiding<<}

De bouwknecht liet mij in. Hij verzekerde mij ook, dat de vrouw ‘er slecht aen toe was,’ maar scheen daar zeer kalm onder te wezen, zoo als hij trouwens altijd was. Pleun, de trouwe jongen, stond tusschen moeders bed en vaders stoel te weenen. De kranke zag op, maar maakte terstond eene zonderlinge mine van weêrzin. Ging die mij aan? Maar waarom had zij mij dan geroepen? Ik moest dus wel besluiten, dat het mijn geleider gold, den bouwknecht; en deze scheen het zelf ook zoo op te vatten. Althans hij ging, maar zonder er iets van te toonen, terstond het vertrek weder uit. Toen naderde ik tot het bed, en nu sprak de kranke zoo zacht en vriendelijk, als ik haar nooit had hooren spreken: ‘Ik ga sterven; Dominé moest eens voor mij bidden.’
Dat bidden, als het opus operandum bij een sterfbed, heeft altijd iets, dat er niet regt bij mij in wil. Opmerkelijk is het, dat er ook in den bijbel geen enkel voorbeeld van bestaat en geene enkele opwekking toe gevonden wordt. Maar vooral valt het mij moeijelijk, als er zulke antecedenten zijn; als ik begrijp, dat er nog zoo veel, zoo heel veel zou moeten vooraf gaan aan dat laatste gebed, waarin de door christus verloste ziele, onder den uitersten doodstrijd, Gode wordt aanbevolen: het gebed, waarmede men in vollen vrede van de wereld scheiden kan.
Evenwel, ik bad. In dien vorm is men nu eenmaal den ziekentroost gewend, en ik heb tot eene radicale hervorming geen' moed, uit vrees van nog te verliezen, wat wij hebben. Voor en na het gebed, was er dan toch nog tot spreken gelegenheid genoeg. Buitendien, het sterfbed is zeldzamer, dan men denkt, eene oefenschool tot zelfkennis; en uit dien enkelen blik van straks begreep ik, dat zij zich zelve vóór de stervensure reeds had geoordeeld, en dus een enkele wenk nu genoeg zou wezen. Daarom

{==185==} {>>pagina-aanduiding<<}
zeide ik alleen: ‘Vrouw groensveld, ja! ik zal voor u bidden; en God is nog de Hoorder der gebeden; maar dan wilt gij ook van ganscher harte met God en menschen u verzoenen?’ - Zij knikte. Ik bad. Vermoeid zonk zij, in eene stille bedwelming, achterover, en lang duurde het, eer er weder een helder oogenblik kwam. Ik stond nu in beraad, of ik zoude uitstellen, wat ik nog te zeggen had; maar de dood stelt niet uit. Met den hoed reeds in de hand, kwam ik dus nog eens voor het bed en vroeg: ‘Ik zal niet veel over al het gebeurde spreken. Dit alleen vraag ik: of gij nu niet gevoelt, dat gij óók schuld te belijden hadt?’ - Zij staarde mij lang en sterk aan; toen sloeg zij het oog ter zijde, als of zij nog zekeren weêrzin tegen hem, die daar zat, te overwinnen had; en fluisterde daarop, maar zoo zacht, dat ik het alleen hoorde: ‘Tienduizend talenten!’ Nu stak zij de hand uit, die groensveld aanvatte, en zonk weder in het kussen.
Toen zij vijf dagen later begraven werd, verhaalden buren en vrienden: ‘Dominé had zoo een dierbaar gebed voor de vrouw gedaan; en toen bedankte zij hem nog, maar men had haar niet regt verstaan.’ - Ik gevoelde mij niet geroepen, om het gefluister van eene stervende uit te bazuinen.

't Is drie maanden later, en weder schijnt de voorjaarszon vriendelijk over de velden. Groensveld is nog wel altijd eenigzins wezenloos, maar toch meer natuurlijk; alleen wat oud voor zijne jaren. Naast hem gaat pleun het veld in, de gevoelige jongeling, maar die onbegrijpelijk ontwikkeld is in de levensschool. Hij is nu ‘de jonge boer,’ en gevoelt daar al de waardigheid van; want de melkmeid, die na de schijnbare herstelling van vrouw

{==186==} {>>pagina-aanduiding<<}
groensveld weder een' aanval kreeg van jaloerschheid, is gaan klappen; en van arie zijn zeer slimme, maar niet al te zedelijke speculaties aan het licht gekomen, ook voor het geval, dat hij de vrouw en de steê niet kreeg. Thans zoekt hij misschien onder andere weduwen van de gemeente rond, of er ook eene, tot bezuiniging, boer en bouwknecht in één persoon verlangt; en ik wil niet zeggen, dat zij hem allen verachten zullen. Want een goede bouwknecht is hij! En een goed echtgenoot? Dat is te probéren.
Over moeder spreek ik met pleun nog wel eens, maar met verschooning; met den ouden man zelden, omdat ons beiden, -'t is aan alles duidelijk! - die moordenaar aan het kruis niet uit het geheugen wil. En niettegenstaande hij vroeger altoos op zijn voorbeeld bouwde, wil nu, - zoo veel sterker is de daad dan de naam! - de oude man alleen aan vergeving gelooven, op voorwaarde, dat hij geen moordenaar is, en zijne vrouw aan den noodlottigen slag niet is gestorven.

Laat het hiermede uit zijn, mijn verhaal. De afloop was mij al te weemoedig. Dan spreekt men niet gaarne lang. En toch is het misschien het grootste kwaad nog niet, dat de moordenaar aan het kruis, - zoo dood onschuldig! - onder Christenen al gedaan of bedekt heeft.


{==187==} {>>pagina-aanduiding<<}

VIII.

Drie winteravonden

bij mijn' ouden dorpschirurgijn.

't Is zeker een mooi gezigt, mooi en rijk: eene tentoonstelling, en 't is in den geest van onzen tijd, om alles ten toon te stellen. Maar beproef het eens, als gij t' huis gekomen zijt, om er u een geregeld, helder, aangenaam beeld van voor den geest te roepen; een van die beelden, die men weg legt in de portefeuille van zijn geheugen, waarvan men 't blad later, in een rustig uur, nog eens naar welgevallen kan opslaan: tien tegen één, dat het u mislukken zal, of gij moet u één vak uitkiezen, eene afdeeling, waar gij nog eens toe terug keert. Maar hebt ge hier of daar, waar geheel de omgeving er bij paste, eene uitstekende schilderij gezien, goed en rustig en met een verheven kunstgenot gezien; o! daar behoeft men geen moeite voor te doen. Men onthoudt het van zelf.
De stad is eene tentoonstelling van menschen. Men moet er zich in te huis zetten en zijn' eigen kring vormen; en ook dan nog verdringen de beelden elkander. Maar een dorp is een breede achtergrond voor de weinige beelden, die er bijzonder onze aandacht trekken. Gelukkig, wanneer zij een' aangenamen indruk bij ons maken, en niet onze dagelijksche kwelgeesten zijn!

{==188==} {>>pagina-aanduiding<<}

Tot die beelden, waaronder ik wel den groet van 't oosten zou willen schrijven: Vrede zij u! behoort altijd nog mijn oude Meester, - zegge ‘Chirurgijn Meester,’ - die zijne geheele apotheek wel in een reiskoffer pakken kon, maar daarentegen, zonder iets van de biologie te verstaan, misschien meer menschen genas met zijn vriendelijk open oog als met zijn gansche medicijnkist. Als ik ten minste niet wel was, en vooral als ik leed aan de gemoedskrankte van het onmogelijke te willen en 't onbereikbare te wenschen, ontevreden op de geheele wereld en ten laatste op mij zelven, dan deed mij die stille vrede altoos goed. En 't was mij 't aangenaamste kortaevenden, wanneer ik te zes of zeven ure nog eens naar den ouden meester overliep, met of zonder vrouw.
Zelden was mijn gang te vergeefs. Ongaarne ging de grijsaard meer 's avonds uit. Nooit was 't hem anders te veel, waar hij ook geroepen werd. Was hij al een weinig vermoeid van zijne buitenvisites terug gekomen tegen het etensuur; of smaakte hem, na eene korte middagrust, pijp en thee zoo goed, die hem zijne bedaagde huishoudster gegeven en ingeschonken had: - op 't woord ‘een zieke’ legde hij dadelijk de pijp en zette 't kopje neder, of dekte 't bord toe, om zoo lang warm te houden; en hij bond de kniegespen naauwer aan; - want nooit heeft hij een lange broek kunnen dragen: - en zoo begaf hij zich te voet, te paard of met de chais, naar omstandigheden, naar zijn' patient, en niet het minst vlug en gewillig naar die, waarvan hij nooit betaling te wachten had. Maar werd hij in zijne stille avonduren gestoord, dan schoof hij wel eens met een verdrietig ‘och!’ den leuningstoel achteruit, en trok met ongewonen haast zijne hooge schoenen aan. En 't was misschien de grootste overwinning, die hij ooit over zich zelven behaald had, dat hij zelfs tegen een' ingebeelden zieke, die intusschen

{==189==} {>>pagina-aanduiding<<}
weêr was bijgekomen, alleen 't effen voorhoofd fronste en de lippen digt gesloten hield, opdat er geen kregel woord aan ontvallen zou.
En was hij dan zoo moê aan den avond, de oude man? O neen! ten minste zeker minder moê, dan wanneer hij op den middag van buiten kwam, na van 's morgens zes ure af in de weer te zijn geweest. En dan ging hij toch weêr terstond gewillig uit. Neen! maar die rustige avondtijd, het was, zoo als hij 't noemde, ‘zijn repetitie-uur.’ Dikwijls pleeg hij te zeggen: ‘'t Is een gebrek in een bezig menschenleven, en in dat van een' medicus niet 't minst, dat hij altijd wordt voort gejaagd; dat zijn leven eene gestadige afwisseling is van werken en rusten, zonder dat hij immer tijd heeft, geen' rustigen tijd ten minste, om met zich zelven af te rekenen. Zoo gaat 't leven voort als in eene roes; men blijft, die men nu eenmaal door de omstandigheden geworden is; en is aan 't einde eer men 't weet, en eer men er op is voorbereid. Zelfs 't rund herkaauwt in de weide: waarom ook niet een oud man?’ - Hij schreef dan in den avond bij afwisseling in zijn dagboek of las in zijnen bijbel; hij berekende zijn' personelen omslag: - want dat waren eigenlijk zijne nieuwjaarsrekeningen, en niemand had er zich over te beklagen; - of hij ontving een' enkelen vriend bij 't knappend vuur en de geschuurde bierkan.
Wat hij dan verhaalde uit de ondervinding van zijn eenvoudig leven, - nu ik er iets van in druk vóór mij zie, zeg ik maar in voorraad met den lezer: ‘'t Had eigenlijk weinig om 't lijf.’ Maar al is er niet veel fantasie in, toch zeker wel eenige waarheid; en daarbij eene goedhartige, welwillende levensbeschouwing, die ik den ouden man wel eens benijd heb. In ieder geval, mij doet 't genoegen, het nog eens te vertellen, omdat ik daarbij nog altijd 't zilverwitte hoofd voor

{==190==} {>>pagina-aanduiding<<}
mij zie, en mij bij die herinnering nog eens verkwik in de laatste stralen eener levenszon, die na een' kalmen, helderen en wel besteden dag, zoo vreedzaam onderging. En nu laat ik verder mijn' ouden vriend het woord, zonder hem door mijne vragen of opmerkingen in de rede te vallen.

Eerste avond.

De nieuwe pelikaan.

Waarom ik nooit heb kunnen besluiten om te trouwen, vraagt gij, daar ik toch geen uithuizig of ongezellig mensch, geen vrouwenhater en bovendien een groot kindervriend ben? Ja! wat zal ik er van zeggen? Misschien bemin ik alle menschen te veel, - en dat is natuur en niet christen deugd in mij: - om er ééne enkele zoo uitsluitend lief te hebben. Ik ben nooit, zoo als gij godgeleerden dat noemt, exclusief geweest; als alleen, zoo ik hoop, om 't kwade zoo veel mogelijk uit huis en hart buiten te sluiten; en die waarlijk verliefd is, is zeer zeker exclusief. Als men nu, zóó dralende, wat ouder wordt, en toch eindelijk wel zou willen getrouwd zijn, omdat men aan elken vreemden haard zoo goed niet meer t' huis is, dan gaat men redeneren en bedenkingen maken en opzien, en 't is met de verliefdheid uit; en een huwelijk uit raisonnement of om geld en goed is mij nooit naar den zin geweest. Ik denk nu soms wel eens, of ik niet rijker en gelukkiger zijn zou met vrouw en kind en kleinkind; maar - ik heb er toch ook weêr zoo veel van beleefd en bijgewoond! -'t Is nu eenmaal zoo, en 't is goed ook; de zieken en de armen varen er wel bij: want zij zijn mijne kinderen, en van de eenzaamheid heb

{==191==} {>>pagina-aanduiding<<}
ik nooit last gehad, maar integendeel ze nog wel soms gemist.
Maar meen daarom niet, dat ik altijd zoo gedacht en zoo geredeneerd heb. O neen! Ik heb verliefde en dwaze buijen gehad in mijn' jongen tijd, als alle menschen; maar 't heeft nooit een' diepen indruk bij mij gemaakt. Ik was er volstrekt niet ongelukkiger door, als ze voorbij waren. Ééne bui echter was wat heviger dan de andere, en dwazer ook: daarom staat mij die altijd nog zoo frisch en levendig voor den geest, en jaren lang kon ik er zoo kalm niet over spreken, veel min er om lagchen, zoo als nu.
Zie, mijn vriend! het oude spreekwoord zegt: ‘Men kan niet gek worden, als men wil.’ Ik durf niet beslissen, hoe ver de kracht van den menschelijken wil gaat, maar wel, hoe ver zij niet gaat, en zou dus eer aannemen, de tegenstelling te bewijzen: ‘Men kan gek worden, zonder het te willen;’ en zelfs: ‘Ieder mensch, of hij wil of niet, wordt ten minste eens in zijn leven gek.’
Maar laat ik u liever mijne grootste gekheid eens vertellen.
Wat was ik met mij zelven en mijn vak ingenomen, ik, jan matthijs beldam, toen ik mijne studie in den scheerwinkel en het herbarium van Meester plomp had ten einde gebragt, en mij nu ook Meester hoorde noemen! Ik had immers, onder de leiding van mijn' patroon, al zoo veel zieken gezien, dat ik ze nu wel grif moest kunnen genezen; mijne apotheek was goed voorzien, en - wat ik niet wist, wisten mijne boeken zeker.
Onder de dorps-autoriteiten, die ik in gezonden staat bezocht, om ze als zieken weêr te mogen bezoeken, stak vader stol boven alle anderen uit. Nog zie ik hem, met zijne vervaarlijke zilveren knoopen op den buik en den opgetoomden hoed à la Henri quatre op het hoofd,

{==192==} {>>pagina-aanduiding<<}
en op dien hoed de monster-kokarde, den prins van alle kokardes op het dorp.....O! die oranje kokarde!!....Ik beef nog, als ik er aan denk!
Meester plomp was een zware kees, alleen uit liefde voor de studie; en ik studeerde en keesde zwaar met hem mede. Daar had ik, lomperd, nu op de groote kokarde niet gelet, en begon bij baas stol zoo wat van den roem der Fransche akademie en de barbaarschheid der Pruissen te spreken. O wee mij! ik heb nooit zulk een suffisante les gehad, of het mogt wezen, toen ik mijn' eersten patiënt op den scheerwinkel van Meester plomp, met den baard, door eene kleine vergissing, ook de huid begon weg te nemen, en met een stevige oorveeg betaald werd. Nu, tot oorvegen kwam het dezen keer juist niet; maar baas stol nam het jonge Meestertje zoo kostelijk onder handen, en verweet hem al het kwaad van al de oproermakers, liberalen en rebellen uit den ganschen bijbel, dat ik beefde voor zijne dreunende en donderende stem, en voortaan mijne verlichte denkbeelden wat meer voor mij zelven bewaarde.
Maar geen nood van het bulderen der mannen, zoo lang wij de vrouwen op onze hand hebben. Ik heb het daar altijd nog al meê kunnen vinden, en stond van den eersten dag af op een' zeer goeden voet met de achtbare vrouw stol, die even ver de andere boerinnen ter zijde uit voorbij groeide, als de baas alle boeren boven 't hoofd wies. Ik weet zelf naauwelijks, hoe ik bij hare dikheid zoo in de kas kwam; maar waarom ik dat zocht, weet ik des te beter. 't Was de goede, lieve koosje, de eenige spruit uit zulk een geducht echtverbond, die mij als eene magneet aantrok. Waarlijk! de meid was toch regt aardig: een spotachtig en toch zedig lachje, poezele ronde armen, een vlugge gang; - ik geloof waarlijk, dat ik, dwaze oude vrijer, onder het vertellen, nog op haar beeld verliefd zon worden.

{==193==} {>>pagina-aanduiding<<}

Kort af gezegd, ik was het dan met koosje al vrij wel eens, en hare moeder mogt mij bijzonder goed lijden. Dáár wordt er des nachts te één ure - ik was nog geen drie maanden Meester - geweldig hard gescheld. Ik spring mijn bed uit en schuif zelf het raam open: het mogt eens onraad wezen! Nu hoor ik van beneden de onnoozele stem van een' boeren jongen. ‘Meester! je moet het gêndag hebben van den baas, en de baas zeit, dat de vrouw zoo'n kiespijn heit, en de baas zeit, dat je de extrementen maar meê most brengen.’
‘Wel, manneke, je doet me gên-dag, en 't is zoo'n donkere nacht, dat ik je niet zien kan. Wie is je baas?’
‘Baas stol, Meester.’
‘O zoo, goed, best! Ik kom dadelijk, moet ge zeggen.’ Dat was een buitenkansje. Ik had altijd gevreesd, dat baas stol zich aan den ouden prinsgezinden chirurgijn van de naast bij gelegene plaats houden zou, en het was te vreezen, dat in dit geval zijn voorbeeld vele navolgers zou vinden. Waarschijnlijk zou hij dit ook wel gedaan hebben, maar nu was gelukkig eene hevige kiespijn in 't midden van den nacht zijn huis komen bezoeken, en nog gelukkiger had die pijn zich juist van zijne vrouw meester gemaakt, die in het staatkundige verdraagzamer was en mij toch heimelijk haar koosje wel gunde. Mijne fortuin was gemaakt. Een lief meisje, en rijke schoonouders, en eene goede protectie....
Ik gun niemand kiespijn, maar bij die gelegenheid beefde ik toch van blijdschap.
Geen tien minuten later werd mij de deur door koosjf open gedaan. Ik had in allen haast mijn nachtkostuum toch wat netjes geschikt, mijn haar gepoederd en mijn' staart aangebonden; het kistje met instrumenten had ik onder den arm, en nog eenige palliativen in den zak van mijn' besten huisjas, die ook voor negligé-bezoeken diende.

{==194==} {>>pagina-aanduiding<<}
Kort om, er ontbrak niets aan; en ofschoon de oogen van koosje rood bekreten waren van schrik en medelijden, schonk ze mij toch een grimlachje, bekoorlijk als de eerste zonnestraal, die door de morgenwolkjes breekt.
Tot veel sprekens was evenwel geen tijd. Ik hoorde al in het voorportaal het gillen der arme vrouw. Binnen komende, zag ik haar met loshangende kleederen en het hoofd achterover geworpen, op een' trijpen ziekenstoel zitten. De zwarte ondermuts hield in die hevige worsteling naauwelijks meer de lange grijze haren bij een, en zij beukte met de zware vuisten de armen van den stoel, dat de grond er van daverde.
Ik begon met wat vragen en beklagen: - dat spreekt. Daarop doopte ik een wolletje in laudanum, om tot pijnstilling in de kies te brengen; maar de radelooze vrouw sloeg het mij uit de handen en gilde: ‘Er uit, er uit! Ik besterf het. Geen oogenblik langer. Er uit, er uit!’
Dus, het kistje met instrumenten moest geopend worden. Met een innig welgevallen beschouwde ik mijn' fraaijen nieuwen pelikaan, en het deed mij nu toch goed, dat hij zijn eerste proef zou doen. Ja! men mag zeggen, wat men wil, maar behoudens alle menschelijkheid, is het toch een zalig gevoel voor iemand, die de wetenschap lief heeft, als hij een levend menschenligchaam zoo kunstmatig uit elkander mag nemen. En wat is ook de kunst, als ze niet in beoefening gebragt wordt? - Een dood kapitaal. - Ik had kiezen trekken geleerd in optima forma. Meester plomp zeide altijd: ‘'t Zou zonde zijn, als een jongen van zoo veel aanleg alles niet in den grond leerde. Daarom waag ik er twee doodshoofden aan.’ En ik had, onder zijne leiding, deze patienten zonder eenige tegenspraak het gansche gebit uitgetrokken. Daarna had ik nog een paar arme jongens gratis bediend, en zij schreeuwden het uit van blijdschap. Ja, ja! ik twijfelde geen

{==195==} {>>pagina-aanduiding<<}
oogenblik, of mijn nieuwe trekker, dien ik op mijne eigene tanden en kiezen al eens zachtjes voor den spiegel gepast had, zou heerlijk zijne zaken doen. Zulk een ouderwetsche pelikaan was nog een gansch ander instrument als die kleine sleuteltjes en haakjes, waar ze thans de kiezen meê uit den mond weg goochelen.
Ik liet mij de kwade kies wijzen, en het was een kwade! Zij was hol als een toren en zat vast als een muur; maar ik berekende, dat in ieder geval mijne active kracht hare passive dito ver te boven ging. Ik vreesde haar niet.
Koosje zon bijlichten. Ik zette den trekker aan en wipte eens, om te proberen, zoo omtrent als een jongen, die voor 't eerst slootje springen zal. Hierbij trok de patient een allerverschrikkelijkst gezigt, bragt de hand aan den mond en aan mijn' instrument, en slaakte een' akeligen, gesmoorden gil. De blaker beefde in de hand van koosje en dreigde daaruit te vallen, zoo gilde zij mede. ‘Moed, meester matthijs!’ sprak ik tot mij zelven: ‘Houd, wat gij hebt.’ Ik schoof dan met geweld de hand weg, en riep: ‘Geduld, houd u goed: 't is maar één ruk, vrouw stol!’ - Toen zag ik niets meer, maar voelde te beter, en trok, dat eene paardenkies het niet weêrstaan zou hebben. Triomf! Mijn fortuin was gemaakt. Ik stond daar met trekker en kies omhoog geheven, in eene zegevierende houding......Jammer, dat niemand mij zag: want der arme koosje was het licht uit de hand gevallen. Nog kunstiger dus! Ik had mijn eerste proefstuk, zonder het door mijn vuur voor de kunst eens te bemerken, in den schemer verrigt!
Onder veel kermen, loopen en praten, werd er toch al spoedig weêr licht gebragt. Nu eerst was het bloedbad te overzien, dat ik, onder de invallende duisternis, gemaakt had. Ik gevoelde des niet te min het edele mijner

{==196==} {>>pagina-aanduiding<<}
kunst: want de bron van zoo veel menschelijk leed hield ik schadeloos in mijne hand! Ik gebruikte ettelijke glazen en kommen water, om den nu defekten mond uit te spoelen, en de arme patient te drenken en te besprengen; en ik merkte ondertusschen met klem van redenen aan, dat bij een bloedrijk gestel en ontstoken wangen, juist deze bovenkies eene zoo ruime en heilzame bloedontlasting moest te weeg brengen. Zelfs baas stol, die noode zijne toestemming had gegeven en alles wantrouwend van verre aanzag, trad nu nader bij en luisterde geloovig.....Welk eene overwinning, alleen behaald met mijn eigen wapen, mijn' nieuwen pelikaan!
Ondertusschen kermde de patient nog erbarmelijk; en ik geloof zeker, dat zij nog even hard als straks zou gegild hebben, zonder de vaste overtuiging, dat de pijn minder moest wezen, zelfs al gevoelde zij, dat die niet minder was. Eindelijk klaagde mij toch haar vreeselijk lijden, en ik verklaarde haar, met behulp van eenige geleerde kunsttermen, die wij geen van beiden regt verstonden, dat de zamentrekking of inkrimping der verscheurde zenuwen en pezen natuurlijk die napijn veroorzaken moest.
‘O hemel!’ riep zij uit: ‘wat zal ik gelukkig zijn, als ik er eens niets meer van gevoel en één uur slapen kan. Hier, Meester, geef mij den kwaden rekel eens.’ - Ik hield nog altijd trekker en kies in de hand geklemd, even vast, als een soldaat zijn geweer op paradedag. Nu gaf ik mijn zegeteeken over. - ‘Oei....! Die pijn hebt gij mij aangedaan, leelijkert! Ik zal u in een doosje bewaren, tot een aandenken.’
Zoo sprekende, had zij de kies op hare hand gelegd en hield die bij het licht. Vreeselijk oogenblik! Wij staarden op die hand, zij en ik. Wij zagen het te gelijk;....zij werd vuurrood en ik doodsbleek:....het was een gave kies!

{==197==} {>>pagina-aanduiding<<}

Nu, begrijpende, dat zij nog pijn moyt hebben, bulderde de matrone het luidkeels uit, en raakte met haar vuist mijne kiezen aan, slechts een weinigje zachter, dan ik het de hare gedaan had. De huisgenooten snelden op haar gegil digter bij, en bezagen het corpus delicti. Baas stol donderde mij toe: ‘Vervloekte kees! Ellendige windbuil! Baardelooze stommeling! Ik heb het altijd wel gezegd, dat zulk een oproerling, een Godslasteraar den vloek over mijn huis zou brengen!’ - Koosje zelve duwde mij vrij onvriendelijk de deur uit. Ik stond buiten in de gure nachtlucht, zonder kistje, zonder hoed, zonder hoofd bijna, alleen met den noodlottigen kiezentrekker in de hand.
Zes weken lang hield vrouw stol het huis, met een ontstokene kaak en woedende pijnen. Niemand der huisgenooten heeft mij ooit meer vriendelijk aangezien, zelfs koosje niet. En toch geloof ik altijd nog, dat ik den nieuwen pelikaan goed had aangezet, en het alleen de schuld was van koosje. Waarom hield zij ook den blaker niet beter vast?

Tweede avond.

Een reisje naar België.

Recepten - ja! Die daar alles mede genezen wil, - ik merkte het hoe langs zoo meer, toen mijn eerste kunstvuur wat bekoeld was: - die kon ook wel met een drankje den muur witten of met pillen eene dijkbreuk stoppen.
Wat werd er hard gebeld! En dat juist op een' vroegen morgen, dien ik eens regt kalm wilde doorbrengen, eer

{==198==} {>>pagina-aanduiding<<}
ik mijne weinige visites ging doen: want het was in den komkommer-tijd. 't Is toch wat te zeggen, dat een mensch gedurig bij zijne mouwen en rokspanden weer de wereld in getrokken wordt, als hij eens een uurtje alleen wil wezen!
Ik hoorde 't op den trap al. ‘Mijnheer kon geen oogenblik wachten; de Meester moest toch vooral haastig komen, en wat mede brengen voor benaauwdheden en beroerte,’ en zoo voorts. Ik, mijn medicijnkistje met spiritussen, lancetten en verbanden onder den arm genomen, en naar het logement gegaan. Daar vertelde mij de hospes: ‘Er was den vorigen avond een schatrijk heer bij hem gekomen, met het plan om hier eenige dagen de natuur te genieten: - een zeldzaam plan in onze afgelegen streken! - Hij had zijne vrouw bij zich en een paar bedienden; en nu was sedert een uur alles in zijn huis in opschudding: de vreemdeling had een toeval gekregen en lag zeer gevaarlijk...’
Ik stapte voorzigtig den trap op, en klopte; men scheen mij niet te hooren; misschien was ik ook aan de verkeerde deur; ik deed die dan zachtjes open, en hoorde met eene zware stem de woorden uitspreken: ‘Ik word zoo mager als een hout!’ daarop een' diepen zucht; en nu zag ik, toen ik nog een' stap verder deed, mijn' patient levensgrootte voor den spiegel staan. Hij was zoo wat half gekleed en met een slaapmuts op, en stak juist - daarom had hij zijne alleenspraak gestaakt - zijn tong uit, om die met groote oogen te inspecteren. Verder kwamen zijne woorden al vrij slecht met zijne gedaante over een: zijne kleur was blozende en welvarend, zijne kin rustte nog op eene onderkin, en zijn buik was nog vrij wel gevuld, al puilde die vroeger misschien nog meer uit: - summa, ik had niet gaarne, zoo als men wel eens zegt, in zijn vel willen steken, om de eenvoudige

{==199==} {>>pagina-aanduiding<<}
reden, dat 's menschen vel, even als zijne beurs, zich beter aan uitzetten, dan aan inkrimpen gewent, en de voorname huid mij eene veel te ruime woning zou geweest zijn.
Ik maakte eenig geritsel, zonder te laten bemerken, dat ik mijn' zieke reeds gezien had. Haastig trad hij een paar schreden terug, zonk in een' gemakkelijken ziekenstoel, sloot de oogen half en sprak met een zwakke stem: ‘Zijt gij de dokter, Mijnheer? Ach! gij waart haast te laat gekomen.’
Het was om medelijden met den armen kranke te krijgen: zoo beklagelijk klonken de laatste woorden! Gelukkig had ik gezien en gehoord, dat hij in geval van nood nog opstaan en een' toon hooger spreken kon.
‘Ik heb een' vreeselijken nacht doorgebragt,’ zoo vervolgde hij langzaam, terwijl hij telkens zijne woorden door zuchten afbrak: ‘Vreeselijk! Al sedert lang ben ik kwijnend, Mijnheer! nooit regt gezond; ik geloof, dat het 't water op de borst is; het zal mijn' dood kosten; deze stoot heeft mij weder veel krachten weg genomen.’ - En hij stak mij zijn' arm toe. Ik voelde hem den pols, natuurlijk met dat bezorgd en ingespannen gezigt, waarmede men zijn' eersten aanzienlijken patient den pols voelt.
Ik voelde niets, - of liever ik voelde regelmatig: tik, tik, tik! zoo als bij ieder mensch. Ik zag daarop, wat hij zelf een oogenblik te voren had gezien, een tong als alle andere menschentongen, vooral tongen van groote heeren, die goed eten. Mij schoot dus niet anders over, daar ik niets bijzonders zien kon, dan alles aan te hooren.
De kranke vertelde mij nu, en nog in een paar volgende zittingen, al zijne kwalen. Lieve hemel! kunnen er zoo vele van uwe plagen rustig bij elkaâr in ééns menschen ligchaam zitten? Ik wist dan maar nergens mijn anker te werpen, om er met mijne medicijnkist een poosje te blijven.

{==200==} {>>pagina-aanduiding<<}
Wilde ik de maag wat oplappen, dan kwam er eene klagt over hevige hoofdpijn, en zou ik juist aan rhumatieke beenen beginnen, dan riep mij een verstopte lever, om mij dadelijk weêr naar een paar ontstoken longen te zenden. 't Was om radeloos te worden. Om u de waarheid te zeggen, weet ik van mijne eerste drankjes en pillen alleen te verzekeren, dat ze hem geen kwaad gedaan hebben.
Eenige dagen later riep Mevrouw mij afzonderlijk, terwijl de zieke nog sliep.
‘Wat denkt gij van mijn' man, Mijnheer?’
‘Mevrouw,....ja!....ik ben maar een dorpschirurgijn....’
‘Neen, Mijnheer! zonder terughouding. Is er oogenblikkelijk levensgevaar, zeg het mij dan.’
‘Om u dan de waarheid te zeggen, Mevrouw! ik geloof, dat er volstrekt geen levensgevaar is. Mijnheer is hypochonder.’
‘Hypochonder, Mijnheer? Hoe? Hij mag zich mogelijk wat ongerust maken, maar dit geeft u nog geen regt, om zoo alles maar op eens verbeelding te noemen, Mijnheer! Het lijden van een' ongelukkige op die wijze te bespotten, is eene wreedheid, die ik van u niet gewacht had.’
‘Met uwe permissie, Mevrouw! hypochondrie is geene verbeelding: 't is eene treurige ziekte, eene ziekte van het ligchaam. Mag ik u maar eens iets vragen? - Eet Mijnheer nog al? En werkt hij nog al?’
‘Werken, - ja! zijne zaken nagaan, maar dat kan hij meestal te huis doen; en wat het eten betreft, als de benaauwdheden hem wat rust laten, is hij zelfs een goede eter.’
‘Gevonden, Mevrouw. De hemel heeft het zoo ingezet, dat een mensch moet werken, om te eten, en om zijn eten te verteren ook. Mijnheer rust en eet goed, en nu blijft er wat zitten, en gaat het horologie minder vlug, en

{==201==} {>>pagina-aanduiding<<}
dat werkt op de hersens en op de zenuwen, en geeft somberheid en angst, en nog wat verbeelding toe. 't Is zoo wat eene landziekte, Mevrouw, van ons en onze Engelsche naburen, - alleen de boeren en hunne Chirurgijns uitgezonderd.’
‘'t Is mogelijk,’ sprak zij reeds half geloovig: ‘maar zeg het vooral aan Mijnheer niet: want onze vorige Dokter is er om weg gezonden. Zeg liever eens: kunt gij die kwaal genezen?’
‘Ik vrees, dat ze hier te diep ingeworteld is; ik zal evenwel mijn best doen; maar beweging, al was het sterke beweging, en eene ongezochte en woelige afleiding kan hier meer doen, dan al mijne drankjes en pillen.’
Wij sloegen den volgenden dag een toertje voor; - met moeite werd het bepaald: - een uur voor den bepaalden tijd kreeg de zieke hartkloppingen en bleef te huis.
Zoo ging het dag aan dag. Ik meende wel te winnen, maar diep zuchtende verzekerde hij mij elken morgen, dat hij zijne krachten hand over hand voelde afnemen. De man kon het toch zelf best voelen!
Daar werd er weder op den laten avond hard gescheld, en dat juist in mijn rustuurtje. 't Was de knecht van den vreemden heer. Ik ging mede. De zieke zat of lag in zijn' leuningstoel voor eene wel voorziene tafel, en kloof juist aan een pootje van een gebraden kip. Hierdoor was zijne spraak nog meer belemmerd dan anders: want hij knabbelde ondertusschen rustig voort.
‘Ga zitten, Mijnheer! - Ach, 't is nu regt treurig, wanhopig met mij gesteld. - Ik hoopte hier, in dezen afgelegen' streek op mijne rust te komen, en gevoel, dat ik sterven ga; en nu nog, zoo, na bij mijn graf, mijn' eenigen broeder te missen! - Schenk mij eens in, lieve! daar komt de benaauwdheid weêr...o o o o!...’ Mevrouw schonk in en de stervende dronk;...nog een glas:...hij

{==202==} {>>pagina-aanduiding<<}
vervolgde: ‘Zoo zou ik immers op een oogenblik weg kunnen wezen? - En dan eene reis naar België! - En toch, mijne zaken; - en buitendien mijn broeder, mijn ongelukkige broeder!...’
Ondertusschen was het tweede kippenpootje afgekloven, en ik vernam, dat de bewuste broeder in den omtrek van Namen woonde; dat deze door eene slepende ziekte was aangetast, en dringend om de overkomst van zijn' broeder smeekte; en ik bemerkte hierbij, dat de man schatrijk en kinderloos was, en er dus, tegen mogelijk overlijden, nog eenige orde op zijne zaken diende gesteld te worden.
Dit laatste deed de schaal overslaan; het geld en zijn broeder waren den kranke het liefste van alle wereldsche dingen. Een van beiden alleen zou hem niet hebben kunnen doen besluiten, om, zoo als hij eindelijk wanhopig uitriep: ‘het uur van zijnen dood nog te verhaasten!’
Maar nu nog meer. Daar moest ik, Meester matthijs, mede naar Namen. Er was geen afkomen van. Nu was mijne praktijk op dien tijd niet druk. Een goed vriend zou die waarnemen. Ik liet mij dus niet zoo moeijelijk overhalen, en vertrok.
Ik had mijn' patient nog al gerust gesteld, dat het rijden voor het water of de neiging tot beroerte geen kwaad kon, het loopen niet voor 't rhumatiek, de berglucht niet voor de borst en de zon niet voor de hoofdpijn; kort om, dat hij op reis al niet veel eer sterven zou, dan bij ons op het dorp.
Wij kwamen, na eenige toevallen op reis, levend te Namen. Door oefening en door verlangen stapte de zieke al wat handiger uit het rijtuig, en vergat zelfs te hijgen, dat hij nog juist tijdig bedacht, toen hij half weg den trap was. De zieke vond den zieke ook nog al redelijk, schoon vrij wat magerder, dan hij zelf was.
‘Broeder!’ zeide deze: ‘dat is nog goed, dat gij ge-
{==203==} {>>pagina-aanduiding<<}
komen zijt; en ik hoor, gij zijt ook zoo zwak. Och! dat wij zóó elkander zien moeten! Over veertien dagen ben ik jarig. Mogt ik het beleven, dan blijft gij zeker zoo lang nog. Nu ben ik nog al redelijk, maar die kwijnende ziektens fleuren doorgaans tusschen beide nog eens op. Ik zal van dat vleugje gebruik maken, om u al mijne bezittingen te laten zien. Gij zijt toch mijn eenige erfgenaam.’
En den volgenden dag reden de beide zieken uit, de bergen over en de dalen door, en hadden elken dag fabrieken te doorwandelen, en wijnbergen, langs de rotsen geplant, te beklimmen, en in steengroeven af te dalen: - en dat twee menschen, zoo na bij hunnen dood!
Maar het gevolg van al die noodige togten was, dat mijn patient zijne klagten al wat bedwong: want zoo dra hij begon, klaagde zijn broeder nog veel harder, zoodat hij wel zwijgen moest van medelijden. En zoo steunende en klagende, begonnen beiden al vlugger uit en in het rijtuig te springen; ja! het uur voor mijn drankje, anders op het horologie berekend, werd nu wel eens geheel overgeslagen.
Ik bleef tot na den verjaardag. Wij zouden te zamen vertrekken, maar nu werd Mevrouw ongesteld en durfde tot de reis nog niet besluiten. Ik vertrok dus alleen, met ruim reisgeld en veel dankbetuigingen toe.

Omtrent een jaar daarna belde weder de zelfde knecht aan mijne woning aan, en ik deed hem zelf open met de vraag: ‘Hoe? Is Mijnheer weer ingestort?’
‘O neen, Meester; maar Mijnheer en zijn broeder uit Namen zijn in het logement, en verzoeken u vriendelijk, met hen het middagmaal te gebruiken. De heeren hebben mij gezegd: ik mogt volstrekt met geen weigerend antwoord terug komen.’
Wat zou ik doen? Ik eet wel liever te huis, maar liet mij toch vinden.

{==204==} {>>pagina-aanduiding<<}

De beide Heeren en Mevrouw zaten mij te wachten. Er werd over geene kwalen gesproken. Ik werd gul ontvangen en feestelijk onthaald.
Op het dessert liet de heer uit Namen eene fijne flesch komen, schonk in en zeide: ‘Ik drink op uwe gezondheid, Mijnheer! als van den man, die mijn' broeder de gezondheid hebt terug gegeven. Gij ziet wat vreemd op. Ja, en gij niet alleen, maar ook mijn broeder weet het regte nog niet, en ik wilde het u beiden liever te gelijk zeggen. Weet dan, dat uw recept mij geschreven is; maar mijne schoonzuster noch ik zagen kans, om het den zieke zonder een weinigje bedrog toe te dienen. Ik ben dus ziek geworden, om mijn' broeder op reis te doen gaan, en mijne schoonzuster, om hem nog wat te doen blijven. Zie daar de geheele geschiedenis.’
‘En gij dacht dan misschien ook al, dat ik hypochonder was?’ vroeg mijn gewezen patient mij, half vriendelijk, half wrevelig.
‘Ik dacht, Mijnheer!’ zeide ik: ‘dat gij wezenlijk ongesteld waart, en dat eene frissche beweging alleen de ingewanden en de borst genezen kon; maar dat die beweging eene sterke en onaangename spanning moest veroorzaken, en dus in het eerst schijnbaar uwe kwaal verergeren, zoo dat gij er niet ligt toe zoudt besluiten. Zie daar het recept, waarvan Mijnheer uw broeder spreekt.’
Hij scheen tevreden en bedankte mij nu ook regt hartelijk. Bij het uitgaan, zeide ik nog in stilte tot den vreemde: ‘Mijnheer! uw stilzwijgen tot nu toe was wijs; ik weet zelfs niet eens, of 't wel even wijs is, dat gij het eindelijk hebt verbroken. Maar laat toch vooral niemand, zelfs nu nog, uwen broeder het woord hypochonder noemen: want als hij dat hoort, wordt hij weder ziek, alleen om te bewijzen, dat hij wezenlijk ziek geweest is.’
En waarlijk! alleen van die ontdekking kreeg hij des

{==205==} {>>pagina-aanduiding<<}
nachts weêr eene benaauwdheid, maar kwam er voor dit maal gelukkig met een paar doozen pillen van mij af; en toen hij mij nu, dezen keer zoo gezond als een visch, vaarwel zeide, was nog zijn laatste woord: ‘Als men nu maar niet van mij zegt, dat ik hypochonder was, Meester.’

Derde avond.

Tom Dolly.

Ik had nog weinig praktijk in den eersten tijd, toen ik nog in dat kleine huisje woonde, vlak over onze rentenierswoning. Gij kent ze wel: want er is er maar één. En daar ik nu weinig te doen had in mijn nette apotheek, zoo had ik eene heerlijke gelegenheid, om mijne overburen te bespieden, die mij wederkeerig met de zelfde munt betaalden, zoodat wij, als de voorposten van twee vijandelijke legers, tegenover elkander gestationeerd waren; alleen met dit onderscheid: wij bleven, op eenige kleine schermutselingen na, altijd goede vrienden.
Daar nu mijne twee schuins-overburen dood eenvoudige boeren menschen waren, wier leven met den klok opgewonden werd en afliep; zoo vestigde ik bijna uitsluitend mijne attentie op mijn' eigenlijken overbuurman. Dit was te aangenamer, omdat deze bijna jaarlijks variëerde, eer wij er, in een' emeritus landman, een' eigen rentenier voor hadden opgekweekt. Huis en tuin zagen er allerliefst lief uit, zoodat menig vreemdeling bij 't voorbij gaan of rijden watertandde, en zeide: ‘Hê! hier zou ik mijne dagen willen slijten!’ Maar niemand der zes vorige bewoners heeft er deze slijtage ten einde gebragt. Allen vonden in de woning te weinig ruimte en

{==206==} {>>pagina-aanduiding<<}
gemak, en op het dorp te weinig amusement; - anders gezegd: allen hadden nog te veel geld en te veel wenschen. over, om niet nog ééns het anker te ligten.
De oude heer, die kort na mijne komst mijn overbuurman werd, heette tom dolly. Hij kwam hier te gelijk met de nieuwe blaaren, zonder eenige gedachte, dat hij met 't volgende lentegroen weêr vertrekken zou. Het gelukte niemand van ons, hoe ijverig wij anders iederen vreemdeling, die zich hier neêr zet, complimenteren, met onzen nieuwen bewoner eene geregelde conversatie aan te knoopen. Hij verstond geen Hollandsch, of wilde het niet verstaan; en hij bragt het geheele dorp in twijfel over het Engelsch van onzen bakker, dat men sedert twintig jaren voor goede munt had aangenomen: want hij verstond hem nagenoeg even min, als één van ons allen.
In deze onze kennismaking te leur gesteld, en vrij lomp aan de deur afgewezen met zijn gewoon: ‘Doe joe not verstaan!’ moesten wij ons vooreerst tot zien, en tot hooren uit de tweede hand bepalen. Wat het zien betreft, elken morgen, klokke vier ure, kwam hij op pantoffels buiten, keek naar de lucht, eerst regts en dan links, en daarna op het weerglas in zijn' gang. Waren de voorteekenen voor den dag gunstig, dan bleef de voordeur open staan, en een uur daarna kwam hij weder te voorschijn, met slopkousen aan en een' ouden spencer over zijn' rok, pruik en bril op, en een klein, net vischmandje, met een' bandelier op den rug hangende; een' hengel daarbij, dat spreekt. Maar waren daarentegen die teekenen ongunstig, dan sloot zich de voordeur weder, en met klokslag van half twaalf wierd er één blind open gedaan, waardoor dan de wel bekende slaapmuts nog eens zigtbaar werd. Op zulke rustdagen gaf de oude heer alleen door gedurig en krachtig eten en drinken, teekenen van leven.

{==207==} {>>pagina-aanduiding<<}

Gij begrijpt, dat dit zien ons buren niet voldeed, en wij dus al spoedig tot het hooren uit de tweede hand overgingen. Dit kon alleen geschieden door eene, ook al vrij bejaarde Engelsche dienstmaagd. Deze was slechts weinig minder stug, en verstond maar een weinig meer Hollandsch, als haar meester. Maar eene winkelierster op een dorp is in het uithooren tegen den besten commissaris van politie opgewassen; en zoo kwamen wij langzamerhand tot de waarheid, nadat wij de leemten, tusschen de hoofdpunten der geschiedenis, door waarschijnlijke gissing hadden aangevuld.
Tom dolly dan was een Engelschman van goeden huize, vroeger van een stoute, vrolijke inborst, volkomen een man naar de wereld. Hij had tien maal Zwitserland en Italië gezien, en twintig maal den Rijn, en te Spa duizenden aan de Faro-bank verspeeld. Dit alles evenwel zou hem nog niet hier gebragt hebben: want hij was rijk, schatrijk. Maar een boezemvriend lokte hem, als compagnon, in aanzienlijke ondernemingen; een neef en naamgenoot ledigde eerst door vleitaal zijne beurs, en eindelijk met geweld zijne secretaire. Kort om, hij moest naar het vaste land, om zich met eere te kunnen bekrimpen, en zette zich te Rotterdam neder. Ondertusschen had hij, ongeschikt voor alle administratie en blind in zijn vertrouwen, het aanzienlijk overschot van zijn vermogen aan een bankiershuis toevertrouwd. Maar de bankier sprong (letterlijk: want hij zette zich een pistool op de borst;) en de arme tom hield niets over, dan een groot huis te Liverpool. Dit verkocht hij; zette het geld bij vier maatschappijen, om zeker te zijn, op lijfrente; en nu had hij nog juist genoeg, om op een goedkoop Hollandsch dorp een der notabelste burgers te wezen. Van de menschen had hij eens en voor al afscheid genomen, en sprak er nooit van of tegen,

{==208==} {>>pagina-aanduiding<<}
(zijne oude getrouwe slechts uitgezonderd,) zonder een paar zware vloeken. Alleen tegen de beesten vloekte hij niet. Dit legde dan ook den grond tot zijn volgend levensplan. Hij had nooit anders, dan in de stad gewoond, nooit anders, dan met menschen omgegaan. Hij moest nu, bij 't gemis daarvan, toch iets doen. Eerst dacht hij aan 't hervatten van zijn oud jagtvermaak; maar helaas! dit was hem thans te kostbaar, als hij het goed doen wilde; en een Engelschman doet niets ten halve: bidden noch vloeken, eten noch jagen. Toen kwam het hem in den zin, dat hij eens, als een jongen van twaalf jaren, bij zijn' oudoom, een' Lord en millionair, een' zomer buiten had doorgebragt; en dat hij zich daar heerlijk had geamuseerd met visschen, allermeest met hengelen. Dat zou hij weder doen, en dan in het vischrijke Holland, dat anders niets goeds had in zijn oog: - dag aan dag in de vrije natuur, verre van de menschen, en hunne zonden op de stomme visschen wrekende! - En in den winter? O! daarvoor had hij reeds eene belangrijke visschers-bibliotheek, en touw, om netten te knoopen, aangeschaft: want hij wilde de zaligheden der visscherij niet in het groot, dat is met de netten genieten, eer hij zelf daartoe het want gemaakt had; dezen zomer zou zijn hengel hem genoeg gezelschap houden. Maar terwijl de goede oude man opsprong van vreugde, telkens als hij weder gedroomd had van de vijftig baarzen, op het landgoed van zijn' oudoom op éénen morgen gevangen, sloeg hij een' belangrijken post in zijne rekening over: de zestig jaren, die zijn oog minder scherp, zijne hand minder vast, zijn hart minder vrolijk en zijne beenen minder vlug gemaakt hadden; behalve nog, dat naar ooms vijvers de baars tijdig en in vollen overvloed gebragt werd, om zich door de neefjes te laten vangen.

{==209==} {>>pagina-aanduiding<<}

Wat viel onzen Engelschman de verboden tijd lang! De hemel beware die gezegende lentemaanden voor al de vervloekingen, die hij over haar heeft uitgesproken! Den eersten vrijen dag rekende hij reeds, op zijn Joodsch, van den voorgaanden avond af. Hij had namelijk op zijne wandelingen een plekje aan den rivierkant gevonden, dat bijzonder woest en romanesk er uitzag. Geen huis noch mensch in de nabijheid, was er eene eerste deugd van. Of men nu hier in het buitenwater baars met den hengel kon vangen; - hij was te zeer menschenhater, om dit aan iemand te vragen. Of neen! die vraag kwam in 't geheel niet bij hem op. Hij had zijn huis gehuurd, op de eenige voorwaarde, dat de omtrek zeer vischrijk was; en waar zou hij dien visch nu anders zoeken, dan in het water? en hoe grooter water immers, hoe meer visch?
Nu, onze tom ging dan, even na middernacht, na een' krachtigen avondmaaltijd en met een flesch portwijn in zijn vischmandje, op weg. Hij wandelde een uur of twee, en bereikte het uitgelezen plekje. Hier nam hij eerst nog een voorloopig ontbijt van vleesch, brood en wijn, en zette zich toen, met de allereerste schemering, onder een' ouden boom neder. Zoo zittende, tuurde hij door zijne brilleglazen op het dobberende water. Al spoedig meende hij, naar al de regelen der theorie, die hij in den verboden' tijd bestudeerd had, dat er een snoek aan den haak zat, dien hij, volgens het voorschrift, langzaam op den kant moest slepen: want zijn tuig werd door eene onzigtbare kracht altijd regts af weg gesleept, en eindelijk de dobber geheel onder getrokken. Maar ja wel! altijd weder was het de zelfde worm, zoodat hij eindelijk begon te begrijpen, dat de stroom hem deze parten speelde. Hij nam dus, het gedurig overwerpen van de sim moede, den hengel tusschen de beenen, in het vertrouwen dat hij daarmede, even goed als met zijne armen, een' visch kon voe-
{==210==} {>>pagina-aanduiding<<}
len trekken, als die de moeite waard was, om door hem gevangen te worden. Langzamerhand echter zakten zijne handen in de zijzakken, en zijn hoofd op de borst: want het turen op de kabbelende golfjes had op hem een bijzonder slaapwekkend vermogen. Zoo insluimerende, droomde hij zich al verder en verder in de waterwereld, tot hij eindelijk met kapitein parry mede zeilde, om de noordpool op te zoeken. Hier echter verging zijn schip, hij moest over de schotsen verder, zonk, bedwelmd van de koû, in een spleet van het ijs, en dáár zakte hij nu al dieper en dieper in het kille water, en kon zich niet meer bewegen, schoon hij een' grimmigen ijsbeer tot overbuurman had....Eindelijk brak hem een geweldig angstzweet uit, en werd hij met een' gil wakker....En waarlijk! zijne positie was wel niet zoo hopeloos, maar toch vrij onaangenaam: want hij was reeds tot over de
slopkousen in het water gezakt, en toch zat hij nog op de zelfde plaats! Om kort te gaan, de slotsom van zijne eerste visscherij was, dat hij eene geheele week te huis bleef van de kramp in de beenen, en dien tijd nuttig besteedde, met de theorie van ebbe en vloed, waarop hij vroeger nooit had nagedacht, te bestuderen. En nog verdiende ik, zijn overbuurman de Aesculaap, er geen' duit aan! Hij genas, - tot schande voor de praktijk, - van zelf.
Nu, men moest hem, toen hij weder met het bekende vischmandje uitging, de eere geven, dat hij zijnen tijd nuttig besteed had. Hij had geleerd, dat de hengel best bij stilstaande wateren past. Zelfs had hij in zijne bibliotheek eene afbeelding gevonden van die echte bruine soort van kroos, waaronder de baars het liefst zamen schoolt. Naauwelijks had hij dan ook een schilderachtig vischwater opgespoord, en den spartelenden worm door de ruigte henen laten zakken, of - dáár voelt hij een' forschen ruk. Zijn hart klopt van jeugdig vuur; hij beeft van moed, en slaat,

{==211==} {>>pagina-aanduiding<<}
als of hij een' zalm moest optrekken......Ja wel! Een mensch moet maar ongelukkig wezen! Daar zit zijn tuig in den boom vast, en er is naauwelijks een klein snoertje, - laat staan visch of dobber of haak! - uit te trekken.
Al doende leert men. Tom dolly had eerst den stroom, en nu onze vaderlandsche knotwilgen, als vijanden leeren kennen. Hij vermeed ze beide. Tusschen afgelegen weilanden vond hij eene sloot, waarvan de twee reijen wilgenboomen door ouderdom geveld, en nog geen nieuwe gepoot waren. Hij had nu vrij slaan, en sloeg dan ook werkelijk den eersten baars ver over zijn hoofd heen, zoodat hij hem, na lang zoeken, met moeite in het gras terug vond. 't Deed er niet toe. Het was toch de eerste, en een baars. Werkelijk begon het beter te gaan. Maar op zekeren dag, daar wandel ik den weg uit, en zie eens in de verte, of onze zonderling ook weder bezig is. En waarlijk! hij zat er, verheven genoeg, maar niet gemakkelijk. Een stier was brullende en met gevelde horens op hem aangevallen. Onze goede oude was in doodsangst gevlugt, maar nergens zag hij een huis of mensch, tot hij eindelijk een' dooden knotwilg bemerkte, die nog, als eene antiquiteit, aan den kant der weide was blijven staan. Zijn angst gaf hem kracht en vlugheid boven zijne jaren, en hij klauterde naar boven; en daar zat hij nu al een' geruimen tijd, als in de lucht te visschen, terwijl de vreeselijke vijand nu eens met zijne horens in den grond boorde, en dan weder woedend naar omhoog keek. Mijn arme buurman! Hij zou er zeker den dag gepasseerd hebben, hadden wij, - dat is te zeggen: de naast bij wonende boer en zijn knecht, en ik in de achterhoede, - hem niet verlost; en zeker had hij den stier tot in de diepste hel vervloekt, indien het geen beest geweest was.
Deze ontmoeting maakte den Engelschman echter wat menschelijker. Hij vischte van nu af meest in de nabij-
{==212==} {>>pagina-aanduiding<<}
heid van de boerenwoning, waaruit men hem was te hulp gekomen. Men kende hem daar al spoedig, en zette telkens een tafeltje met stoel en glas voor hem gereed, waarvoor hij geen enkel woord, maar wel geregeld een vijfje tot belooning gaf. Maar, zoo als ik gezegd heb, een mensch moet maar ongelukkig zijn. Weder had hij, als gewoonlijk, na eene sobere vangst, zijn' hengel op den grond geworpen, en rustte onder zijn fleschje cherry uit. Er zat nog een vischje aan den haak, maar 't was geen baars of snoek, en tom had het onwrikbaar voornemen opgevat, om nooit iets anders aan te nemen. En ziet! op eens hoort hij een akelig geluid en ziet te gelijk beweging aan zijn' hengel, en slaat op, of er soms een snoek hem te land is nagekropen; ‘kwaak, kwaak!’ is het vóór hem; ‘kwaak, kwaak!’ is de echo van alle zijden: want de voorman van een' troep eenden heeft zijn' visch ingeslokt, en terwijl de haak hem in de keel zit, trekt hij uit al zijne magt aan het snoer, en tom aan den hengel. Ondertusschen komt de boer met zijn meid en hond uitvliegen.....Enfin, alles zon nog met een grap zijn afgeloopen, had niet de boer, inhalig als meer Hollandsche boeren, eene driedubbele schâvergoeding voor de eend geëischt, en tom die hardnekkig geweigerd; zoodat hij gedurende eenige weken procederen in plaats van visschen moest, dat zeker vrij wat onvoordeeliger is.
Maar oude liefde roest niet. Weder had onze visscher eene heerlijke positie gevonden, boven op eene brug, aan den openbaren weg en toch eenzaam genoeg, vrij van vloed en wilgenboom, stier en eenden. 't Was wel wat ver, maar een jongen droeg zijn vischmandje, dat al vrij wel gevuld begon te worden. Al weder beet! Wat gaat het diep onder! Zeker een groote! Een enkele ruk, en dáár is hij boven water. Dat is nu voor 't eerst een

{==213==} {>>pagina-aanduiding<<}
baars, zoo als hij ze bij oudoom zaliger pleeg te vangen, op zijn minst van een Nederlandsch pond.......Ach, menschen! helpt! Daar breekt waarlijk het snoer, en de baars neemt de terugreis aan; de jongen springt verschrikt tegen de leuning der brug op, als om hem na te springen; en door die beweging wipt het mandje over de rollaag henen; en alles, visch, en boek, en brood, en mand, alles gaat den grooten baars achterna.....Een mensch moet maar ongelukkig wezen!
Sedert was in onzen goeden tom dolly de moed als uitgebluscht. Hij vischte alleen nog, om den zomer, volgens zijn eenmaal gemaakt programma, daar een Engelschman nooit afwijkt, ten einde te brengen. Ook kwam reeds des morgens de zon later en nevelachtiger op, en het regende dat het goot, op afrekening der najaarsvlagen; zoodat onze Engelschman ten minste 't genoegen had, met eenig regt ons klimaat te vervloeken. Menige dag ging er voorbij, dat hij veel vleesch te huis at, in plaats van een weinig visch daar buiten te vangen; en vatte hij nog eens verdrietig den hengel in de hand, dan ging de reis zelden verder, dan den nabij gelegen' molenvliet; waar hij zich meer in het eentoonig geklepper der raderen en het schuimen van het water, dan in eene ruime vangst verlustigde. Eens was hij, daar de zon liefelijk tusschen de groen-gele bladeren doorkeek, daar ook heen gegaan.....Maar, lieve hemel! wat mijn' ouden buurman nu overkomen is? Rood als een kalkoensche haan, met de stukken van zijn' hengel in de hand, zie ik hem op huis aanrukken. Achter uit zijn' spencer hangen de rokspanden aan flarden. Ik ga spoedig eens buren, om te zien, of er ook iemand meer van weet.........
Ja, ik dacht het wel! De ondeugende dorpsjeugd had het al lang op den ouden man voorzien. Daar zat hij weêr rustig bij het molenrad en prevelde bij zich zelven

{==214==} {>>pagina-aanduiding<<}
(in 't Engelsch namelijk): ‘Wat gaat die molen aan! 't Is of ik de hamers van eene Engelsche fabriek hoor. Verwenschte fabrieken!’ Hij dacht, moet gij weten, aan de kapitalen, die hij daar ingestoken had, maar die ook al onder de stoomhamers verbrijzeld waren; toen hij op eens van achter eene schutting den basterdnaam hoorde, dien hem, sedert al zijne ongelukken, onze jonge spotboeven gegeven hadden: ‘Dom drolletjie!’ Woedend sprong hij op. Daar was het juist om te doen. Want zij hadden eerst zijne rokspanden, op de zelfde maat kloppende, waarop het molenrad werkte, in het hout vast gespijkerd; en het eenige, dat hij cr nog van had, was, dat hij zijn' hengel op de schutting stuk sloeg, waar de booze snaken achter schuilden.
- - - - - - - - - - - - - - -
Toen de oude man zoo ver met zijne vertelling gekomen was, kon ik toch niet laten er tusschen te voegen: ‘Nu siert ge toch een weinig op, vader beldam!’
Nu ja! - sprak hij goedhartig: - dat doen wel beroemder mannen als ik, wanneer ze Schetsen en Novellen maken, - want Verhalen is te oud Hollandsch! - Maar laat ik u dan mijn geheim maar eens verklappen. Wat tom dolly nu juist niet gebeurde, dat is een' ander van onze visschende renteniers gebeurd; en wat hij gedroomd heeft, is zoo waar, zoo waar, - dat hij 't niet meer kan tegenspreken. Maar dit is boven allen twijfel en kan ik u met mijn receptenboek bewijzen, dat de gescheurde rokspanden hem nog vijf en twintig gulden aan mijn apotheek hebben gekost. Reeds den volgenden morgen kwam de oude, knorrige meid mij roepen, en beduidde mij zoo goed mogelijk, dat zij haar' ouden heer niet regt goed kon wakker krijgen. Hij lag in een' ligten aanval van beroerte, maar die erger worden kon. Gelukkig was ik mijn lancet beter meester als

{==215==} {>>pagina-aanduiding<<}
mijn' nieuwen pelikaan, en ontlastte hem spoedig van wat zwaar Engelsch porterbloed. Maar toen ik hem nu op een echt Hollandsch reconvalescenten-diëet wilde stellen, kreeg ik zoo veel dems naar 't hoofd, en zag hem ook in ernst zoo verzwakken, dat ik besloot, er een' stadsdokter in consult bij te halen, nadat ik namelijk drie dagen besteed had, met behulp van de meid en den bakker, om het den ouden man ten minste half aan 't verstand te brengen.
Ik gebruikte daarbij de voorzorg, om eerst te informeren naar een' kundigen geneesheer, die tevens Engelsch verstond. Zoo dra hij zijn eigen taal hoorde, kreeg de zieke wat meer vertrouwen, voor zoo ver hij er ten minste nog vatbaar voor was; en ik hoorde later van den vriendelijken geneesheer, wat ik nog noodig had, om de verzamelde fragmenten zijner levensgeschiedenis aan een te knoopen.
Tom dolly herstelde, maar vischte nooit meer. Zijn aan stuk geslagen hengel was hem als een heilige eed; en ik geloof zeker, dat hij de baars niet meer zou gegrepen hebben, al was hem die uit 't water in de hand gesprongen. Wat een Engelschman doet, doet hij goed; en wat hij met een vast besluit laat, hij laat 't geheel en voor altoos. Maar nu had hij bij ons ook niets meer te doen. De arme man! Hij had de wereld uit willen loopen, en was er juist ingeloopen. Daar is dan eigenlijk ook maar één middel toe, dat velen zijner landgenooten al gekozen hebben. Gelukkig koos hij nog een betere partij, en zette zich, op raad van zijn' nieuwen geneesheer, in de stad neder, waar hij zijn koffijhuis bezocht en zijne Times las, als iedere Engelschman, en ten minste weêr met enkele menschen kennis maakte. Ik voor mij dacht, - maar 't was misschien een weinig eigenbaat: - dat hij dit bij ons ook wel had kunnen doen, als hij niet enkel

{==216==} {>>pagina-aanduiding<<}
visschen opgezocht en menschen ontloopen had, en hij had zijne buren ook eens raad gevraagd.
Maar zoo gaat 't met een' mensch, en zoo of zoo omtrent is 't met de meeste renteniers in ons mooije huisje gegaan. Wat eindeloos vele vermoeijenissen en ontberingen van andere menschenkinderen, die zij niet kenden! Hoe keek menig arme drommel dat huis afgunstig aan, en vroeg wel eens aan den goeden hemel: ‘En ik moet zoo hard werken?’ - En toch is 't maar zoo, er is geen vermoeijender leven, als dat men enkel besteedt om het te genieten: want dan komt het pas regt aan 't licht, dat de meeste menschen al heel domme gelukzoekers zijn.
Wat een mensch toch - zoo besloot de oude man in ernstiger stemming: - rusteloos zijn geluk achterna jaagt, en het nooit vangt! Een' vogel kan men nog in de vlugt schieten, en een' aal bij den staart grijpen; - maar ons geluk, de vervulling van al onze wenschen? Ja wel, grijp maar naar den regenboog, met zijne zeven kleuren; reis er maar met een' luchtbol henen; altijd is hij juist vóór of vlak achter u; en vliegt gij al zoo hoog, dan vangt gij - waterbellen!
't Is toch waarlijk maar best, dat de goede God een' mensch wat te doen geeft; en 't allerbeste, dat een Christen het geluk in zich zelf vindt, en bij al die rampen en teleurstellingen van 't leven, wat meer zijn eigen dwaasheid, en wat minder de wereld en de menschen verwenscht.


{==217==} {>>pagina-aanduiding<<}

IX.

Schijn bedriegt.

Een dorpskerkje bij het licht der maan, terwijl eene zachte avondkoelte de buigzame takken der wilgen golven doet over de graven op 't kerkhof, en de ligte bladeren der populieren zich bewegen, als fluisterden zij in geestentaal over de dooden: - wat kan kalmer aanblik, wat beter voorstelling van rust en vrede opleveren? Vrede boven onze hoofden, vrede onder onze voeten, vrede in dit stille gebouw: want terwijl dáár de dooden rusten van den arbeid des levens, wordt dat leven door het geslacht, dat hun is opgevolgd, hier in het bedehuis aan God gewijd. En wanneer men nu van daar 't oog slaat op die woningen, zonder weelde of pracht, waarin de eenvoudige buitenlieden hunne dagen beginnen en eindigen, voortvloeijende als de kalme beek langs den oever: wie zou dan niet, als hij op eene onrustige levensreize daar een oogenblik toeft, den lust in zich voelen opkomen, om nog eens in de nabijheid van eene dorpskerk zijne tente op te slaan, en onder de groene zoden daar in 't rond uit te rusten, na de omzwerving der aardsche vreemdelingschap?....
Maar ook hier is de oude spreuk niet zonder toepassing: schijn bedriegt.
Heden avond ten minste is 't hier niet zoo stil en kalm, als anders; 't is reeds, schoon bij ons nog in den vooravond, bij den buitenman na 't avondeten en dus de tijd

{==218==} {>>pagina-aanduiding<<}
om ter ruste te gaan. Toch heeft zich hier eene groep gevormd, vrij groot voor 't kleine dorpje, en schuilt te zamen onder een' breedgetakten esch, op 't hooge gedeelte van 't kerkhof gelegen. De grond is hier door het stof der dooden van eeuw tot eeuw opgehoogd. Zoo weinig ruimte hebben ze noodig, dat geslacht op geslacht hier slechts eene verheffing van weinige voeten heeft achtergelaten, die men niet eens een' heuvel noemen kan. Maar aan die dooden denken thans de levenden niet. Met belangstelling rigten zich aller oogen op het eenige gebouw, dat van hier in 't oog valt: op de oude pastorij. Juist door den ouderdom is dat gebouw misschien wat in den grond weg gezonken, terwijl het kerkhof door den gestadigen oogst des doods zich langzamerhand verhief; althans, ofschoon nog iets lager, bevinden wij ons bijna tegenover de tweede verdieping van het huis. Zoo als van de meeste buitenwoningen, is oorspronkelijk slechts ééne verdieping ter bewoning ingerigt; maar als eene bijzondere weelde is, ten behoeve van den predikant, van den ruimen zolder een studeervertrek afgeschoten. Dáár werkt en dáár rust nu reeds sedert vele jaren de zelfde man: want voor zijn gemak heeft hij het vertrek ook tot slaapkamer ingerigt.
Hij leeft daar alleen en bijna vergeten, vooral nu de herfst van zijn leven reeds daar is. Dat hadden belangstellende betrekkingen niet vermoed, dat dit kleine en afgelegen dorpje de eerste en laatste standplaats zou zijn voor den kundigen abraham rolandus van der venne. Maar bij al zijne gaven, bij allen ijver en studie, drukte hem steeds eene onoverwinbare verlegenheid; reeds als hij voor zijn gewone gehoor optrad, beefde hij bijna zigtbaar, bij 't beklimmen van den kansel; en zoo dra een enkele vreemde, die in het eenvoudige dorpskerkje terstond in het oog viel, ook door hem werd gezien, en

{==219==} {>>pagina-aanduiding<<}
bovendien de aandacht van zijne gemeente daardoor werd afgeleid, was hij zich zelf in 't geheel niet meer meester en bragt zijne rede slechts met moeite en inspanning stotterend ten einde.
Het scheen wel haast, als of die zelfde natuurlijke beschroomdheid hem steeds belet had, zich eene gezellin op den levensweg te kiezen; althans hij huist nog altijd, sedert bijna veertig jaren, met eene meid, en nu reeds tien jaren lang met de zelfde. Want de eischen van den ouden man zijn niet groot noch lastig; en zeewij, op haar achttiende jaar, terstond na hare belijdenis, bij den predikant in huis gekomen, wist zoo goed zijne kleine wenschen te raden, te dienen of te vóórkomen, dat ze, gelijk men 't op het dorp noemde, den Dominé geheel onder de plak gekregen heeft. Hij onderwerpt zich ten minste gewillig en geheel aan hare huiselijke beschikkingen, ook al uit zekere natuurlijke bloohartigheid, waartegen zij hem dan ook trouw en eerlijk dient.
't Wordt levendig onder het aangroeijende hoopje op het kerkhof. ‘Zou zij woord houden?’ vraagt er een: ‘Ik ben toch benieuwd, om dat te zien.’
‘In alle geval,’ antwoordt een ander: ‘woord houden of niet, ik vind 't gek, als een meisje haar' eigen' naam weg gooit; en vooral, daar ze toch verkeert met ariaan.’
‘Zeg dat zoo hard op niet,’ herneemt een derde: ‘Grootje ten minste zal 't nooit toestaan; en al is zij wat rhumatiek, toch is zij nog eene knappe zestiger, en ariaan is zijn eigen meester niet, zoo lang de oude niet overleden is.’
‘Stil, zie liever eens. St!!’ klonk 't van meer dan eene zijde.
Allen zwegen, maar zagen te scherper. Op de kamer, tot nu toe donker, verscheen licht. Wat men iederen avond had kunnen zien, zonder dat de oude man bemerkte, dat hij bespied werd, gebeurde ook nu. Het licht werd op de

{==220==} {>>pagina-aanduiding<<}
tafel vóór het bed gezet, zoodat de schaduw van den man, die het tot nu toe in de hand droeg, op de ramen en den daar tegenover staanden appelboom viel. Daar de studeerkamer toch altijd iets hooger was dan het oogpunt, waaruit men zag, kon men achter in de kamer niets onderscheiden; anders, er was geen blind of gordijn, dat dit verhinderde.
‘Ik kan niet genoeg zien. Wacht! ik weet er beter op. B'sjaan, ligt mij eens even.’
De spreker, een opgeschoten knaap van negentien jaren, sprong op den schouder van zijn' kameraad, vlugger dan men van een' boerenzoon verwachten zou, en zat in tien tellens in den breed getakten esschenboom.
‘Wat ziet gij?’ fluisterde men van beneden.
‘De oude heer leest een kapittel; maar, bij mijn ziel, hij zal er zondag niet over preken: want hij knikkebolt over 't boek heen.’
Het licht werd weldra uitgedaan; alles was weêr donker en stil als daar straks.
‘Nu moeten we een kwartiertje geduld hebben,’ fluisterde men beneden: ‘ten minste zoo heeft zeewij gezeid.’
‘Dan zal ik eens ketsen,’ was 't antwoord uit den boom.
Intusschen kwamen er nog enkele kijkers bij. Een oude boer onder hen sprak een' ander, die van den tegenovergestelden kant kwam, aan:
‘Zoo, krelis-buur, gij ook hier? Ik dacht, dat 't alleen eene jongensgrap was, en kwam mijn' b'sjaan halen.’
‘Neen, vader govert, waarlijk geene jongensgrap, wanneer eer en wandel van den predikant op 't spel staan! Als de herder te schande wordt, wie zal de wolven uit de schaapskooi weren?’
‘Nu, nu, zoo ver is 't nog niet, krelis: ik heb een te goed vertrouwen op onzen ouden Dominé.’
‘Ja, ja! ik heb het u meer gezegd, buurman; gij

{==221==} {>>pagina-aanduiding<<}
hebt altijd een goed vertrouwen, maar dat is een looze Arminiaansche grond; de mensch is van nature geneigd tot alle kwaad, en wie kan zich zelf vertrouwen?’
‘St! kijk eens!’ klonk de stem uit den boom: ‘B'sjaan, kom hier, ik zal u eene hand reiken.’
Deze zag zijn' vader aan, die met een' somberen trek op 't gelaat toestemmend knikte. De jongeling zat een oogenblik daarna bij zijn' makker. Intusschen zagén allen, dat het geen eerst slechts eene schemering was, thans een helder licht werd, en er een nieuwe bezoeker of logeergast op de slaapkamer kwam. Weldra vertoonde zich dan ook eene vrouwelijke gedaante voor het venster. Zoo als zij daar stond, kloek en toch vlug gebouwd, met frissche blozende wangen en vlammende oogen, - waarbij men twijfelen kon, of dat vuur schertsend of dreigend was, - kon men zich toch ligt begrijpen, dat zij door den gedurigen omgang, Dominé, gelijk 't heette, een weinig onder den duim had; en hij reeds geen kwartier later t'huis durfde komen, om niet een zuur gezigt te zien; - al wilde men dan ook niet gelooven, het geen zij van tijd tot tijd zelve scheen te hebben uitgestrooid, dat de oude man, tot nog toe voor vrouwelijk schoon zoo onverschillig, een goed oog op haar had......
Weldra begon zij zich van hare bovenkleederen te ontdoen; en 't scheen wel, dat zij dit opzettelijk eenigzins in 't gezigt der kijkers op 't kerkhof deed, hoewel zij dezen, onder de schaduw van den boom verscholen en bij 't nog zwakke maanlicht, niet zien kou. Met zekere dorpscoquetterie slingerde zij de losgemaakte kastanjebruine lokken, waar eene boeren maagd ook anders zoo weinig wil van heeft, om 't hoofd.
‘Daar gaat uwe weddingschap,’ riep bastiaan half luid.
‘Nu,’ antwoordde zijn makker: ‘'t is ook maar om een' grooten kermiskoek, en de meid zal dien hebben.’

{==222==} {>>pagina-aanduiding<<}

‘Ja, de koek is minder; maar gij hadt 't toch, voor de eer van onzen Dominé, niet moeten vertellen.’
‘Ik vertellen? 't Werd zoo hard op gefluisterd, dat de koeijen 't verteld zouden hebben.’
‘Wat ziet gij nu?’ lispelde govert met een gejaagd hart tot zijn' zoon; want de gedaante voor de ramen verdween, en eene schaduw, even als straks, groot maar schemerend, verspreidde zich over de bladeren van den appelboom.
‘Waarlijk! de oude man ligt 't gerust aan te kijken: hij verroert ten minste geen vin. 't Is dan toch bij mijn ziel waar! Zie! zij kijkt nog eens om, eer zij naar bed gaat. Ja, ja, we zien je wel, zeewij! Nu, ariaan kan zijn' zin hebben, maar ik begeer je mijn leven niet.’
Nadat er nog enkele woorden uit den boom en daaronder gefluisterd waren, als of men vreesde, dat de slapenden er door zouden wakker worden, ging eindelijk 't licht, dat al doffer en doffer brandde, op eens uit. Nu was er, dit wist men, niets meer te zien. Het ploegje, - een groote oploop naar de kleinte van het dorpje gerekend! - ging uit een. Niet allen evenwel gingen nog terstond naar huis; niemand sliep dien avond zoo vroeg en zoo rustig als anders, en 't gerucht verspreidde zich nog onder den sluijer van den nacht door. Het verwekte eene algemeene verbazing; en den volgenden morgen, reeds bij den eersten dageraad, vóór men, gelijk de boeren zeggen, ‘naar melkes ging,’ werd er nog menig woord over gewisseld. Vrij algemeen trokken de vrouwen partij tegen zeewij; zij mompelden van omstandigheden, waaraan zij reeds lang hadden getwijfeld, en waar ariaan wel meer van weten zou. Maar de mannen schudden het hoofd, en zagen met een' verachtelijken blik of met een somber en weifelend oog, al naar ze omtrent Dominé gestemd waren, de grijze pastorij aan. Alleen ariaan zelf schuilde bij grootje; hij was, zoo als de oude vrouw zich over de on-
{==223==} {>>pagina-aanduiding<<}
derdeur uitliet: ‘regt kwaed deegs en slecht er aen toe.’
Maar wie in den morgenstond den ouden man, nog met de muts op 't hoofd, zijne gewone wandeling door den tuin zag doen, en van hem hoorde, dat hij zoo rustig geslapen had, en gezond en wel was, op wat hoofdpijn na; - wie kon zich verbeelden, dat in het kalme leven van dien vromen kluizenaar de bron van al die onrust, dat in dat neêr gebogen hoofd en schijnbaar zoo open hart eene verborgene misdaad schuilde? En toen hij in den avond, na eene wandeling door het uitgestrekte, maar schaars bewoonde terrein van zijn' herderlijken arbeid, huiswaarts keerde, en zoo vriendelijk de buren groette, en zich zoo kalm weêr ter ruste legde; welk vreemdeling zou gegist hebben, dat dit grijze huis en dat grijze hoofd een zoo zwaar onheil dreigde? - Ja, en toen de oude man den volgenden zondag middag optrad en zijne preek deed over het zevende Gebod, die wel wat oud, maar toch altijd nog warm en levendig was, als hij zich maar in eigen' kring bevond; toen mompelden vader govert en krelis- en menig ander bij 't uitgaan der kerk: ‘Wat is toch de mensch?’ en 't antwoord was: ‘Ja! schijn bedriegt.’

Zonderling is 't, hoe lang en hoe ver een gerucht loopen kan en daarbij juist het huis mijden, waarop 't betrekking heeft. 't Is als een watervloed in den nacht, die eerst al de aarde rondom de woning weg spoelt, tot hij op eens zich verwoestend op de fundamenten neder stort en binnen weinige uren het huis doet invallen. Even vreemd en onverwacht kwam 't onzen ouden leeraar, toen op zekeren morgen twee ouderlingen met meer dan gewone deftigheid zich bij hem lieten aandienen. Ofschoon 't in de week was, toonden het damasten vest, het beste jak en de korte broek, waar Zeeuwsche rijksdaalders tot knoopen aan dienden, dat zij zich in eene officiëele be-
{==224==} {>>pagina-aanduiding<<}
trekking aanmeldden. Goedsmoeds en opgeruimd evenwel ontving hen de predikant; hij wist, wat vleesch hij in de kuip had, zoo als men zegt. Had de kerkeraad al een vreemd plan in 't hoofd, zoo als dat op zijne standplaats wel eens meer het geval was, of had men eenige aanmerkingen te maken op zijne leer; altijd had hij het nog door zachtzinnigheid gewonnen en door bedaard overleg de zaken te regt gebragt. En zonderling was 't, hoe de zelfde man, die in 't publiek zijne verlegenheid nooit had meester kunnen worden, zich hier op zijn terrein bevond.
Het bezoek zette zich anders ernstig en droog genoeg in: de broeders ouderlingen bedankten zelfs voor 't hun aangeboden borreltje en de pijp; en krelis-buur, die al een uur lang op eene inleiding had gepeinsd zonder die te kunnen vinden, viel nu maar op eens met de deur in 't huis en zeide bot weg:
‘Domininé! wij hebben wat tegen je.’
‘Och!’ was 't antwoord: ‘ik begrijp 't al: dat is weêr de oude vraag over de aanbieding of voorstelling der genade. Gij weet wel, wij hebben daar vijf jaren geleden nog eens over gesproken, en zondag heb ik de zelfde preek van toen gedaan; maar ik heb er toch met opzet nog wat aan veranderd, omdat men zoo ligt in onze gereformeerde kerk verkeerd begrepen wordt. Wacht, ik zal ze u eens even halen, dan kan ik 't u nog eens voorlezen, juist gelijk ik 't op den preekstoel gezegd heb.’
‘Blijf maar, Dominé!’ viel govert in, met eene zachte en bevende stem, die getuigde van zijne inwendige ontroering. En nu, nadat hij eenige woorden van ‘een vermoeden’ en ‘een praatje in de gemeente’ gesproken had, scherpte zijn buurman en medebroeder ouderling 't nog eens fiks aan, en kwam rond weg met het kwaad gerucht, dat er van Dominé liep en waarvoor men zekere bewijzen meende te hebben, voor den dag.

{==225==} {>>pagina-aanduiding<<}

Zoo er eenig teeken is van schuld, dat zich terstond kenbaar maakt op 't gelaat, dan scheen wel het beven en verbleeken van den ouden man daarvan een overtuigend bewijs. Hij zat daar, tegenover zijne boeren, als een misdadiger voor de regtbank; poogde eenige woorden te stamelen, maar kon ze niet uitbrengen. Dat had men voorzien, en daarom den aanval zoo onverwacht en verrassend ingerigt. Daar 't onmogelijk scheen, de zaak te laten rusten, had de consulent der gemeente, een verstandig man, maar niet ongeneigd om altijd het ergste te gelooven, dit aan de leden van den kerkeraad geraden. Wanneer men dan bij zulk een vertrouwelijk gesprek den leeraar maar tot een spoedig huwelijk bewegen kon, waarmede alles gedekt was, dan zou hij, ja! om de omstandigheden der bruid, misschien ‘zes weken onder den preekstoel moeten zitten,’ maar 't was wel door de vingers te zien, al maakte hij in dien tijd een zomerreisje. En op die wijze was, ook in 't belang der toch altijd beklagenswaardige dienstmaagd, alles te regt gebragt.
Door 't overwigt, 't geen de twee mannen gevoelden, dat zij op den beschuldigde hadden, kwam er dit 't een na het ander uit. In naakte trekken werden de bewijzen voor het wangedrag van den predikant opgesomd, en als eene onverbiddelijke noodzakelijkheid hem het bedoelde voorstel gedaan. Gelijk ieder gesprek evenwel, waar geen antwoord volgt, vrij spoedig afloopt; zoo zwegen beiden eindelijk, om te wachten, wat de oude man zeggen zou. Hij wischte zich 't zweet van 't eerwaardig voorhoofd en zeide: ‘Mannen broeders! Ziet! ik moet met den oudsten zoon van jakob zeggen: Wat zal ik spreken en waarmede zal ik mij regtvaardigen? God heeft de ongeregtigheid zijner jeugd aan zijnen dienstknecht te huis gezocht. Maar wat ook mijne zonde voor God zijn moge, aan alles, waarvan gij mij beticht, ben ik onschul-
{==226==} {>>pagina-aanduiding<<}
dig. Wat er gebeurd is, weet ik niet; maar 't geen gij mij voorslaat, begeer ik en wil ik niet. Ik doe geen' meineed, dat ik eene vrouw zal lief hebben, die mij mijn' goeden naam ontsteelt, en dat ik haar kind het mijne noemen zal.’
Zoo stellig hadden de broeders ouderlingen, vooral na de eerste schijnbare toestemming, het antwoord niet gewacht. Zij spraken nog 't een en ander, werden door de peinzende, bedroefde, verwarde, - hoe zal ik 't noemen? - door de onnatuurlijke stemming in één woord, van den ouden man, in hun vermoeden nog meer bevestigd, en verlieten eindelijk de pastorij, de een bitter, de ander bedroefd van geest. Beiden echter stemden daarin te zamen, dat 't zóó niet langer blijven kon. De jongens bij den weg begonnen reeds den predikant, en vooral zeewij hare schande na te roepen; en toen deze, korte dagen daarna, van de pastorij letterlijk werd afgezet, vielen zelfs de meeste vrouwen Dominé af; vooral daar hij nergens kwam, geen woord tot zijne regtvaardiging sprak, en slechts, maar nu stil en somber, zijn' gewonen weg ging. En toen nu juist eene vrouw, van overspel verdacht, voor den kerkeraad moest geroepen worden, - gelijk in die dagen de censuur nog meer algemeen en scherper was, - en zij vrij onbeschaamd zeide, dat ieder wel eerst zijn eigen huis mogt schoon maken, en zij zich niet begrijpen kon, hoe zij voor een' kerkeraad komen moest, waar nog wel erger dingen in schuilden; toen begrepen onze beide ouderlingen, dat zij niet langer mogten zwijgen. Ook was hun reeds, op den laatsten marktdag, in de stad naar 't gebeurde gevraagd; en de onverbiddelijke praeses van de classis toonde zich geneigd, om deze zaak des noods zelf op het touw te zetten, en naar alle gestrengheid der kerkelijke wetten te behandelen.
Zij reden dan te zamen naar de stad, en daar ook onze

{==227==} {>>pagina-aanduiding<<}
harde en orthodoxe ouderling in den grond een regtschapen man was, beproefde men op zijn verzoek een' middelweg in te slaan. In de kronijk van het dorpje staat die, als eene der merkwaardigste gebeurtenissen van de vorige eeuw, aangeteekend: want met een mooi toe rijtuig waren twee visitatores extraordinarii van wege de classis herwaarts gezonden. Onder de stomme bewondering der volksjeugd aan de dorpsherberg, tevens regthuis, afgestapt, gingen zij van daar naar de kerk, waar reeds in voorraad al de leden des kerkeraads en ook de bejaarde predikant waren bescheiden geworden.
Aandoenlijk was 't, den grijzen leeraar te hooren antwoorden op de vragen, aan hem, ten overstaan van zijnen kerkeraad, door jeugdiger maar in kerkelijke promotie gelukkiger broeders eenigzins uit de hoogte gedaan. Slechts met de hoogst noodige woorden legde hij, even als vroeger, eene plegtige verklaring van zijne onschuld af. Men kon dat tweeledig opvatten: òf zóó, dat zelfs het denkbeeld van schuld hem te zeer stuitte, om er lang over te spreken; òf, dat 't hem moeijelijk viel, zulk eene tastbare onwaarheid uit te spreken. Maar vooral toonde hij, bij 't noemen van den naam zijner gewezene dienstmaagd, en allermeest, toen zij hem zelve in 't oog viel, een zigtbaar afgrijzen en innigen onwil, waaruit men ten minste zijne stellige weigering om haar te huwen best verklaren kon. Was dit 't gevoel van gekrenkte onschuld en diepe verontwaardiging? Of was het de natuurlijke weêrzin van iemand, die te laat ziet, dat hij in de netten van eene listige en snoode vrouw gevangen is? Het laatste scheen zelfs zijne beste vrienden 't waarschijnlijkste. Nog altijd evenwel bleven de heeren visitatores eenigzins in twijfel; maar toen zij nu al de getuigen gehoord hadden, en ten laatste zeewij zelve optrad, en op den eenvoudigsten toon van ootmoed en berouw onder vele tranen betuigde, hoe van jaar tot jaar

{==228==} {>>pagina-aanduiding<<}
de betrekking tusschen den predikant en haar naauwer was geworden; hoe zij zich altijd geschaamd had om er over te spreken; maar eindelijk, bij de weigering van den ouden man om hare eer te herstellen, er wel eenige ruchtbaarheid aan had moeten geven, wilde zij haar kind niet voor altijd ongelukkig maken; toen zij daarop de betraande oogen afwischte en den grijzen leeraar vele vragen deed, die hij alleen door het omwenden van 't hoofd en een gebaar van afgrijzen beantwoordde; - toen scheen de laatste hinderpaal voor de zedelijke overtuiging der regters gevallen te zijn, en bij 't heen gaan zeide de een tot den ander: ‘Wie had dat ooit van onzen ouden en beschroomden broeder gedacht?’ - ‘Ja,’ was 't antwoord: ‘stille waters hebben diepe gronden, en, zoo als de oude spreuk zegt: schijn bedriegt.’

Het is twintig jaren later. Bastiaan, nu zelf man en vader geworden, en als diaken lid van den kerkeraad, zit in de pastorij, waar reeds, na Dominé van der venne, de derde predikant in woont. Daar van ouder tot kind sedert eeuwen zijn geslacht hier gevestigd was, kon onze diaken den eerst kortelings bevestigde omtrent velerlei op 't dorp inlichten. Deze hoorde dat gaarne. Natuurlijk behoorde tot die merkwaardigheden ook het gebeurde met zijn' voorganger; en zoo besloot bastiaan zijn verhaal: ‘Mijn vader heeft 't maar nooit regt willen gelooven; en of wij jongens er goed aan gedaan hebben, dat is eeń andere vraag; maar toch, wat mijne oogen gezien hebben, dat hebben zij gezien.’
‘En is de oude man nimmer tot bekentenis gekomen?’
‘Nooit. Hij moest natuurlijk, na al het gebeurde, zijne demissie nemen; dat werd ten minste nog geschikt zonder openlijke schande, maar ook zonder pensioen. Hij

{==229==} {>>pagina-aanduiding<<}
vertrok in stilte; enkele vrienden slechts, waaronder mijn vader was, drukten hem de hand, en de kinderen, zijne leerlingen, die van de zaak nog niets begrepen, schreiden, terwijl ze de pastorij zagen leêg dragen. In de Boekzaal heette het, dat hij door ziekte geen afscheid had kunnen preken. Hij zette zich neder in een klein stadje, vrij ver van hier; - de naam wil mij nu niet te binnen schieten; - en leefde daar nog bijna vijftien jaren, zoo als ik wel eens gehoord heb, heel afgezonderd, zoodat men hem weinig zag en nooit hoorde spreken, eene zeer enkele gelegenheid uitgezonderd. Voor tien jaar heeft vader, die nu ter ziele is, hem nog eens opgezocht. Toen hij terug kwam, zeide hij tot ons: “Kinderen! veroordeelt toch den ouden man niet, die u 't eerst uw geloof heeft geleerd; want, al heb ik geene afdoende bewijzen voor zijne onschuld, daar is iets in mij, dat mij zegt, vooral nadat ik hem nu weder bezocht heb, dat ook hier de schijn bedriegt.” - 't Heeft mij toch waarlijk dikwijls gespeten, Dominé! vooral ook om vader, dat ik in die heele zaak een zoo groote rol gespeeld heb, en ook al als een der voornaamste getuigen heb moeten dienen, om den ouden man in den ban te doen. Maar wat doet men al niet, als men jong is? Evenwel, ik zeg 't nog eens: wat ik gezien heb, dat heb ik gezien.’
‘En hoe is 't met zeewij afgeloopen?’
‘Ja! die was in alle geval niet veel bijzonders. Nog lang bleef zij, buiten weten van grootje, met ariaan verkeeren, tot men op eens hoorde, dat zij hevig ongenoegen zamen hadden gehad. De oude vrouw had 't dan ook altijd bitter op haar geladen; en ofschoon zij, - zoo als men ten minste algemeen dacht, - een kind bij hem had, wilde ariaan zelf van dien dag af niets meer van haar weten. Na dien tijd is er al vrij vreemd over haar gesproken: dan was ze hoog vroom, en dan

{==230==} {>>pagina-aanduiding<<}
weêr leek ze zoo wat geheel anders te zijn. Een verig jaar greep eene hevige zinkingkoorts haar aan. Onder jammerlijk woelen en ijlen stierf zij. Terstond na haren dood scheen grootje veranderd te zijn als een blad op een' boom, nam het kind in huis, en heeft 't als haar eigen lief.’
Op dit oogenblik werd er hard gebeld. Dominé werd verzocht, oogenblikkelijk bij vrouw herberts te komen. Zijn diaken ging zoo ver met hem meê, en sloeg nog eens een' nadenkenden blik op 't afgelegen huisje, waarin de brave en welvarende, maar eenigzins zonderlinge en eigenzinnige vrouw woonde.
Een akelig tooneel wachtte den predikant bij 't binnen komen. In de hooge bedstede lag een sterk gebouwd man, wien bij tusschenpoozen golven bloeds uit den mond gudsten. Het afgebroken verhaal der omstanders maakte den leeraar bekend, dat ariaan bij 't hooi mennen van den wagen was gevallen en een' slag van 't paard op de borst had gehad. De chirurgijn gaf niet bijzonder veel moed, en had boven al stilte aanbevolen; maar de ongelukkige was, hoe ook de oude vrouw bad en smeekte, tot dat zwijgen niet te bewegen; - ook nu niet, als alle vrienden vertrokken waren en hij met de zijnen en den leeraar alleen was.
‘Neen,’ zeide hij: ‘ik kan niet; over een uur is 't misschien al te laat; maar ik beloof u, ik zal 't kort maken. Ik moet u een geheim meê deelen, mits gij mij zweert, 't als heilig te bewaren. Maar neen, u niet, mijn kind!’ voegde hij er op bedaarder toon bij, terwijl hij zich tot zijn dochtertje wendde: ‘gij moogt 't kwaad van uwe moeder niet hooren: gij zult 't tijdig genoeg weten.’
Nadat het meisje snikkend de kamer was uitgegaan, en de predikant den zieke een oogenblik rust gelaten, en toen nog vooral kalmte en kortheid aanbevolen bad, verhaalde hij: ‘De snoode moeder van mijn lief kind had

{==231==} {>>pagina-aanduiding<<}
mij in hare strikken gevangen; ik was blind voor haar geveinsd en duivelsch karakter. Grootmoeder zag dat beter; de noodzakelijkheid gebood ons, te trouwen, maar de oude vrouw weigerde hare toestemming, en zwoer, dat ik haar in dat geval geheel vreemd zou worden. Toen had de listige slang een ander plan beraamd; hoe heb ik zoo ligtzinnig kunnen wezen, om daaraan gehoor te leenen? Zij zou den ouden Dominé wel weten te dwingen, om haar te trouwen: zoo konden wij gerust in ontucht voort leven. Ik gaf haar daartoe, - God vergeve mij de zonde! - twee van de pillen, die grootmoeder bij ergen aanval van pijn gebruikt, en waarop ze dan met een in slaap valt.’
‘Ach ja!’ stamelde de oude vrouw: ‘'t Is wel zoo, ik heb ze gemist; want ziet ge? ik hield er den tel op, omdat de meester gezegd had, dat 't zulk gevaarlijk goed was. En ik heb wel gedacht, waartoe ze hadden moeten dienen ook; maar toen was 't te laat; - - - of eigenlijk niet te laat, maar God moge 't mij vergeven, ik kon niet besluiten, nu eenmaal de oude man weg was, om mijn' eigen' en eenigen kleinzoon aan de galg te helpen. Maar daarom heb ik ook altijd de eer van onzen ouden Dominé opgehouden, en hij heeft nog menige kaas van mij gehad in zijn laatste dagen. En toch heb ik niet goed gedaan. Zoo stilt een mensch zijn geweten, tot hij den dood voor oogen ziet.’
Terwijl de oude vrouw zoo zich zelve beschuldigde, ging de zieke voort: ‘Onze oude en brave leeraar wist dus van niets; hij was door 't slaapgoed zoo bedwelmd, dat hij 't komen en heen gaan van zeewij op zijne slaapkamer niet kon bemerken. 't Was wel waar, dat hij haar bijzonder wel mogt lijden, zoo als hij buiten dat tegen alle jonge menschen goedhartig, ligt schertsend en vrolijk was, - en dat heeft hem ook hierin veel bezwaard; - maar al wat verder gezegd en getuigd is, was bedrog of laster. En toch was daarmeê 't doel niet bereikt; de tegenzin van

{==232==} {>>pagina-aanduiding<<}
den ouden man was niet te overwinnen. Zeewij had slechts hem en zich zelve ongelukkig gemaakt. Ook in hare schande evenwel zou ik haar niet verlaten hebben; maar toen,’ - en hierbij drukte hij de oude vrouw de hand, en sloeg een' blik, die om vergeving smeekte, tot haar op: - ‘toen durfde ze mij voorstellen, om grootmoeder, door wat grooter gift dan gewoonlijk, eene lange, eene eeuwige rust te bezorgen; - en van dien dag af heb ik haar niet weêr gesproken.’
Afgemat zonk de zieke op zijn kussen neêr; eene ligte golf bloed kleurde dat; daarna dronk hij een weinig, en scheen merkelijk verligt. De oude vrouw mompelde, bij 't helpen van haar geliefd kleinkind: ‘'t Is alles wel zoo, als ik gedacht had; de oude was nog zoo blind niet. Ik heb ook de tweede keer die vijf gemist; hij heeft ze dan toch er uitgenomen, maar God heeft hem bewaard, toen hij al in handen van den booze was.’
Daar voor 't oogenblik het doel van zijn bezoek bereikt was, verliet de leeraar treurend en in diep nadenken het ziekenhuis; maar dagelijks kwam hij daar terug. Het hevige bloedspuwen ging, gelijk meer, in eene langzame uittering over. Nog eenige maanden leefde ariaan. In dien tijd drukte hij 't beiden, de oude vrouw en den predikant, op 't gemoed, om, althans vooreerst, ook ter wille van zijn kind, het geheim te bewaren. 't Scheen evenwel, als of het meisje er iets van gemerkt had. Zij deed ten minste wat zij kon, om eene dienst buiten het dorp te zoeken, maar stelde het ook weêr uit, toen haar vader zigtbaar den dood te gemoet ging. En toen nu de vijf en tachtigjarige, als het beeld van den dood, - of zoo men liever wil, als ware zij de schikgodin, die den levensdraad had afgesneden, - zich met den zwaren rouwsluijer op de doodkist neder zette, en zoo volgens landsgebruik naar het kerkhof reed, en ze nog eens den

{==233==} {>>pagina-aanduiding<<}
blik in 't diepe graf geslagen had en haar laatste tranen afgewischt, toen zonk ook grootje in een. Haar taak was afgedaan; haar laatste beker geledigd: haar wensch, om weder met haar' lieveling vereenigd te worden, werd spoedig vervuld. En daar nu ook de eenig overgeblevene in den vreemde de schande van hare moeder zocht te vergeten of ten minste te bedekken, bestond er geen bezwaar meer, om de nagedachtenis van den ouden man in eere te herstellen, ofschoon dan ook hij zelf daarvan geen genot meer hebben kon.
Hoe verbaasd zagen niet allen op, die in dat eenvoudige treurspel eene rol vervuld of 't met belangstelling gade geslagen hadden! - Hoe treurig was niet het leven van den ouden man afgeloopen! Na een' blijden morgen was het zonder middaggloed, als een stille herfstdag, onopgemerkt voorbij gegaan, om ten laatste nog door een' geweldigen storm te worden besloten. Eens een jongeling van groote verwachting en vrij aanzienlijken stand, had hij zich als in eene vrijwillige ballingschap begeven naar dat afgelegen dorp, en er jaren lang, meer dan men buiten af wist, in stilte gearbeid, gestreden en gebeden, voor een karig loon en zonder eer bij de wereld, terwijl menig tijdgenoot hem hoog boven 't hoofd was gestegen en met minder opoffering oneindig grooter toejuiching inoogstte. En aan den avond van zijn leven, terwijl men meende, dat hij zijne betrekking onwaardig geworden, dat hij door schuld gedrukt werd en van wroeging doorknaagd, was 't slechts ontroering en verontwaardiging geweest, die hem geheel ongeschikt had gemaakt tot eene waardige zelfverdediging. Door dat gerucht achtervolgd, meende hij op 't gelaat van zijne ambtgenooten overal te lezen: ‘Dat is wel een voormalige broeder; maar daar is iets met hem gebeurd!’ En zoo, zelfs door hun zwijgen vernederd, door argwaan en

{==234==} {>>pagina-aanduiding<<}
achterdocht van de menschen geheel vervreemd, had hij zijne laatste jaren meestal in eenzaamheid gesleten, maar daarbij en daardoor ze ook in stille onderwerping doorgebragt. En hoe zwaar de schijn op hem drukte, toch knaagde en jaagde hem niet, - als de schuldige vrouw, die schijnbaar over hem getriumfeerd had, - de furie van 't zelfverwijt en de worm van 't kwaad geweten. Door de rust der onschuld en het hooge vertrouwen des christelijken geloofs was hij in hope ontslapen; en 't had hem niets gekost, ja! 't was hem cene groote winst geweest, eene wereld te verlaten, waar de schijn zoo dikwijls 't wezen overschaduwt en de leugen de waarheid bemantelt; - en waar de regte martelaars niet altijd zijn, die er den naam van hebben en 't ook wel willen wezen.

Hadt gij wel gedacht, lezer! dat er zoo zwarte misdaden schuilden in 't eenvoudige dorpsleven? Ook daarin bedriegt de schijn. Toch heb ik nog slechts een' enkelen slip opgeligt van het gordijn, dat de Chronique scandaleuse van menige kleine plaats bedekt. Vindt gij welligt, dat ik daarbij aan de kieschheid heb te kort gedaan? Ik werd door de stof gedwongen om, òf alles te verzwijgen, òf 't onmisbare niet over te slaan. Want dit verhaal is geene verdichting; ik zou u in de afgelegen streek van ons vaderland kunnen brengen, waar waarschijnlijk nog menig tachtigjarige, terwijl hij bij de plaat het vuur zit op te rakelen en zijne stramme leden warmt, 't geen ik nu verhaald heb, aan zijne kinderen en kleinkinderen nog eens vertelt, en er bijvoegt: ‘Kinderen! oordeelt niet, opdat gij niet geoordeeld wordt: want schijn bedriegt.’


{==235==} {>>pagina-aanduiding<<}

Uit de gevangenis.


{==236==} {>>pagina-aanduiding<<}

‘Ik was in de gevangenis, en gij zijt tot mij gekomen.....’

Wanneer, Heer?

‘Voorwaar zeg ik u: voor zoo veel gij één van mijne minste broeders gedaan hebt, zoo hebt gij 't mij gedaan.’



Matth. XXV. christus in zijne toekomst.


{==237==} {>>pagina-aanduiding<<}

X.

Een recidivist.

Uit het dagboek van een' geestelijke.

Op verschillende wijzen en plaatsen heb ik reeds 't evangelie gepredikt: in scholen en kerken, op schepen en heivelden, in huizen en hutten en schuren....'t Gaat er niet minder goed om, al wordt Gods woord eens los gemaakt van die vaste vormen, waarin de openbare godsdienstoefening het heeft gegoten; al daalt het uit dien hoogen kansel, met 't nog hooger galm- of klankbord, eens in de ruime en vrije wereld af. Maar niet alleen in 't vrij en dagelijksch leven komt het woord des eeuwigen levens mede spreken, en spreekt het soms 't best; ook in hospitalen en ziekenhuizen, ja! onder de pestzieken der ontucht, ook aan onnoozelen en krankzinnigen, ook aan den gevangene en tuchteling brengt onze tijd den zachten troost en den heilzamen prikkel der godsdienst. En wat die tijd al voor zijne rekening en op zijn geweten moge hebben, hij heeft ten minste, beter dan één zijner voorgangers, jesaja en christus verstaan: De geest des Heeren is op mij! Hij heeft mij gezonden, om den armen het evangelie te verkondigen; om te genezen, die gebroken zijn van harte; om den gevan-
{==238==} {>>pagina-aanduiding<<}
genen te prediken loslating en den blinden het gezigt; om de verslagenen heen te zenden in vrijheid; om te prediken het aangename jaar des Heeren. (Jes. LXI: 1, 2; Luk. IV: 18, 19.)
Ik had ze dan menig malen voor mij gehad, die schare van armen, van onnoozelen, ja! ook van krankzinnigen, wier oog, rusteloos afzwervend, of somber neêrgeslagen, of brandend van woede, toch geboeid werd en als betooverd door het woord des vredes, de mare eener vrijheid, hooger en beter, dan die hun moest worden onthouden; - ik wilde nu ook nog eens den gevangenen loslating prediken, en mijn wensch werd vervuld.
De eerste maal was het, een vorig jaar, in de kerk van eene gewone strafgevangenis, en wel eene, waar honderden van de zwaarste misdadigers waren opgehoopt. Bevreesd ben ik, Gode zij dank! nergens, waar ik gezonden word. Ik zou, dunkt mij, bevreesd en angstig kunnen zijn in volle wapenrusting, op een slagveld of eenen voorpost; maar niet met Gods woord gewapend, in mijne roeping werkzaam, al omringden mij ook zwaard en pest. En toch, hier beklemde mij iets angstigs, schoon ik volstrekt niets te vreezen had. Al die boevengezigten en die gluipende oogen, onder de grijze wollen muts; dat geleide van de gewapende, en met scherp gewapende patrouille, die zich zóó posteerde, dat zij ieder oogenblik onder mijne gemeente een bloedbad aanrigten kon; de lippen en oogen bewaakt; de bijbels en gezangboeken zelfs van hunne witte schutbladen beroofd, omdat die meer dan eens tot de geheimzinnige hieroglyphen van 't bargoensch (de dieventaal) waren misbruikt....Neen! ik kon onder 't spreken mijne verbeelding niet bedwingen, toen zij mij op eens verplaatste in 't midden van verscheurend gedierte, dat ik, als met de harp van orpheus, temmen moest, maar ook geen oogenblik mogt

{==239==} {>>pagina-aanduiding<<}
los laten....Die man dáár, met 't rusteloos loerend oog en de gekromde vingeren, werd in mijn oog een gemaskerde tijger; - die andere met het woeste gelaat en de helder witte tanden, een wolf in schaapskleederen; - die verharde grijskop een hyaena; - ik moest de oogen sluiten onder 't spreken, maar opende ze terstond weêr met schrik, om mij te overtuigen, dat dat woeste tijgeroog, die wolvenmuil, die gluipende blik van den grijzen hyaena, gewrochten waren van eene ontstemde verbeelding, en zij, die daar zaten, menschen van gelijke beweging als ik.....

‘Gij hebt nu al zoo van alles de proef gehad, en ik weet, dat dit in uw' smaak valt,’ sprak een jaar later een goed vriend: ‘Zoudt gij ook niet eens in de cellulaire gevangenis willen dienst doen?’
‘Gij spreekt naar mijn hart!’ was het antwoord: ‘Ik heb van de gewone gevangenis zulk een' angstigen indruk gehad; eene maatschappij van misdadigers, levende onder 't uitgetogen zwaard der wet, is mij een zoo ontroerend gezigt, dat ik die honderdvoudige eenzaamheid ook wel eens wil bijwonen. Mij dunkt, zij is voor den booswicht het maximum van straf, en voor den gevallene het minimum van schande.’
‘Gij zijt dus met het penitentiaire stelsel ingenomen? Het telt anders vele tegenstanders, en is nog slechts met eenigen schroom, en voor niet langeren straftijd dan van één jaar, bij ons ingevoerd. Men denkt zelfs weder over het Auburnsche of gemengde systeem, waar zalen nevens of tusschen de cellen zijn.’
‘Ik durf mij hierover geen oordeel aanmatigen, maar meen toch, dat men liefst ieder stelsel op zich zelf laten moest: de zamenwoning heeft hare onmiskenbare nadeelen; de afzondering misschien ook; maar eene gemengde

{==240==} {>>pagina-aanduiding<<}
gevangenis zal ze beide hebben. Laat men eerst zien, wat van elk der twee inrigtingen, geheel op zich zelf, te maken is. Ik voor mij blijf echter, na al wat ik er over gelezen heb, met de eenzame opsluiting hoogst ingenomen. Het is nu eenmaal eene erkende waarheid, dat er, te midden van onze christelijke maatschappij, nog eene andere bestaat: eene maatschappij van booswichten, die in de gevangenis hunne school hebben, en, van daar uit, de maatschappij verontrusten en verpesten. De nieuweling wordt er ingewijd, en beproeft weldra zijne theorie in de praktijk van 't vrije leven. Er is geen ander middel, om die kweekplaats der zonde, - zelfs der gruwelijkste en onnatuurlijke zonden! - en daardoor zoo veel mogelijk die boevenmaatschappij, uit te roeijen, dan de afzondering, vooral der novices. Alleen zie ik nog niet in, hoe school en kerk er eene plaats kunnen vinden: want deze beide brengen de menschen noodzakelijk bij een.’
‘Wat de school betreft,’ hernam mijn vriend: ‘die blijft ook een nog onopgelost vraagstuk, ten zij men de Engelsche school, in cellen of vakken verdeeld, wil invoeren, waar de leerlingen elkander wel niet zien, maar toch altijd hooren. Want neemt men die gedeeltelijke afwijking van het stelsel niet aan, en heeft bij voorbeeld één onderwijzer honderd cellen voor zijne rekening, en hij geeft in ieder zes minuten les, zoo is hij nog tien uren, zonder een oogenblik tusschenpoos en zonder contrôle, werkzaam. Dit is een der vele en niet geringe bezwaren, die bij mij en anderen tegen de algemeene toepassing van de eenzame opsluiting bestaan. Maar de kerk zal u mede vallen.’
‘Hoe dat? Ik heb daarvan nog geen denkbeeld: als ten minste de gevangenen niet voor deze enkele maal mogen bij een gebragt worden.’
‘Volstrekt niet. Als gij een volbloed penitentiair zijt,

{==241==} {>>pagina-aanduiding<<}
moet uw gevangene zijnen kerker verlaten, als of die voor hem alleen gebouwd ware geweest. En dat gaat ook, mits het geen oude schelm is: die ziet door muren en grendels heen, en herkent den kameraad ook onder den digtsten kap! - Maar ik wil u nu eens niets meer zeggen: 't zou misschien de frischheid van den indruk weg nemen, en vooroordeelen benevelen het oordeel.’
‘Gij kondt wel gelijk hebben. Morgen dus; en ik ga er heen, als naar een onbekend land, maar altijd met de zelfde wapenen tegen den ouden vijand, - de zonde; - en altijd uitziende naar den zelfden bondgenoot, - het geweten, - waar ik vooral bij de eenzamen op reken.’
‘En zoo gaat gij nergens alleen, en nergens vergeefs!’ besloot mijn vriend op ernstiger' toon.
Ik bleef in gepeins op mijn studeervertrek zitten, en bereidde mij voor in eene zekere spanning, maar eene geheel andere, dan wanneer soms de allezins menschelijke vrees mij bekroop: ‘of 't publiek mijne preek wel mooi zou vinden.’

De zon scheen niet, Het was dood stil weêr, maar toch helder en zacht. En daar nu eenmaal mijn gestel, bij gebrek aan andere prikkels, gewoon is, zich naar den barometer te regelen, deelde de natuur mij hare zachte, stille, peinzende stemming mede.
Somber was evenwel die stemming niet, en pijnlijk nog minder. En ook het hooge en ruime gebouw, waar heen ik mijne schreden rigtte, had niets van dat beklemmende, angstige, dat de dikke graauwe muren en de zware ijzeren tralieën vóór de kleine en diepe vensters eener oude gevangenis voor mij hebben. De cellulaire is jeugdig en frisch, als een kind onzer eeuw, en men zou zich bijna, in de breede en hooge vleugels, uit

{==242==} {>>pagina-aanduiding<<}
heldere klinkertjes en met vrolijke ramen opgebouwd, eene tentoonstelling of zoo iets kunnen verbeelden, wanneer niet de wacht vóór het gebouw en de hooge tuinmuren aan de achterzijde iets anders deden vermoeden, iets, dat goed bewaard en bewaakt moet worden....
‘Mijnheer is de geestelijke zeker, die heden de dienst zou waarnemen. Mag ik u dan maar den weg wijzen?’ Zoo luidde de beleefde ontvangst, en weldra wandelde ik achter mijn' leidsman door de hooge corridors; of liever ik sloop er door, onwillekeurig bevreesd voor de resonance mijner eigene voetstappen onder deze hooge gewelven, en bevangen door den zachten toon en het daarop gevolgde zwijgen van mijn' vriendelijken voorganger.
Bijna fluisterend was het eindelijk: ‘Hier is 't. Wilt u ook eerst eens opklimmen?’ - En ik klom den doorluchtigen ijzeren trap op, die naar een soort van balkon, het vooruitstekend gedeelte der eerste galerij, leidde. Deze inrigting beviel mij. Wanneer zal men toch eens weder van den houten dop, - waar de spreker uit komt kijken als het kieken uit de halve eijerschaal of de vlinder uit zijne pop, - tot de vrije spreekplaats van chrysostomus terug keeren?
Toen ik daar nu stond, leunende op de ballustrade, zag ik vóór en rondom mij, ten einde mij in deze vreemde lokaliteit wat te orienteren. Verbeeldt u eene hooge en langwerpige ruimte, als 't schip eener oude Gothische kerk, van het koor af gezien, maar smaller en zonder pilaren, zonder sieraden, - zonder menschen. 't Eenige, wat het verre perspectief tusschen de twee hooge muren afbreekt, zijn de beide hangende gaanderijen, langs de bovencellen; en dan, al de drie verdiepingen langs, op gelijkmatigen afstand, eenvormige deuren, die alle naar de zijde, waar ik zelf sta, open gaan. Eene dergelijke ruimte - ik weet geen ander

{==243==} {>>pagina-aanduiding<<}
woord: want gang is te smal, zaal veel te laag en bekrompen, en gewelf ook niet juist: - eene dergelijke, hooge en langwerpige ruimte, met drie hoog cellen, is er ook ter regter- en linkerzijde, langs den muur, van welken mijne spreekplaats juist het midden uitmaakt......Ik staarde in die hoogte en diepte. Wat er al achter die geheimzinnige deuren verscholen zit: misdaad en berouw, zedelijke ellende en diepe verdorvenheid, een schuldig verleden en eene donkere toekomst! Maar niets daarvan verried zich door eenig menschelijk geluid. Zoo min nu, als later toen ik al de cellen langs ging, hoorde ik vloeken of bidden, weenen noch zingen: mij dunkt, in zulk eene zwijgende eenzaamheid zou ik ten minste mij zelven willen hooren!
‘Wilt u maar waarschuwen, als u gereed is?’ Deze vraag stoorde mijn gepeins, maar zij haastte niet. Er volgde weder een diep stilzwijgen en onbewegelijk wachten van den Direkteur en de beide bewaarders. Ik was gereed. De bewaarders werden uitgezonden, om dit te zeggen. En nu gingen voor en na van die deuren alle open, waar een P. (Protestant) boven stond. De binnendeur der cel werd geheel open gezet; de buitendeur slechts, zoo ver een stevige ketting dit toeliet. De open reet was naar mij gekeerd, en daarachter stond in iedere cel een mensch, maar op dien afstand geheel onkenbaar; en een paar, die ‘de gangwacht hadden’ (gangloopers), waren onkenbaar gemaakt door een' digten grijzen kap, - een soort van pet, met een lange, neêrhangende klep, die geheel het gelaat bedekte en alleen voor de oogen twee kleine openingen had. - De uniforme grijze gevangenis-kleeding vermeerderde nog die algemeene onkenbaarheid. Toch deed 't mij genoegen, dat die menschen, die vroeger misschien alleen eene kerk bezochten, om haar te bestelen, ten minste een paar voetstappen

{==244==} {>>pagina-aanduiding<<}
deden, om 't evangelie des vredes te hooren, en om mij te zien, als den bode, van wien een profeet zegt, dat de voetstappen liefelijk zijn van hem, die het goede verkondigt, die den vrede boodschapt! Allen deden die weinige voetstappen in hunnen kerker, en lieten zich achter de deur zien, behalve een' enkele dáár verre op de bovenste galerij. Ik zag er ten minste eene geopende deur en niets meer: - zou onverschilligheid of een kwaad geweten dien man op den achtergrond zijner cel terug houden?....Zijne ledige plaats boeide mij, meer nog dan de schemerende gedaanten, die ik overal elders zag....
De gemeente was dan verschenen, - niet vergaderd: want allen konden mij zien, maar niemand den ander. Ik sprak honderd maal telkens tot één, scheen het wel, en niet in eens voor honderd. En zoo waagde ik het eindelijk, met diepe, eenigzins bevende stem, de stilte te verstoren door een gebed uit diepte van ellende. Daarop las ik mijnen tekst af. Ik had het woord des Zaligmakers gekozen: ‘Nogtans ben ik niet alleen.’ (Joh. XVI: 32b.) En ik schetste, zoo goed ik kon, het niet eenzame der eenzaamheid: het alleen zijn met God, zijnen Hemelschen Vader, van onzen Zaligmaker; - maar ook het alleen zijn met den Satan, in judas, - met een ontwaakt geweten, in simon petrus. - Ik sprak van het drukkende, het ontzettende der afzondering voor den gestraften misdadiger, die steeds zich zelven ontvlugtte in den roes der zonde, en nu door de wanden zijner eenzame cel overal zijn beeld terug gekaatst ziet. Maar niet tot die vreeselijke zielskwelling, niet uit wraakzucht heeft de beleedigde maatschappij die kostbare gebouwen gesticht. Neen! 't is de reddende liefde, de liefde van christus in de zijnen, die deze cellen heeft uitgevonden. Die eenzaamheid moet de zondige banden eener vroegere zamenleving breken. Zij moet door 't herdenken van zijne

{==245==} {>>pagina-aanduiding<<}
eigene wegen, den zondaar stemmen tot berouw. De roepstem der genade moet doordringen in die eenzame kluis. Met God en zijn geweten alleen, wordt er de zondaar als opgewekt en van nieuws geboren, om een ander leven te beginnen. Zoo wordt de cel, - dat moet zij althans worden, - het graf van den ouden mensch, die er zich alleen nog vertoont, om af te sterven en vernieuwd daaruit te gaan....
Toen ik zoo ver was met mijne rede, had ik weder een visioen, als 't vorig jaar in de groote strafgevangenis, maar van geheel anderen aard. Ik stond op een' heuvel en zag in eene diepe ravijn, waar aan beide zijden de steile rotsen met graven bezaaid waren, - doodensteden, zoo als men die nog in Palestina en in 't oude Edom vindt. Maar terwijl ik daar sprak van den christus, die - naar zijn' apostel petrus - zelfs den geesten in de gevangenis na zijnen dood gepredikt heeft (1 Petr. III 19): - dáár werden de grafsteenen opgetild, en de grijze schimmen verrezen half, en zagen mij door de opening met een weemoedig smeekend oog aan; en ik zelf zag opwaarts naar de bazuin, die de gebondenen in het doodenrijk de vrijheid zal verkondigen. Immers ritselde er reeds als een adem des levens door die dorre doodsbeenderen....
Het visioen verdween....Ik ging in een kort gebed over en zegende allen. Die zegen sloot weêr al die graven der levenden....Mogt het voor velen het graf der zonde zijn!
Met dien wensch daalde ik den kansel af, en ging even bij den vriendelijken Direkteur in, die mij nog menige verlangde inlichting gaf. Ik herhaal ze niet, omdat ik geene verhandeling schrijf over 't gevangenis-wezen, en daar ook niet bevoegd toe ben. 't Ligt meer in mijn plan, na deze vrij lange inleiding, den eigenlijken draad van

{==246==} {>>pagina-aanduiding<<}
mijn verhaal uit handen van een der bewaarders op te vatten. Ik vond dit in een droog en koud, bijna mathematisch woord, dat langs mij henen ging: ‘Direkteur! No. 57 verlangt Mijnheer te spreken.’ - ‘Als u gelegenheid hebt, ten minste?’ zoo bragt de Direkteur mij het verzoek over. En met een: ‘Ik ben bereid!’ stond ik op en ging: - ik had pas gezaaid; waren de velden dan nu reeds wit om te oogsten?
Met afgemeten pas gingen de bewaarder en ik die zwevende trappen op en over de bovenste van die hangende galerijen henen, juist in de zelfde rigting, in welke ik eene geopende deur zonder menschelijke gedaante gezien had. Ik had moeite, om niet weder in mijn visioen van eene bergkloof te vervallen, dit maal met een hangende touwbrug er over of langs henen. Ik moest spreken, om niet te duizelen.
‘Kent gij dien man?’ vroeg ik, om ten minste mijn eigen stem te hooren.
‘Och ja! een gemeene knaap, een recidivist.’
Ik moet bekennen, dat ik in de gevangenis-taal nog niet genoeg bedreven was, om dit te verstaan, en mij toch ook een weinig schaamde, om den gevangenbewaarder uitleg te vragen van een geleerd woord. De man moet zeker mijn' tamelijk onnoozelen blik hebben opgemerkt, en vervolgde:
‘Dat is te zeggen, dat hij van zijn zeven en twintig jaren levens er zoo wat de helft in de gevangenis heeft doorgebragt. 't Is nu al voor de derde maal, en alleen om zijne ziekelijkheid is hij er nog zoo genadig met een jaar cellulair afgekomen. 't Zijn houposten, die luî, voor 't spinhuis in de wieg gelegd!’
‘Ah zoo!’ zeide ik, en meende te merken, dat ik met een' ouden gediende uit eene gewone gevangenis te doen had, zeker althans niet met een' modernen philanthroop.

{==247==} {>>pagina-aanduiding<<}

De sleutelbos klingelde, - het slot knarste, - alles hoort men hier haarfijn! - de deur ging open. Daar lag de recidivist!....Wie hij ook vroeger geweest was:....een engel op den moederschoot,....een duivel op den weg der zonde;....en wat zijn lotgeval, zijne omgeving:....'t laagste proza der straten of de poëzij der misdaad;....hier was de cel zijne wereld, volmaakt de zelfde als die van alle anderen; en hij zelf een Nommer, - van mensch en burger, zoon of huisvader gereduceerd tot No. 57: - alleen op de statistiek in eene andere kolom geplaatst, als recidivist.

Daar lag de man; of hij zat: - beide kon men met even veel regt zeggen; want het scheen vooral zijne spierbeweging, die gestremd was. Wel had zijn gelaat de gevangenis-kleur, maar eigenlijk ziek scheen hij toch niet te wezen; en, al recidivist als hij zijn mogt, ongunstig was zijn voorkomen ook niet. Het raafzwart zijner haren en de sombere, kwijnende gloed van het drijvend oog, het hooge voorhoofd en de fijne trekken deden eer zachtheid dan woestheid, eer hoogere beschaving dan verdierlijking vermoeden. Vergeefs zocht ik in zijne trekken de uitdagende brutaalheid of den ingegroefden dievenaard van een' jeugdigen boef: - veel eer zou hij hebben kunnen doorgaan voor een' strafbaren, maar altijd nog beminnelijken jeugdigen debauchant....
‘Ik dank u, mijnheer! dat gij wel zoo goed wilt zijn, van nog eens bij mij te komen.’ - Dit woord verried gepaste, maar niet kruipende beleefdheid. Met meer gevoel voegde hij er bij: ‘Ik had behoefte, om u nog een oogenblik van nabij te zien, en u innig te danken voor het goede woord.’ Vergeefs zocht hij hierbij het

{==248==} {>>pagina-aanduiding<<}
hoofd op te beuren en de hand uit te strekken. Beide vielen weêr neder. Hij zuchtte.
Om niet geheel in de lucht te spreken, moest ik den man, die blijkbaar vertrouwelijkheid zocht, daartoe nog wat meer uitlokken. - ‘Gij hebt ze dus ondervonden,’ vroeg ik: ‘die kracht der eenzaamheid na een woelig leven, de kracht van zonde en van berouw?’
Nu kwam er een wrevele, bittere trek, dien ik nog niet bij hem had opgemerkt, op zijn gelaat. Had ik ook te spoedig gesproken van zijne zonde? De gevangene is doorgaans regtvaardig in zijne eigene oogen, en stuift op tegen ieder verwijt. Maar als dezen man de tollenaars-bede nog niet in 't hart en op de lippen was, waarom had hij mij dan geroepen?
Ik merkte echter spoedig, dat die bittere, bijna sarkastische trek niet mij gold: want op een' bescheiden' toon antwoordde hij: ‘O ja, zeker! de eenzame cel roept mij veel weêr voor den geest, dat gij genoemd hebt; maar ook,’ vervolgde hij op zachter' toon: ‘veel, wat gij niet hebt genoemd.’
‘En wat dan?’
De gevangene zag mij, op deze kategorische vraag, doordringend aan: zeker om uit te vorschen, of ik als een Regter van Instructie vroeg, of als een belangstellend vriend. De uitslag van dit onderzoek scheen bevredigend; want hij hernam, altijd nog op dien zelfden gedempten toon: ‘Gij hebt gesproken over het alleen zijn met God, met den Booze, met zich zelven; maar alléén te wezen met magteloozen wrok over de wereld, en in onverzoenlijken strijd met haar, dat hebt gij vergeten. Het regt kunnen wij dragen in de gevangenis, maar niet 't onregt; de smart, maar niet den haat. Onze wrok groeit in de eenzaamheid aan, en wee dan, wie ons eerst ontmoet, als wij er uit komen! 't Is het amok der

{==249==} {>>pagina-aanduiding<<}
oosterlingen, en gevaarlijker dan dat, omdat het eene diep ingekankerde, koelbloedige wraakzucht is, die om eigen leven en veiligheid niet meer geeft....’
Met belangstelling zag ik den jeugdigen misdadiger aan. Van waar had hij, in eenen levensloop, tusschen zonde en straf verdeeld, die diepte van gevoel, dien toon van beschaving, een' boekenstijl bijna, niet zonder poëzij? - Met diepen, maar meêlijdenden ernst hernam ik:
‘En hebt gij, jeugdig mensch, die de helft van uw leven, en toch zeker niet onverdiend, in de gevangenis hebt doorgebragt! regt en reden, om u zoo zwaar te beklagen over de wereld?....Maar kom! verhaal mij er eens iets van: het zal misschien dien diepen wrok lucht geven.’
Ik had de regte snaar getroffen, en hij begon. Eene somber-weemoedige stemming scheen den wrevel van daar straks verdrongen te hebben. Geen wonder! hij ging spreken van zijne vroegste kindschheid. Dit deed zijn oog vochtig worden en zijne welluidende stem beven; - welk booswicht heeft nog niet wel eens de wereld zijner kindschheid lief?
‘Ik ben,’ sprak hij: ‘nooit regt kind geweest. Ik hebt nooit mijn' vader gekend, en ik had eene moeder....’ Hier hield hij op, als vroeg hij zich zelven af, of hij de geheimen van eene moeder wel verraden mogt.
‘En hoe heette uwe moeder dan?’ vroeg ik, om hem nog verder uit te lokken tot 't geen ik zag, dat hem eene behoefte was, mede te deelen.
Hij zag mij smartelijk aan, en zeide langzaam: ‘De man van mijne moeder heette kortens. Hij was smid, en woonde op den achterwal.’
‘En gij waart dus een voorkind van uwe moeder, uit een vroeger huwelijk?’
‘Mijne moeder is maar eens gehuwd geweest. De burgerlijke stand zou u kunnen zeggen, dat vóór vier en twintig jaren getrouwd zijn joseph kortens, smid, met

{==250==} {>>pagina-aanduiding<<}
emilia soetkes, en dat zij daarbij als echt hebben erkend hun kind adrianus, oud drie jaren.’
‘Maar hoe kunt gij dan zeggen, dat hij alleen de man van uwe moeder was, uw stiefvader; en dat gij uw' eigen' vader nooit hebt gekend?’
‘Omdat hij mijn vader niet is, al verklaarde hij het ook. U weet toch wel, hoe dat gaat in onzen stand. Die de vrouw trouwt, neemt de kinderen voor zijne rekening. Hij geeft zijn hart aan de eene, maar aan de anderen geeft hij alleen zijn' naam. Zie daar alles!’
Ik had intusschen op die twee namen, die een' bekenden klank gaven in mijn gehengen, mijn groot pastoraalboek in de gedachte doorbladerd, en meende eindelijk het regte klavier te hebben opgeslagen. ‘Kortens, kortens!’ vroeg ik: ‘Weet gij ook, of uwe moeder niet eens aanvrage gedaan heeft, om u in een gesticht te plaatsen? Zij had nog twee jongere kinderen, en zoo veel last van uw weg loopen....’
‘Ja wel! Dat zal voor Montfoort geweest zijn. Ik was zeker geen zoet kind, en liep nog al eens van huis. Maar heeft moeder u ook verteld waarom?’
Ik schudde van neen. Hij stroopte, zoo goed hij kon, de hemdsmouw op. Op zijn' arm zag ik een oud, ingegroefd lidteeken. ‘Zie! die wonde sloeg mij mijn stiefvader met een' gloeijenden bont: had ik zoo veel reden, om naar huis te verlangen, als ik 't ontvlugten kon?’
‘Arme moeder! Dan begrijp ik, waarom zij u zoo gaarne goed bezorgd zag.’
‘Neen, mijnheer! gij begrijpt het nog niet. Mijn vader sloeg mij alleen, als hij dronken was, maar mijne moeder mishandelde en pijnigde mij altijd. Vóór mijn zevende jaar zat ik al krom gesloten op den zolder, en ik sliep daar in den winter op een oud tapijt, terwijl het echte broêrtje in een ledikantje lag, beneden.’

{==251==} {>>pagina-aanduiding<<}

Ik moet eenigzins ongeloovig er uit gezien hebben. Wie vertrouwt ook zoo spoedig die gevangenis-verhalen, en dan nog wel van een' recidivist? Eene moeder zou zich zoo ver kunnen vergeten, dat zij zich niet ontfermde over de vrucht van haren schoot!
‘Gij gelooft mij niet? 't Is mij om 't even. Ik moet toch mijn hart lucht geven......Maar 't had ook zijne reden, dat moeder mij weg wilde hebben, weg, hoe ook! Zij had gediend vóór haar trouwen; 't moet bij een groot heer geweest zijn. En die zette haar later in haar huishouden, en hielp haar aan een' smidsknecht, wien hij een' hoefstal bezorgde. Zijn Hoog-Welgeborene wilde trouwen; daarom deed hij eerst zijn' pligt aan moeder en aan mij. Hij deed het immers goed, en trouwde met een ruim geweten: want moeder trouwde ook, en mij had hij een' vader bezorgd! Wat was er van den man meer te vergen? De rijke boet zijne zonden met geld, en de arme met zijn vleesch en bloed. Dat is nu eenmaal de wet van God en menschen....
Maar een vaderhart, dat had de rijke niet kunnen koopen voor mij, en 't geheugen kon hij niet afkoopen ook. Gedurig als mijn stiefvader wat op had, schold en raasde hij, en vloekte moeder, om haren vroegeren meester en haar' jongen: - ik heb 't dikwijls gehoord; ik ben vroeg, bijzonder vroeg wijs geworden in 't kwaad! - Toen vatte moeder een' diep ingewortelden haat tegen mij op. Gij kent de liefde eener moeder misschien, mijn goede heer; maar den haat eener moeder kent gij niet!’
Onder dit verhaal was de smidse op den achterwal, uit eene vroegere wijk, mij hoe langs zoo helderder voor den geest gekomen. Hoe vele andere voorvallen uit een woelig leven waren er ook in die jaren over heen gegaan! Nu had ik alles weêr levendig voor mij, tot het teedere, bleeke, gluipende knaapje van acht jaren toe,

{==252==} {>>pagina-aanduiding<<}
dat ik toen voor een van die geboren deugnieten had gehouden, wie de vingers van nature krom staan en de voeten naar den kwaden weg gekeerd; - een plaag voor de arme, brave ouders!....Maar nu toch, nu herinnerde ik mij ook enkele verdachte omstandigheden, die mij toen onverklaard waren gebleven, en zich thans ophelderden.
‘Maar hoe kwam het dan,’ vroeg ik, minder ongeloovig dan straks: ‘dat uwe moeder niet meer werk van de opzending naar Montfoort gemaakt heeft? Mij dunkt, ik herinner mij, dat ik haar nog eens vergeefs bij mij ontboden heb.’
‘O! toen was er zeker voor mij reeds gezorgd, en goed gezorgd ook!’ - Er lag eene onbeschrijfelijke bitterheid in zijn' toon en op zijn gelaat, terwijl hij dit zeide. Ik lokte hem weder uit met eene van die vragen, die alleen dienen in onze zamenleving, om het vunr van 't gesprek wat op te rakelen; en hij vervolgde:
‘Ik was acht jaren oud, en een regte straatlooper. Dáár was ik te huis; in huis niet, en op de school even min: want ik was er met eene zeer ongunstige aanbeveling van mijne moeder opgenomen, en lag dus bij alle kwaad onder verdenking. Zie, mijnheer! men moest voorzigtiger zijn met van een kind kwaad te denken, en nog meer, met het voor altijd te brandmerken. Ik was volstrekt niet beter dan ieder andere knaap, maar veel schuwer: toch zou ik gaarne mijn' meester hebben lief gehad, als ik maar had gedurfd. Eens hadden mijne grootere kameraden meesters sloffen van binnen met pek besmeerd. Ik had het nog afgeraden. Waarlijk! dat had ik; want ik kwam met een goed voornemen op school, en mijne goede voornemens heb ik alle zeer goed onthouden. Maar toen nu de anderen 't brutaal ontkenden, en ik stotterde en vóór mij keek; - ik, die met eene recommandatie was school gekomen! - werd ik gestraft, zwaar en schan-
{==253==} {>>pagina-aanduiding<<}
delijk gestraft. Ik geloof zeker, dat die straf mij voor mijn geheele leven bedorven heeft. Ik heb nooit weêr zulke goede voornemens gehad, als ja! te Rotterdam, toen ik heen ging....’
‘Te Rotterdam?’ vroeg ik.
‘'t Is waar ook. Ik moet u nog vertellen, hoe ik daar gekomen ben, en mijn tuchthuisleven heb begonnen: - - dat zoo lang niet meer duren zal, als het reeds geduurd heeft!
Ik was dan acht jaren oud, en een echte gamin, niet ongeneigd, om ten minste uit te munten in het kwaad, daar niemand van mij wachtte, dat ik ooit in 't goede zou uitmunten. Waar een dronken man uit te lagchen was of een kat te knuppelen, waar een dommelende appelvrouw iets te ontfutselen viel of een paard de haren uit den staart te trekken, overal was ik bij, maar altijd bedekt, vreesachtig. Ik had daarbij aan de straat ééne vriendin; de oude geurtje, die allerlei heerlijkheden voor ons, kinderen, verkocht in haar snoepwinkeltje: beukenen hazelnoten, bruidsuikers en chocolaadjes, peperhuisjcs met stroop en koek in soorten. Of wij dikwijls watertandden! Mijn stiefvader had nog wel eens een goede bui, als hij nuchteren was, - moeder nooit: - en geurtje maakte zich van mijne meeste snoepcenten meester. Zoo sloten wij eene naauwe vriendschap, en zij gaf mij zelfs een enkele maal eene snoeperij om niet. Maar toen ik gedurig klaagde, dat niemand, niemand mij centen gaf, als vader een enkele maal, zeide 't oude wijf: “Wel toe! wat is dat? Er zijn rijke luî genoeg, die een arm kind graag een cent geven. Je moest maar meer durven, adriaan!” - Dus bedelen? Ik had daar nooit aan gedacht; want als ik niet opgesloten of gebonden zat, leed ik ten minste nooit honger, en mijne ouders waren niet arm. Maar toen die heerlijke bosjes kersen van een' cent

{==254==} {>>pagina-aanduiding<<}
op de snoeptafel kwamen, en ik een paar andere kinderen zoo lief hoorde klagen: “Een centje maar, om brood te koopen, goede mevrouw!” klaagde ik meê, en kreeg ook centen, en kocht ook kersen........'t Is onbegrijpelijk, hoe gaauw kinderen bedelen leeren, mijnheer! - U geeft immers nooit aan kinderen op straat, ten minste zeker geen geld?’
Ik durfde waarlijk met geen goed geweten neen zeggen, en meesmuilde zoo wat; - maar eigenlijk zeide ik niets, en de kranke vervolgde:
‘Vóór mijn negende jaar was ik al een sluwe, onbeschaamde bedelaar: - een dief nog niet, of 't mogt om eene enkele snoeperij wezen; - maar op bedelen uitgeleerd; en mijn mager, ellendig voorkomen was daarbij geld waard. De agenten, - wij konden ze bijna ruiken, en stoven dan uit een; maar waren zij weg, dan hingen wij de goede dames bijna aan de kleêren, en vertelden romans van arme moeders en stervende zusjes en dagen honger lijdens; - tot ik op eens in mijne industrie werd gestuit door een' enkelen mistred. Want ik struikelde bij 't ontvlugten van een' agent, die mij vroeger al eens had beet gehad, en op mijn smeeken en mijne goede beloften weêr los gelaten. Ik had hem juist gisteren weder in de verte uitgelagchen, en hij had gezworen, dat hij het er nu niet bij zou laten zitten. Ik worstelde, ik smeekte, ik bood den man mijne twaalf gebedelde snoepeenten: want ik was boven alles bang voor 't gloeijend ijzer uit de smidse....Het hielp niet, niets!!....En 't viel mij in mijn' doodsangst nog mede, dat ik niet bij mijn' vader, maar voor den regter gebragt werd....Ach! ik wist toen nog niet, wat het is, wanneer men dáár eens heeft gestaan, wanneer men hier eens heeft gezeten; hoe men een' ouden schoorsteenveger eer wasschen kan, dan een' jongen spinhuisboef!...’
‘Maar ik heb nog niets gehoord,’ zoo vroeg ik met

{==255==} {>>pagina-aanduiding<<}
eenige verwondering: ‘waar het tuchthuis mede gemoeid is. Men kon u toch de eerste maal niet langer dan acht of veertien dagen vast zetten voor bedelarij; en waarschijnlijker was 't nog, dat men u met eene goede bestraffing vrij zou spreken, als zonder oordeel des onderscheids gehandeld hebbende.’
‘Juist, juist!’ sprak de kranke weder op den zelfden bitteren, sarkastischen toon: ‘Zoo was 't! Ik werd vrij gesproken van de acht dagen gevangenisstraf, en daarom gelastte de regter, dat ik acht jaren lang in hechtenis zou worden gehouden, en in de gevangenis opgevoed!’
‘Maar dat is onmogelijk!’ riep ik ongeloovig uit.
‘Dat is 't misschien,’ vervolgde hij op den zelfden toon: ‘maar 't is toch waar, zoo als meer onmogelijke dingen. Hebt u een wetboek te huis, Mijnheer? Zoek dan Art. 66 maar eens op. Ik weet 't maar al te goed. En dat weet ik ook, dat ik de moederlijke zorg der wet en de vaderzorg van den regter, voor mijne verdere opvoeding, gansch niet in dank aannam. Een andere jongen kreeg acht dagen, omdat hij onder en slechter was; en ik zou in acht jaren de straat niet meer zien, niet meer vrij omzwerven en spelen en snoepen! - Zie, Mijnheer! daar is, vooral in een' jongen, een diep en zuiver gevoel van regtvaardigheid. Straf kan hij verdragen, zware en harde straf; maar geen onregt!....Mijne ouders hadden zich aan mij niet gelegen laten liggen. - “Zij konden 't niet helpen,” zeide mijne moeder: “want op zulk een' jongen was niet te passen!” De regter meende dus aan mij, aan de straat en aan mijne ouders eene dienst te bewijzen, door mij tot een kind van den Staat te maken. Maar dat wist, dat begreep ik toen nog niet, en met diepen wrok in 't hart trad ik de Gevangenis voor jeugdige veroordeelden binnen; - ja! met't vaste voornemen, om nooit weêr een goed voornemen op te vatten; om er

{==256==} {>>pagina-aanduiding<<}
in te groeijen, in die spinhuis-maatschappij; en ik heb 't aan mijn' goeden vader te danken, als 't niet nog meer gebeurd, of eerst later gebeurd is....’
‘Uw vader?’
‘Och ja! niet de smid, de man van mijne moeder, maar de brave kommandant der gevangenis. Hij is de eenige, die ooit als vader voor mij heeft gezorgd. De man was zoo goed; en de school en de werkplaats was zoo goed; ik zou er zeker een goed mensch geworden zijn, zeker! als - - als 't geen gevangenis was geweest.’
Meer malen had ik reeds gezien, dat 't spreken den jeugdigen maar ontzenuwden man moeite kostte. Ik vroeg hem dan nu, terwijl hij met een' pijnlijken trek achterover zeeg en de hand in den rug bragt, of ik niet liever eens terug wilde komen; daar mij dit stellig niet zou worden geweigerd. Zijn oog glansde van vreugde. ‘Wilt ge?’ zoo vroeg hij: ‘O dat zou goed zijn. Ik heb zoo zeer toespraak noodig, en ben nu zoo dood moê. Ik spreek zelden tegenwoordig; en als ik het doe, dan werkt het op mijne kwaal: eene ruggemerg-ziekte, zeggen de doctoren, van 't gevangenis-leven. Ik voel het: ik word pijnlijker en lammer elken dag; maar eer mijn tong verlamt en mijne oogleden digt vallen, zal ik u toch mijne geheele geschiedenis verhaald hebben; en als ik dan zwijg en de oogen sluit, en mij neêr leg, om te sterven, zult gij nog voor mij bidden. Want dat heb ik noodig, hoog noodig!’
Ik zal van mijn afscheid alleen zeggen, dat mijn laatste groet veel hartelijker was, dan straks mijn eerste. Terwijl ik, als op vilten schoenen, onder de hooge en zwijgende gewelven voort ging, kwam de oude bewaarder mij al tegen: ‘Wel! ik dacht, dat u daar blijven zoudt; en als de man niet half lam was, had ik zeker al komen kijken, Ze zouden u kunnen mollen, in die cellen, en dan

{==257==} {>>pagina-aanduiding<<}
vooral zoo'n oude gediende als No. 57. Hij zal U Eerwaarde wat verteld hebben! Maar u hebt te veel menschenkennis, om die snaken te gelooven. Al te maal streken, om meêlijden te wekken, en er uit of aan uw beurs te komen.’ - Ik zweeg. De man schreef mij menschenkennis genoeg toe, om niets goeds meer van een' zondaar te gelooven. Neen, Gode zij dank! dan nog liever honderd maal bedrogen!
Te huis gekomen, had ik geen rust, voor ik dat geheimzinnige art. 66 had opgezocht. En - ja waarlijk! daar las ik: ‘Zoo wanneer de beschuldigde beneden de zestien jaren oud is, zal hij, indien het uitgemaakt is, dat hij zonder oordeel des onderscheids gehandeld heeft, vrij gesproken worden; maar hij zal, naar gelange der omstandigheden, aan zijne nabestaanden terug gegeven, of in een verbeterhuis (huis van correctie) gebragt worden, ten einde gedurende zoo veel jaar, als het vonnis bepalen zal, aldaar opgevoed en in hechtenis gehouden te worden. Het geen echter het tijdstip der volkomen bereiking van zijn twintig jaren niet te buiten zal mogen gaan.’
Zonderlinge philanthropie van den Franschen wetgever! Eene opvoeding - in hechtenis! - Een kind, vrij gesproken, omdat 't hem nog aan oordeel des onderscheids ontbreekt, - bij jeugdige boeven opgesloten, soms tien en meer jaren lang van zijne vrijheid, van zijne maatschappelijke bestemming beroofd, en dan, vreemd en nieuw in de wereld, met het merk der schande daarin uitgestooten. - Het deed mij ten minste genoegen, later in de gevangenisstatistiek over 1858 te lezen, dat de 71 knapen, vroeger onder 't jeugdig geboefte vermengd, nu in een afzonderlijk Huis van verbetering en opvoeding te Alkmaar, onder de directie van eenen hoofdonderwijzer, zijn geplaatst. Toch zal het altijd een ‘in hechtenis houden’ moeten zijn, eene staatsgevangenis, zelfs in den zachtsten

{==258==} {>>pagina-aanduiding<<}
vorm, en de publieke opinie zal 't met gestichten, als Mettray en Montfoort bij voorbeeld, niet ligt gelijk stellen, met hoe veel zorg 't ook wordt ingerigt, met hoe veel liefde bestuurd. En de arme 13 meisjes, die zoo gelukkig (volgens de statistiek) waren vrij gesproken, zij zijn nog altijd bij de jeugdige vrouwelijke veroordeelden te Monfoort gehuisd, en slapen daar ook, - gelijk de platte grond van het anders schoone gebouw zegt, in de zalen voor gevangenen!

No. 57 - onder een' anderen naam was hij in de gevangenis immers niet bekend? - had nu eenmaal mijne belangstelling opgewekt. Een zoo jeugdig leven, zonder jeugd en zonder liefde; - van de eene gevangenis naar de andere verreisd, om ten laatste in eene cel een sterfbed te vinden: - en dat een kind van goeden aanleg, naar 't scheen; een jongeling, van zedelijk en godsdienstig gevoel niet ontbloot; maar nu man en grijsaard te gelijk, voldaan van de wereld, zonder die ooit genoten, na bij de eeuwigheid, zonder immer daarvoor ontwikkeld te zijn! - Een kind van schande en van jammer, - en de adellijke jonkers, zijne halve broeders, misschien met verachting neêr ziende op dit boevenhuis, als zij er in prachtig equipage of als elegante ruiters voorbij rijden, en intusschen denken aan liaisons, gelijk aan die van hunnen vader vóór vijf en twintig jaren:....O God! hoe donker en raadselachtig zijn uwe wegen!
't Was niet vele dagen later, toen ik op nieuw mij aanmeldde aan 't geheimzinnige gebouw, dat zoo veel raadsels tusschen vier muren opsluit. ‘Ah zoo!’ sprak de zelfde bewaarder: ‘Mijnheer komt zeker weêr voor No. 57. De man heeft al naar u gevraagd. U schijnt zijn roman-
{==259==} {>>pagina-aanduiding<<}
netje nog al geduldig te hebben aangehoord. Ja! ze kunnen praten, die snaken; en vooral zoo'n recidivist.’
Wat is onze tijd toch wetenschappelijk! Hoe stiller, - hoe cellulairer, schreef ik daar haast, - ik gestemd was, te meer werd mijn leidsman tot spreken gestemd. Hij moest toch ook zijn oordeel eens zeggen over 't principe. Want onze eeuw leeft bij principes; niemand doet thans goed noch kwaad, als per principe; en 't is niet meer geoorloofd, anders dan wetenschappelijk gek te zijn.
's Mans oordeel was zoo omtrent, als voor vijf en twintig jaren dat van een' schipper der trekschuit over de spoorwegen. Voor vijf en twintig jaren, zeg ik: want nu oordeelt hij niet meer. Met een somber stilzwijgen, het zwijgen der wanhoop, heeft hij zich aan zijn noodlot overgegeven.
‘Zie, Mijnheer!’ zoo begon de wetenschappelijke oudgast der gevangenissen: ‘Ze willen dat nu zoo, de heeren, en mij is 't wèl; - schoon een mensch zich hier gek loopt en klimt, en zijn eigen stem nooit hoort! - Maar heil zie ik er niet in, in dat opsluiten. Vroeger, toen werden die snaken, die voor de gevangenis geboren zijn, voor jaren ingerekend, en wij leverden nog wat werk af ook. Maar nu? De helft krijgen ze maar, cellulair. En of ze al te maal vroom worden, daar in die cellen? Ja wel! Begint er een zijn conscientie te poperen, dan wordt de vent gek, of hij hangt zich op. De rest speelt komedie voor u en een ander, en ze broeijen intusschen plannetjes, tegen dat ze weêr los zijn. Dat ging zoo gemakkelijk niet, toen ze eerst wat op hun baatje kregen, en dan tien, twintig jaar toe! - Maar wat zal men zeggen?’ zoo vroeg de gevangenis-philosooph zich zelven af: ‘'t Is zoo de tijd. Alles even teêr. Al kwam de duivel in eigen persoon op de wereld, ze zouden zijn helsche Majesteit in de cellulaire zetten, tot zijn bekeering; en zijne kin-
{==260==} {>>pagina-aanduiding<<}
dertjes stuurden ze naar Mettray, om op te voeden, - en de duivel zijn moêr kwam nog op een hofje....Hier is 't.’
De laatste woorden golden de familie van den duivel niet, noch de philanthropie, maar het doel van onzen gang en onzen klim. Terwijl ik toch eindelijk moest grimlagchen over 't oordeel van den ouderwetschen pessimist, nam de man wel voldaan een pruim tabak, en stond met 't lakonieke: ‘Hier is 't!’ stil voor No. 57.
De man daar binnen scheen mij nog hulpeloozer en pijnlijker daar te liggen, dan de eerste maal; maar mijne komst bragt een' blos van vreugde op zijn vroeg verouderd en nu nog meer ingevallen gelaat. Hij had den draad van zijn verhaal, - ik bemerkte dit dadelijk, - vast gehouden in zijne eenzaamheid. Dat juist is de eigenschap der afzondering. Zij verbetert niet per se; zij leidt niet altijd tot het goede op, al weert zij de afleiding ten kwade; zij doet veel eer één denkbeeld vast houden en zich ontwikkelen: - gelukkig, als 't een heilzaam voornemen voor de toekomst is, dat wortel schoot in 't gemoed, of, gelijk hier, de ernstige herinnering van vroeger dagen.
Zoo dra ik dus gezeten was, en een enkele vraag van medelijden gedaan had, begon hij:
‘Weet u 't nog, waar ik gebleven ben? Vader was zoo goed voor mij, en ik zou zeker goed geworden zijn, als 't geen gevangenis was geweest. - Zie Mijnheer! ik was een van de blijvers, en de meeste anderen waren trekvogels. Enkelen kwamen er slechts voor vier, vijf jaren, en nog meer voor de tweede maal: want voor een groot deel waren 't recidivisten, zoo als de regters zeggen. - De arme jongens, hoe goed ook behandeld in de gevangenis, wie gaf zich daar buiten de moeite, om hen op den regten weg te leiden? Die er het langst bleven of het spoedigst terug kwamen, waren dan natuurlijk de ergste;

{==261==} {>>pagina-aanduiding<<}
en toch waren zij 't, daar ik mij van zelf, door langdurigen omgang, het meest aan hechtte. Zoo was er juist zekere altinga gelijk met mij ingekomen, en later met zijn tweede vonnis terug gekeerd: 't was een aardige jongen, bij zijne tweede veroordeeling nog naauwlijks veertien jaren oud, en toch een geboren dief, zoo als men zeide. Mij haalde hij al spoedig aan, omdat mijn stiefvader, zeker uit een soort van berouw, mij nog al eens van zakgeld voorzag. Geld is overal welkom en dringt overal door: 't is de valsche sleutel, die alle deuren open maakt. Altinga hielp er mij aan, en weder af: want hij schreef aandoenlijke brieven voor mij, en smokkelde snoeperijen binnen. De kommandant waarschuwde mij voor hem, omdat het stelen hem in 't bloed zat: - hij had het ook van zijne moeder geleerd! - maar wat kon 't mij schelen? Ik had wel nooit gestolen, en zat hier toch ook! Zoo leerde ik allerlei streken van mijn' ouderen vriend: want hij leefde daar in. Denk niet, Mijnheer! dat iemand altijd steelt om te hebben, en nog minder uit armoê. 't Is eene kunst, eene liefhebberij, een point d'honneur. Dikwijls gaf altinga even gul weêr weg, wat hij nog in de gevangenis wist te poetsen; en niets streelde hem meer, dan als de kommandant tot hem zeide: ‘Gij zijt toch een onverbeterlijke slimme gaauwdief!’
‘Hij had zijn' tijd uitgediend, altinga, en fluisterde mij in 't oor: ‘Nu zal ik wel oppassen, dat ze mij voor de derde maal zoo gemakkelijk niet snappen!’ - Mijn tijd liep langzamerhand ten einde; en ik begon ook al, even als hij, aan mijne toekomst te denken. Al duidelijker zag ik in, dat ik mij beslissen moest tusschen ‘een dief of een ambachtsman te wezen.’ En die keus maakte mij angstig. Ik kon er 's nachts niet van slapen, en lag dikwijls te bidden. Juist was ik zeer ernstig en goed gestemd, toen altinga van mij afscheid nam. ‘Och!’

{==262==} {>>pagina-aanduiding<<}
antwoordde ik hem: ‘maak 't liever zoo, dat zij u nooit behoeven te snappen.’ - Hij keek mij verbaasd en met zekere minachting aan, ik kleurde: 't was de eerste zedeles, die ik ooit iemand gegeven had!
‘Wat heb ik daarna, onder het vaderlijk bestuur van den kommandant, veel goede voornemens opgevat en goede beloften gedaan. En ik meende ze waarlijk. Ik had ook volstrekt niet noodig, een dief te worden. Het zeilmaken had ik in den grond geleerd, en was op school in de hoogste klasse. Ik kon wat beters worden, dan een dief! - O Mijnheer! geloof mij: dat is de eenige gelukkige tijd. van mijn leven geweest. Ik gevoel het nu zoo: ik had daar maar moeten blijven. Wil men de kinderen in eene gevangenis opvoeden, dan moest men ze daar ook maar laten: eene kelderplant aardt niet in den tuin. En wie daar uit komen, ziet men met wantrouwen aan. Zelfs voor matroos op een oorlogschip is de ondeugendste jongen goed genoeg, al steelt hij als de raven, maar niet een jeugdige veroordeelde; die wordt bij de werving zonder genade afgekeurd: zelfs “een opvoedeling,” zoo als ik!’
Een bittere trek speelde om zijne lippen. Maar diepe weemoed keerde straks op zijn bleek gelaat terug. Hij vervolgde:
‘In mijn laatste jaar ontving ik eene treurige tijding. Mijn stiefvader had hoe langs zoo meer gedronken, en stierf daar eindelijk aan, terwijl hij vrouw en kind - want mijn zusje was al vroeger gestorven - in doodelijke armoê achterliet. 't Speet mij. Ik had den man alleen gevreesd; maar mijne moeder had ik van kinds af gehaat, en haatte haar nog altijd......
U ziet mij donker aan, Mijnheer? Naar 't vijfde Gebod wilt gij mij vragen? Ja, ik weet het wel: ik deed er zonde aan. Ik bragt ook wel eerlijke voornemens, maar, geene liefde, geene verzoening, geen' ootmoed voor God,

{==263==} {>>pagina-aanduiding<<}
in de ruime wereld meê. Daarom viel ik ook zoo spoedig, toen de wereld mij trapte, en de hel mij vriendelijk lokte. Ik moest er heen. Ik voelde het, en - werd een dief.
Maar laat ik verder verhalen. Ik werd dan eindelijk ontslagen. Wat ademde ik ruim! Maar de borst werd mij weêr toegeklemd bij mijne tehuiskomst. Moeder ontving mij koel: want altijd nog was ik de vloek van haar leven, in haar oog. En mijn jonger broêrtje was een regte gaauwdief, een bedorven jongen, die allerlei streken had, maar toch zich niet ligt met mij zou hebben afgegeven; - mij, die uit een spinhuis kwam! - Het komt nu wel eens bij mij op, of mijne koppige stugheid aan beider onverschilligheid niet eenige schuld had. Maar toen meende ik in mijn regt te zijn, eerlijker en braver dan mijn jonger broêr, en toch verschopt, verstooten!
Maar wat ging 't mij aan? Ik was mijn' kost waard, en zag in moeders woning slechts een voorloopig kosthuis: - weldra een ander en beter! - Ik was mijn' kost waard en vond dan ook eindelijk bij een' zeilmaker werk. Het ging er een' tijd lang vrij wel. Ik was knapper, dan andere jongens van mijne jaren. Was 't daarom, dat zij jaloersch werden? Of was 't alleen de spinhuislucht, die mij was bijgebleven? - De baas stond mij voor; hij schatte den werkman naar zijn werk; maar kameraads had ik onder mijne makkers niet. Als wij naar huis gingen, was ik achter of vóór: want ik wist, dat niemand toch vlak naast mij loopen wilde, om niet “den naam met mij te krijgen.” Zonder iets te zeggen, kozen zij den anderen kant der straat. Die stille verachting was onuitstaanbaar. Met tranen wenschte ik soms naar de gevangenis terug. Dáár schaamde zich ten minste niemand, mijn kameraad te zijn!
En waren zij nog maar beter geweest dan ik, ik zou 't verdragen hebben. Maar wat ik in de gevangenis nog

{==264==} {>>pagina-aanduiding<<}
niet gehoord had, hoorde ik hier; en op stipte eerlijkheid viel waarlijk ook niet te roemen, allerminst bij wie zoo ver voor mij uitweken op straat. Ik zag doek en touw soms ongemerkt verdwijnen, en mogt het toch niet zien. En 't speet mij maar half, dat eens de baas mij zeide: Het drukste werk was nu gedaan; de getrouwden zou hij houden, maar mij, met nog een paar jongere, moest hij gedaan geven. - Ik had nog jeugdige onbezorgdheid genoeg, om te denken: “Na dezen een ander!” Zelfs mijne moeder zeide ik 't maar niet eens, voor ik den volgenden zaturdag avond te huis kwam met mijn laatste weekgeld.
Ik ging alle zeilmakers rond; niemand had werk. Toen ik regt verdrietig te huis kwam, zeide mijne moeder kort weg, dat ik naar een ander kosthuis moest omzien. “Zij kon mij niet houden.” En mijn kleine broêr draaide zich dadelijk om, en ging fluitende heen, als hij mij daar met de leêge beurs en ledige handen zag zitten. Met een' diepen wrevel ging ik nog eens er op uit, en draaide om een hoekhuis henen, een' zeilmakerswinkel. Ik wist, dat er werk moest zijn, en was er toch gisteren afgewezen. Zou ik 't nog eens vragen?...Terwijl ik daar over dacht, hoorde ik om den hoek van 't huis, - waar men mij niet zien kon, - de stem van mijn' ouden baas, in druk gesprek met dezen: “Neen, ik zou 't u niet raden!” dit verstond ik duidelijk: “Hij is knap voor zijn werk, en ik kon hem niets bewijzen; maar ik was toch gedurig wat kwijt, en - men weet immers, waar hij van daan komt?”....Ik had hem begrepen! Ik was 't, die aller zonden dragen moest, ten minste van allen, die nog nooit in 't spinhuis hadden gezeten!
Nog stond ik daar, als aan den grond genageld, toen ik eene andere bekende stem hoorde: “Wel adriaan! oude jongen! ben je van 't onweêr geslagen?” - Ik zag op. 't Was altinga. Vreemd; maar er zijn oogenblikken,

{==265==} {>>pagina-aanduiding<<}
waarin de duivel ons een engel wordt. Niemand zou ik juist toen liever ontmoet hebben, dan hem. Hij nam mij onder den arm en wij gingen voort. Ik verhaalde hem alles. “Zie je wel?” zeide hij: “Ik heb 't je wel gezegd. Je past niet onder die fijnen. En eigenlijk zijn ze als de rest. De een doet 't slimmer dan de ander; maar elk is een dief in zijn nering. Kom, kom! zet al die grillen uit 't hoofd; rol de matten op en ga meê in mijn kosthuis.”
Ik deed het. Mijne moeder zag mij gaan, en mijn broertje floot. Ik had hem den nek kunnen breken, dien kwâjongen! Te geruster ging ik in 't kosthuis van mijn' eenigen vriend. Ik merkte wel spoedig, dat er soms heimelijk wat in- en weêr uitgebragt, en ontijdig de smeltkroes op het vuur gezet werd. Maar wat ging 't mij aan? Ik had er een goed kosthuis; ja! ook wel kost zonder geld, als 't losse sjouwerswerk geen droog brood gaf. Dieven zijn dikwijls guller als eerlijke lieden!
Op raad van mijn' vriend, vatte ik mijne gevangenisliefhebberij, het plakken, weder op, en werd in den drukken tijd, met het voorjaar, behangers-knecht. Nú weet ik, wat van dien vriendschappelijken raad het eigenlijke doel was. Toen vermoedde ik het van verre niet. Altinga was smid van beroep: als hij mij op een' kwaden weg brengen wilde, waarom wierf hij mij niet voor zijn vak? Ook had ik 't hem bepaald gezegd, dat ik niet “op marode” wilde meê gaan. Ik was er misschien niet te braaf, maar wel te trotsch toe. Ik wilde mijn regt niet verbeuren: - het regt, om eene onregtvaardige wereld te vloeken!
Eens werkte ik buiten af. 't Was eene fraaije villa, die in aller ijl behangen moest worden. De nieuwe bewoners werden uit het buitenland verwacht. Van geëmballeerde meubelen en goed gesloten kisten stonden gangen

{==266==} {>>pagina-aanduiding<<}
en portalen vol. De huisbewaarder ging dikwijls uit, en liet ons dan alleen. Alles was immers goed bezorgd? Als ik ons zeg, meen ik een' doofstommen kameraad en mij zelven. De man was vriendelijk tegen mij, en werkte goed; en praatjes konden wij niet maken.
Terwijl ik, vroeg in den morgen, weêr zoo bezig was; - wij werkten vijf schoft, en de huisbewaarder was al uit: - hoorde ik den sleutel in de deur steken en omdraaijen; - nog eens en nog weder!....Wat dit zijn zou?....Juist wilde ik gaan zien, of de huisbewaarder, die een' stijven borrel dronk, ook het slot verdraaid had, toen ik de wel bekende stem van altinga hoorde: “St! laat den doofstomme het niet merken, en ga stil uw' gang. Gij hebt een gemakkelijk postje: eenvoudig, niets te zien en niets te hooren!” - Ik bromde nog zoo wat, van 't niet te willen, van burengerucht te maken; maar hij fluisterde: “Wel ja! dat zou dankbaar wezen, na al wat ik voor u gedaan heb. Een eerlijk man wordt gij er toch niet meê!” - En ik ging aan mijn werk met een kloppend hart, en hoorde meubels kraken, en sloten knarsen, en heb zeker nooit zoo slecht behangen.
De diefstal gelukte en bleef geheim; maar de huisbewaarder werd weg gejaagd, en den behanger werd zijn afscheid gegeven. De rijke oosterling wilde het niet aangeven, omdat de huisbewaarder, dien hij verdacht, een oude knecht was van zijne ouders. Maar mijn baas, die intusschen gehoord had, “waar ik van daan kwam,” verdacht mij. Het was dit maal niet geheel zonder reden, en dat maakte mij juist nog wreveliger. Ik kreeg geen' anderen baas meer, en 't sjouwerswerk gaf niet veel. Altinga betaalde zes weken lang mijn kostgeld, en trakteerde mij in de kroeg, terwijl ik, - onder de vrienden en met het glas in de hand, - er op pochte, dat ik bijna een eerlijk man was geworden, en 't zeker we-
{==267==} {>>pagina-aanduiding<<}
zen zou, als de booze wereld, het mij niet belet had. “Maar nu moest men 't ook weten!”......Ik zwoer die booze wereld den bittersten haat, en - - - weldra wees ik zelf aan altinga den weg in den winkel en op het kantoor van den man, dien ik vroeger zoo eerlijk had gediend....Het gelukte ons nog eens; maar toen de zeilmaker, bij zijne aangifte, gevraagd werd, of hij ook eenig vermoeden had, herinnerde hij zich mijner: want het moest wel iemand zijn, die naauwkeurig bij hem bekend was....Ik kon mij niet goed houden, en werd veroordeeld....Altinga was voortvlugtig....’
De woorden schenen den kranke weêr pijnlijk te worden. Hij brak ze kort af, en kromde zich met iederen volzin. Maar als ik wèl zag, was 't niet alleen zijne kwaal, die hem pijnigde. Pijnlijker nog was hem 't kwaad geweten. Dit tijdvak van zijn leven, een half jaar ongeveer, was het eenige, waarin hij zich, ook voor zich zelven, niet kon regtvaardigen; omdat hij daarin den Satan zich geheel overgegeven had, in de gedaante van eenen vriend, den eenigen op de gansche aarde, die hem hartelijkheid bewees. En - ik vermoedde het toen reeds, maar werd er later in bevestigd: - hij had mij wel zijn' laatsten, maar niet zijn' eenigen diefstal in dien tijd verhaald; niet gezegd, hoe hij juist half weg was met het opleggen van een reserve-fonds, bestemd om als landverhuizer weg te gaan, en dan nooit meer, neen nooit meer! te stelen. Wee hem, die eens op die wijze gaat onderhandelen met zijn geweten!
‘Wilt gij 't hier niet bij laten?’ vroeg ik na een oogenblik zwijgens: ‘Mij dunkt, het begint u zoo moeijelijk te vallen.’
‘Och neen! 't zal wel schikken. 't Is bij vlagen. Zie zoo, nu is 't weêr beter. Ik wilde dien tijd voorbij komen. 't Zijn donkere bladzijden in mijne herinnering, veel meer

{==268==} {>>pagina-aanduiding<<}
dan de laatste. Ja, veel meer! En toch was ik toen nog maar een dief, en nu haast een moordenaar. Maar God heeft mij bewaard, meer dan ik 't verdiende; ook toen, in de gevangenis. Want ik kwam niet meer bij mijn' vorigen kommandant. Ik was de achttien jaren voorbij, en dus geen “jeugdige veroordeelde” meer. Voor geen geld zou ik ook onder zijne oogen gekomen zijn! Maar waar ik nu kwam, voor vijf jaren....Kent gij eene gevangenis, mijnheer? Eene groote strafgevangenis, voor vijf en tien en twintig jaren? Neen! gij kent die niet. Wat ik er gezien heb, ik mag er niet aan denken. Wat ik er gehoord heb, ik mag 't niet zeggen. Dáár was de Booze al te naakt. Hij toonde zich te onbeschaamd. Hij schrikte mij af. Gelooft gij 't? Kunt gij 't gelooven, mijnheer? De duivel heeft mij weêr leeren bidden, de duivel zelf...’
De kranke sprak met koortsige jagt, tot hij vermoeid achterover zeeg. - ‘Gij zijt niet zonder koorts,’ zeide ik, terwijl ik zijn' pols voelde: ‘Gij moogt nu niet langer spreken. Liever kom ik over een paar dagen terug.’
Hij greep met beide handen de mijne, en drukte die, zoo veel er nog kracht in hem was. ‘Zult gij?’ vroeg hij haastig: ‘Zult gij zeker? Want ik moet den draad afspinnen, tot het einde toe. 't Is mij, of ik rustiger zal kunnen sterven, als ik ten minste aan één mensch mijn gansche leven heb opgebiecht....O ja! Bid dan nu nog maar eens met mij.’
En ik bad, ik bad vurig om genade tot Hem, die barmhartiger is voor den zondaar, dan deze zondige wereld; en ik ging naar huis, in bitterheid der ziele, diep bedroefd en geërgerd, omdat zoo dikwijls de eene mensch een Satan voor den anderen is!

{==269==} {>>pagina-aanduiding<<}

Maar het wordt tijd, dat ik tot mijn verhaal terug keer. Dit maal stelde ik mijn bezoek niet lang uit. Ik was niet zonder vrees, dat de verbeelding van den kranke, door het knagend geweten en de eenzaamheid beide geprikkeld, zijn gezond verstand of zijn leven zou aantasten; en ik prees de voorzigtigheid, waar mede de cellulaire opsluiting, - voor korteren tijd, en door bezoek en wandeling op een binnenplaatsje afgewisseld, - in ons vaderland wordt toegepast. Zeker kan en zal men met die toepassing nog veel verder gaan; zij het maar steeds, met de zelfde omzigtigheid, wakende tegen de gevaren der eenzaamheid!
Toen ik voor de derde maal No. 57 bezocht, was gelukkig een andere bewaarder mijn leidsman: want ik zou den ouden misschien deze maal niet zoo geduldig hebben aangehoord. Die nu met mij ging, was een echt cellulair man: stil, bescheiden, afgepast, met onverwrikte maar toch zachte gelaatstrekken. Hij deed zijn' pligt, en ging weder henen, en liet mij met No. 57 alleen, zonder te doen vermoeden, dat hij in hem meer dan een Nommer zag.
Ik zat daar weder als de vorige malen, en zag met medelijden op dat steeds meer invallend gelaat, waarvan de ingegroefde magerheid en de geelbleeke kleur nog sterker in het oog viel onder het gitzwarte haar, terwijl de ligchaamsbeweging hoe langs zoo magteloozer werd en zelfs de stem moeijelijker te verstaan.
Hij had mij van uur tot uur gewacht. Hij moest den donkeren draad van zijne levensgeschiedenis nog afspinnen - dit was hem eene behoefte - eer die in zijne krachtelooze vingeren brak. Om hem met meer kalmte en inkeering tot zich zelven te laten spreken, begon ik dezen keer eerst een gesprek. ‘Mijn goede vriend!’ zeide ik: ‘het doet mij genoegen, dat ik u eenige verligting

{==270==} {>>pagina-aanduiding<<}
en eenigen troost aanbreng; maar dan wenschte ik ook zoo gaarne, u tot geheele verootmoediging gebragt te zien. Salomo zeide al zeer juist: Al de wegen des mans zijn regt in zijne eigene oogen; maar de HEER weegt de geesten. Gij geeft misschien nog wat veel aan de wereld de schuld; en zij is wel hard voor u geweest, zeer hard, maar dat gaf u toch nog geen regt, om slecht te worden. Wij hebben met God te doen, en niet met de wereld. En Gods woord hebt gij denkelijk meer en beter gehoord in de gevangenis, als gij 't op straat of bij een' dronken stiefvader zoudt gehoord hebben. Er wordt, bij voorbeeld, in de groote strafgevangenis - dit weet ik - ook iedere week dienst gedaan.’
Niet zonder eenige bitterheid zag de arme man mij strak aan. ‘Geeft men ook chinine midden in de koorts?’ vroeg hij: ‘Sprenkelt men ook een weinig rozenwater op eene mistvaalt, dat zij minder stinke?’
‘Hoe meent gij dat?’
‘Wel, in eene maatschappij van misdadigers, waar iedere deugd wordt bespot, en de geslepenste boef 't ridderlint draagt, geeft Gods woord niet veel. Dan is de cel ten minste beter.’
‘Maar ik kom nog eens op mijne vraag terug: Regtvaardigt gij u zelven niet te veel? Als u werk ontbrak, dan is daar, bij voorbeeld, het Genootschap tot zedelijke verbetering....’
‘Ja, dat is er. 't Is waar ook. Ik heb er achting voor. Maar zeg mij eens, mijnheer! waarom wordt een Genootschap opgerigt?’
‘Waarom? Wel! natuurlijk, om met vereenigde krachten een zeker doel te bereiken, dat -’
‘Dat door de wereld niet wordt gewild, wordt tegengewerkt, wordt bespot, - is 't niet? - Eene Afschaffingsmaatschappij rigt men op te midden van eene maatschappij,

{==271==} {>>pagina-aanduiding<<}
waar de dronkenschap heerscht; en ééne tot zedelijke verbetering, dáár waar ieder ander ons zedelijk bederft, verstoot, vertrapt....Zie, mijnheer! toen ik van mijn' braven kommandant en goeden onderwijzer het eerst van jezus hoorde, die de Farizeën adderen-gebroedsels noemde, en at en dronk met tollenaren en zondaren, kon ik mij niet voorstellen, dat de Christelijke gemeente 't juist omkeerde: “Den tollenaar schelden en smaden, om te eten en te drinken met de Farizeën.” Zie! wat baat het, dat enkele menschenvrienden u de hand reiken, als duizend andere handen u afstooten? Wat geeft eene aalmoes, hoe ruim ook toegereikt, als het werken u wordt belet, te werken voor uw brood?.....En niet de misdaad haten zij, niet de zonde, o neen! de schande alleen. Was dat zoo niet, de wereld zou over mij en mijn' broeder anders geoordeeld hebben....’
‘En waarom juist uw' broeder met u vergeleken? Ik meende, dat gij hem weinig, en na de scheiding van uwe moeder nooit meer hadt gezien?’
‘Of 't waar was!’ antwoordde hij met een' diepen zucht: ‘Misschien ware ik dan nog eerlijk man geworden, man en vader; maar neen! 't kon niet. Zij is niet af te wasschen, de smet van het tuchthuis, - nooit!
‘Maar ik moet u nog wat meer van mijn' halven broeder karel vertellen. Ik heb u reeds gezegd, dat 't een bedorven kind was. Zoo als de meeste bedorven kinderen, loonde hij moeders liefde slecht. Éénen raad van moeder volgde hij echter op, dien om “zich aan mij te spiegelen.” Want hij stal altoos met fijn overleg, en hield zich buiten 't bereik van de strafwet. Zoo zag ik hem moeders zuur gewonnen geld uit haar knipje stelen, en mij zelf ontstal hij, wat ik nog eerlijk had verdiend....Maar hij was toch nooit een dief, hij niet, maar ik wel!’
Ik zag, dat het den armen kranke, verbitterd door

{==272==} {>>pagina-aanduiding<<}
zijne vergeefsche worsteling met de hardheid der wereld, en door zijne pijnen nog meer aangeprikkeld, eene behoefte was, zijn hart geheel uit te storten, eer ik met een woord van verzoening er kon tusschen komen. Ik zweeg dus, en hij vervolgde:
‘Karel! Karel! Was 't de booze geest uwer moeder, die in u spookte, om mij het leven, 't vrije, eerlijke, gelukkige leven te beletten? Maar ik heb ook schuld, het is waar. En toch wil ik aan u geen schuld hebben; aan u niet!
Maar het wordt tijd, dat ik vervolge. Ik was dan eindelijk ontslagen, met een vrij goede uitgaankas, en ik had, door tusschenkomst van 't Genootschap, als sjouwer vast werk gekregen. Want als zeilmaker kon ik niet meer te regt komen. 't Helpt niet, of men in eene gevangenis een ambacht leert. Een ambachtsman moet immers een eerlijk man wezen, maatschappelijk eerlijk ten minste? - - Maar 't was mij ook om het even, al deed ik paardenwerk, boven mijne krachten, als het maar werk was. Een brief van altinga had ik onbeantwoord gelaten; een paar vroegere kameraden, doortrapte looddieven, veinsde ik niet te kennen; ik wilde eerlijk man zijn, en had in een van mijne schoolboeken gelezen, dat een mensch kan, wat hij wil!
Mijne moeder was gestorven, gedurende mijn' straftijd. Na haren dood was er voor haar eene vrij aanzienlijke erfenis gekomen, en mijn broeder had zich als den eenigen erfgenaam voorgedaan, omdat mijn naam nooit meer werd genoemd. Maar ik wist dit niet, en had ook geheel andere wenschen. Ik had een meisje lief gekregen; voor het eerst en voor 't laatst van mijn leven! Het was een lief, onschuldig kind, de dochter van een' warmoezier, waar ik toevallig mede in aanraking was gekomen. Onze kennis heeft kort geduurd; maar in dien

{==273==} {>>pagina-aanduiding<<}
korten tijd heb ik gevoeld, wat ik miste: het huiselijk leven. O! als ik daar 's avonds 't zweet mij afwischte, en in den kring zat, waar liefde woonde!....
De vader van mijn meisje was een braaf en vroom man, en een regt goed man daarbij. Maar ik wist, dat hij op zijn' eerlijken naam boven alles stond, en schrikte voor het oogenblik, waarop ook hij merken zou: “waar ik van daan kwam.” Diene zou mij misschien toch wel blijven lief hebben; maar zij was een te gehoorzaam kind, om er den vaderlijken vloek aan te wagen. Ik durfde haar daarom nog niet vragen; ik wist, dat de oude man dan nader onderzoek doen zou, en mij misschien het huis ontzeggen; en aan dat huis hechtte zich mijn hart en mijn leven....
In dien tijd hoorde ik het schelmstuk van mijn' broeder karel. De notaris, bij wien de erfenis berustte, was op het punt, om hem die uit te betalen. Daar ik op de fabrijk een' anderen naam had aangenomen, stond ik op het punt, om hem alles te laten, uit vrees, dat mijne geschiedenis zou aan 't licht komen. Maar ik had de erfenis noodig, om mijn plan te volvoeren, en met diene naar de Kaap te gaan, waar mijn vonnis mij niet vervolgen zou, en ik mijn ambacht weêr bij de hand kon nemen. Ik meldde mij dus bij den notaris aan, en kreeg, na veel moeite, gehoor. Mijn broeder werd in mijne tegenwoordigheid geroepen, en wilde mij eerst niet kennen. Toen hij zag, dat dit hem toch niet baten zou, herinnerde hij zich zoo iets van een' ouderen broeder, die den meesten tijd van zijn leven in het spinhuis doorbragt, en die hij gemeend had, dat lang dood was. Ik zag een' trek van verachting op 't gelaat van den notaris. De man had er spijt van, dat nu de helft van 't zorgvuldig geadministreerde kapitaal door een' spinhuisboef zou worden opgemaakt, in plaats van een' eerlijken, jeugdigen ambachtsman

{==274==} {>>pagina-aanduiding<<}
te verrijken. Ik kreeg echter mijn deel. De bewijzen, die ik vooraf geligt had, spraken te sterk. Wij gingen te zamen heen. Op de stoep van den notaris stond karel stil. “Gij hebt mij de helft ontstolen,” sprak hij: “want moeder zou 't mij alleen hebben gegeven. Geluk er meê!” - Maar dit laatste woord klonk als een vloek. En spottend zag hij nog om, een eind weegs verder: ik vergeet dat gezigt nooit!
Maar toen vergat ik het toch spoedig. Ik was immers rijk, meer dan rijk, en dat op eene eerlijke wijs. Zes honderd gulden! Ik snelde naar diene toe. De oude vrouw had nog wel veel tegen ons plan in te brengen, maar den vader, een' ouden Duitscher, zat het landverhuizen in 't bloed. Hij gaf zijne toestemming, en ik vloog meer dan gelukkig naar huis. Ik zou zelfs karel hebben kunnen omhelzen!
Ach! hoe kort was die vreugd!....Ik had in weinige dagen mijne zaken beschikt en mijne papieren in orde: want juist zou er in de volgende maand een schip naar de kaap de Goede Hoop uitzeilen. Ik bedankte daarom voor mijn werk. Het was mij ook te zwaar, en ik schreef daaraan de ruggepijn en de magteloosheid toe, die mij toen reeds bij tusschenpoozen kwelden. Mijne makkers wenschten mij geluk, en zelfs karel groette mij vriendelijk, als hij mij tegenkwam; en dan berispte ik mij zelven, als ik onwillekeurig dacht: “Altijd nog die duivelsche lach!”
Ik zou dan aanteekenen. Een zalige dag! Vóór dag en vóór dauw zwierf ik reeds om den tuin henen, en zag mijn' aanstaanden schoonvader er in werken; maar de man scheen mij niet te zien. Hij was diep in gedachten, en sombere gedachten, zoo als 't mij voorkwam. Maar geen wonder, dacht ik: tegen eene zoo langdurige en verre scheiding!

{==275==} {>>pagina-aanduiding<<}

Ik klopte eindelijk aan. Diene deed mij open, maar sloeg op eens beide handen voor de oogen en vlugtte weg......Wat moest dit beduiden?.....Ik riep haar. Zij hoorde niet. Ik zag hare moeder zitten en ging binnen. Zij stootte mij niet van zich, maar snikte te veel, om te spreken. Eindelijk kwam ook de oude man binnen; maar nooit had ik hem zoo gezien: “Ga weg!” riep hij mij toe: “Uit mijne oogen, spinhuisboef, die mijn' eerlijken naam haast voor altoos besmet hadt! Indien ik maar éénen dag later was gewaarschuwd, ik zou mij de grijze haren uit 't hoofd rukken.”
Ik stond verplet. De oude man had mij alles kunnen zeggen, en ik zou 't verdragen hebben. Hij was immers in zijn regt? Ik had hem met eene valsche levensgeschiedenis bedrogen. Er was maar één woord in zijne bittere verwijtingen, dat ik niet kon verdragen. “Gewaarschuwd.” 't Was hem dus niet bij toeval ter ooren gekomen, maar opzettelijk aangebragt. Ik zeide eindelijk, toen hij dreigend vroeg: “Zult gij nog niet heen gaan?” “Ja! ik zal gaan. De vloek volgt mij toch overal. Dit alleen wil ik weten, eer ik heen ga: wie heeft mij bij u zwart gemaakt? wie mijne diene mij ontstolen?” - De oude vrouw zag waarschuwend op, dat vader het toch maar niet zeggen zou; zij vreesde voor ongelukken, en had er mij ook te lief toe. O, die Satan in 't hart! Wie weet wat, zonder hem, de liefde van moeder en dochter nog zou hebben uitgewerkt! Maar met schaamte moet ik bekennen, dat de wraakzucht mijne liefde was boven 't hoofd gegroeid. Het was mij op dit oogenblik niet meer om diene, maar om mijn' beleediger te doen. Dat was de booze geest van het tuchthuis. Neen! hij had mij nog niet voor goed los gelaten!......
De oude man begreep den wenk zijner goede vrouw maar half, maar was - naar hij meende althans - toch

{==276==} {>>pagina-aanduiding<<}
voorzigtig genoeg, om alleen te zeggen: “Iemand, die het zeer goed weten kan; die u en al uwe streken van kind af heeft gekend.” - Hij zou misschien nog meer gezegd hebben, maar zijne vrouw sloot hem den mond, en duwde mij met vriendelijken aandrang de deur uit. En ik vertrok, met den naam van mijn' doodvijand in het hart, maar zonder hem nog, ook voor mij zelven, te durven noemen....Zoo ging ik den tuin door, langzaam en zonder om te zien. Eene Etna kookte in mijne borst. Daar zag ik iets roods schemeren tusschen de doornen. Werktuigelijk nam ik het in de hand. Het was een oude zakdoek, de doek van mijn' broeder karel!
De Satan dreef mij voort; en - was hij 't ook, die het offer van mijne wraak mij zoo spoedig deed ontmoeten? Maar neen! mijne voeten droegen mij van zelf, schoon onbewust, naar 't bekende huis van karel: want hij had van zijn aandeel een' winkel opgezet, en stond in de deur, weder met den zelfden duivelschen lach. Ik waggelde naar hem toe, als een dronken man. Ik wilde hem alleen vloeken, - waarlijk niets meer! - en ik begon: “Karel!” maar de stroom mijner verwenschingen was te sterk: hij overkropte zich zelven en ik stotterde, toen mijn broeder 't voor mij opnam en zeide: “Ah zoo! gij komt van buiten. Hoe maakt het diene?”
Toen was ik 't niet meer, die handelde, maar de Satan, die mij in 't harte voer; ik nam mijn kort en puntig zeilmakersmes, en 't is mijne schuld niet, dat zijn valsch hart er niet meê doorboord werd. Hij kreeg echter een diepe wond tusschen de ribben, op den dood af, maar waarvan hij toch langzamerhand genas, door ieder beklaagd, omdat hij zulk een' slechten broeder had.....Een halve duim dieper, ha!.....Maar 't is beter zoo. Nu sterf ik ten minste niet als moordenaar.....Toch heb ik nog

{==277==} {>>pagina-aanduiding<<}
geen berouw van mijn laatste misdaad; en ik geloof toch, dat ik er berouw van hebben moest. Maar 't kookt nog dáár, daar binnen!’

- - - - - - - - - - - - - - - - - - - - - - - - - - - - - - - -

Ik had mij van den beginne af voorgenomen, te eindigen, waar de geschiedenis van een misdadig leven een einde nam; en dat was in de cel. Al wat ik verder verhaalde, zou slechts een krankenbezoek kunnen zijn, en een sterfbed; - een kalm sterfbed gelukkig, verzoend met God en menschen....Maar dat te schetsen, was nu mijn oogmerk niet. Hij ruste in vrede! In stilte is hij uitgedragen, zonder rouw en zonder tranen; maar de goede diene en hare moeder, wie ik zijn' laatsten groet brengen moest en zijne geschiedenis verhalen, hebben hem toch een' welmeenenden traan gewijd....Lezer! misschien vloekt ook gij het graf van den armen tollenaar niet! Maar ik wilde nog iets meer. Een grafschrift wilde ik er op hebben, alleen leesbaar voor u en voor mij. Het is:

de mensch wordt, wat men hem acht te zijn; en de schande is zoo wel de moeder, als de dochter der misdaad.

Naschrift.

Bij deze Novelle heb ik nog iets te voegen, voor hen, wien de inhoud meer belang inboezemt, dan het kleed.
Ik kan niets beschrijven, wat ik niet zie gebeuren; - niet zie met het oog des geestes. - Reeds lang zweefde

{==278==} {>>pagina-aanduiding<<}
mij de recidivist, niet als een portret, maar als type voor den geest; en ik matig mij geene andere verdienste aan, dan dat ik mij rustig heb neder gezet in de eenzaamheid, en opgeteekend, wat ik toen gebeuren zag.
De zaak had nu eenmaal mijne bijzondere belangstelling opgewekt. Dikwijls had ik vroeger van die gedurige recidiven gehoord, al was 't niet onder dien geleerden naam. Ik was bijna geneigd, die gedurige herhaling van misdrijf alleen toe te schrijven aan zekere noodlottigheid der zonde, waardoor de eerste stap dwingt tot een' tweeden en derden, daar de zondaar, - naar de ontzettende beeldspraak van jeremia: - even min in staat is, het kwade af te leggen, als de Moorman zijne huid of de luipaard zijne vlekken. Nú kwam het mij toch voor, dat er ook nog andere oorzaken toe mede werken. Want ‘de zamenwoning van booswichten in de gevangenis is eene kweekplaats voor de misdaad;’ en ‘de straf zelve vernieuwt en vermenigvuldigt de zonde, omdat zij den misdadiger niet als eene boete, maar als een schandvlek wordt aangerekend.’
Toen ik, uit dit oogpunt, het gevangenis-wezen nog eens met ernst onderzocht, trof mij de ontzettende diepte en uitgebreidheid der kwaal. De recidive of herhaling van misdrijf is bijna regel, in plaats van uitzondering. Ongeveer ¼ van de ruim 20000 correctioneel en crimineel gevangenen, waren, naar de statistiek van 1858, recidivist; en daarvan waren 2840 voor de eerste, 1094 voor de tweede, 467 voor de derde, en 423 zelfs nog meer malen terug gekeerd. - Bij de militairen was het getal zelfs ruim 30 ten honderd. - Voegt men nu hierbij, dat dikwijls een vroeger vonnis onbekend bleef; dat eene veroordeeling voor minder dan één jaar in den zin der wet geene recidive daarstelt, (Art. 56-58;) en dat velen, die nu nog beginners zijn, later ook terug keeren; -
{==279==} {>>pagina-aanduiding<<}
hoe treurig is dan niet de slotsom, en hoe gering nog de gunstige uitwerking der tucht!
Maar vooral troffen mij de treurige uitkomsten, waartoe de afzondering der jeugdige gevangenen (overigens eene eerekroon voor ons vaderland!) heeft geleid. In de ‘Gevangenis voor jeugdige veroordeelden’ te Rotterdam vond men, naar eene der laatste opgaven, op de 155 niet minder dan 75 recidivisten; nog niet eens mede geteld, die vroeger voor kortere of politie-straf waren veroordeeld. Van deze 75, waren er 21 vroeger cellulair gestraft. En daar nu 144 van al deze jonge lieden de 16 jaren nog niet bereikt hadden, hoe velen zijn er nog onder de 80, thans hier voor de eerste maal gevangen gezet, die later zullen terug komen; terwijl men de ouderen gewoonlijk in eene andere gevangenis terug vindt; - en toch is die te Rotterdam in menig opzigt voorbeeldig ingerigt en wordt met liefderijke zorg bestuurd!......Treurig bewijs, dat vooral de jeugd niet door straf alleen wordt verbeterd, en zelfs niet door eene tijdelijk goede opvoeding, maar die haar, nog bovendien met schande beladen, doet terug keeren in den kring van vroegere verleiding! Want zelfs de marine - dit was geene verdichting - neemt geen jeugdige ontslagenen aan, zonder attest, dat zij na hun ontslag een jaar lang zich goed gedragen hebben, en heeft dit zelfs op de zulken toegepast, die ik, in den stijl der statistiek, ‘opvoedelingen’ noemde. Gezegend zij de toevlugt, die den jeugdigen ontslagenen thans te Leyden is geopend!

Heeft iemand lust, om mijn werk te vervolgen, en het gevangenis-wezen, inzonderheid in betrekking tot het penitentiaire stelsel, nader te bestuderen, hij vergete vooral niet, behalve de belangrijke Statistieken van het Regtswezen en van de Gevangenissen, te raadplegen: het Rap-
{==280==} {>>pagina-aanduiding<<}
port van den Inspecteur der gevangenissen (Mr. p.w. alstorphius greveling) betreffende zijne inspectiereis in 1857; - als ook dat van eene Buitenlandsche Inspectiereis door den zelfden, met de heeren netscher en pierson, in 1858 gedaan; - Verder de Beschouwingen van de Regterlijke Collegiën enz. over de eenzame opsluiting, 1857; - Eene stem uit Nederland over de cellulaire gevangenis te Bruchsal enz. door w.h. suringar, 1859; - eindelijk, als het meest populaire en op eigene ervaring gegronde: h. bieleveld, Het cellulair gevangenisstelsel, in zijne belangrijkheid voor de zedelijke verbetering, enz. Utrecht 1859. - Bij alles, wat men in deze en andere werken in het voordeel der cellulaire opsluiting vindt, kan ik nog voegen, - omdat men welligt al te veel schroomt, haar ook op jeugdige veroordeelden tijdelijk toe te passen, - dat ik een' knaap van veertien jaren in de cel bezocht, en hem ijverig bezig en goed gestemd vond. Hoe ver echter deze toepassing, met eene cellulaire school en langzame overgang tot het vrije leven, zou moeten gaan, is in eene vlugtige aanteekening niet uit te maken; even min als de vermoedelijke invloed, dien de eenzame straf op de herhaling der misdrijven hebben zal, en waarbij men niet te spoedig op getallen moet afgaan.
De menschlievendheid van den staat kan hier veel doen, maar de christelijkheid der maatschappij nog oneindig meer!


{==281==} {>>pagina-aanduiding<<}

XI.

‘Zij heeft gezeten.’

Er is eene taal in eene taal, en dat maakt het voor een' vreemdeling bijna onmogelijk, haar in de fijnste nuances volkomen te leeren: want nadat men, bij stilzwijgende overeenkomst, het over de woorden en zinnen eens geworden is, heeft het gebruik en vooral de eigenaardigheden van het volksleven nog zoo menige beteekenis in de woorden gelegd, die aan een paar letters, aan 't zamenvoegen der kortere rededeelen, ja! soms alleen aan uitspraak en klemtoon gekend wordt. En wie weet, hoe wij, met al onze geleerdheid, den zin van oude schrijvers, dichters of profeten gansch en al missen, zoodat een straatjongen in 't aloude Athene of Jeruzalem, Rome of Alexandrië, ons dapper zou hebben uitgelagchen. Konden ze nog maar eens opstaan, als adviserende leden van den akademischen senaat, die gamins der oude wereld!
Wilt gij uit de hedendaagsche wereld een bewijs? Geef dan den Japannees, die onder het veilig geleide van siegenbeek en weiland onze taal uit de boeken bestudeerde, de volgende thema:
‘Ik had er al zoo lang op gezeten, en begon er al meê in te zitten, wat ik in Nederland zetten zou; toen ik bij geval eene dame bezocht, wier overleden man in de kamer gezeten heeft, en terwijl ik daar zat, ik

{==282==} {>>pagina-aanduiding<<}
de treurige uitwerking opmerkte van het enkele woord: “Zij heeft gezeten!” en dit mijne keus besliste...’
't Is goed Hollandsch, zoo mij niet alles bedriegt; en toch zou onze nadenkende Japannees zich uit siegenbeek en weiland misschien niet anders weten te herinneren, dan dat men van eene broeijende hen zegt, dat zij op de eijeren zóó of zóó lang zit; - en dan dat, als iemand gezeten heeft, hij dus zeker reeds moet zijn opgestaan. Maar hoe hij dit nu van den man in eene kamer moet opvatten, en van eene vrouw daar buiten; en wat eer het voor den een is, wat schande voor de andere; en hoe men daar op zitten kan, zoo lang, dat men er ten laatste in zit: - tien tegen één, dat hij er zoo volslagen' onzin van maakt, als onze geleerden misschien van de Avesta der Parzen en de heilige boeken der Chinezen.

Zie daar ten minste eene inleiding. Daar was 't mij eigenlijk alleen om te doen, lezer. Ik weet waarlijk niet, wat moeijelijker is, bij 't schrijven van eene novelle: te beginnen of te eindigen. Nu staat er ten minste het begin. Voort gaan is niets; maar wie weet, hoe lang ik weêr naar een slot zoek.

‘Zij heeft gezeten.’ Toen ik den treurigen nadruk dezer woorden, en de diepe schande, er aan gehecht, opmerkte, was ik ook gezeten, maar waarschijnlijk gemakkelijker dan de patiente, waarvan juist sprake is. Het was in eene ruime zaal, met drie tafels en drie etagères, en eene bonte verzameling stoelen, waarvan er geen drie bij elkander schenen te passen. De gemakkelijkste van alle was naar mij toe gerold, en ik was daar diep ingezonken, toen ik met eenige onbeduidendheden het gesprek begon, zoo als dat in de fashionable wereld behoort.

{==283==} {>>pagina-aanduiding<<}

Intusschen had ik met die nietigheden mijne bedoeling: wat los kruid, om straks beter schot te doen. Bij een vroeger bezoek had ik eene arme weduwe aanbevolen, tot schoonmaakster, werkster, waschvrouw, of alles, waartoe zij te gebruiken was. En daar de Douarière van bennekom eene groote huishouding had, en zij ook aan naaischolen, dames-loterijen enz. een levendig deel nam, kon zij zeker wel iets voor de dood arme vrouw en hare vier kinderen doen; - maar liefst geene aalmoezen! - Dit wilde ik haar nu eens herinneren.
De goede dame was zoo weldadig, dat ik bijna met mijne herinnering verlegen was. Nog nooit had ik haar twee maal zoo iets behoeven te vragen. Als er dus geen mij onbekend principe in den weg zat, - want ze deed alles par principe! - was er zeker reeds iets voor vrouw breinders beraamd, dat ik mogelijk ontijdig kwam storen: - maar het duurde toch zoo lang, en iederen morgen en avond riepen vier kinderen om brood!
Gelukkig hielp de gastvrouw mij zelve op weg. Zij was niet gewoon, dat ik bij haar kwam, enkel om eenige woorden te wisselen over het weder, en haar te vertellen, wat ze reeds lang wist. ‘Hoe is 't?’ zeide zij half spottende: ‘Waaraan heb ik nu weder de eer van uw bezoek te danken? Want ik weet 't van ouds, geen duurder visite als van dominé's, schoon ze nooit iets gebruiken. Is er weêr wat te vragen?’
Er lag geen de minste scherpte in dit verwijt, dat veel eer als eene lofspraak klonk. Ik geloof zeker, dat zij mij den naam op de lippen wilde brengen, waarvan zij besloten had, zich bij mijn eerste bezoek voor goed af te maken. Daarom ook was ze nu zoo voorkomend gul, voor deze of voor elke andere arme. En zoo dra zij bemerkte, dat ik het was, die aanschelde, had zij reeds in de bureau naar een paar muntjes gezocht, en

{==284==} {>>pagina-aanduiding<<}
die, op goed geluk, in haar schrijflessenaar meer voor de hand gelegd.
‘Vragen?’ was mijn antwoord: ‘Neen! ik heb van daag niets bijzonders te vragen. Ik schiet de pijlen niet over elkander heen, en wacht dus eerst af, hoe mijne laatste aanbeveling is uitgekomen. 't Is nog als in de dagen van elia: Er zijn vele weduwen in Israël, maar men kan ze niet alle te gelijk helpen. Daarom ben ik altijd maar blij, als er weêr ééne geholpen is, en die nu wat alléén kan voort sukkelen, zoodat er daardoor ruimte voor eene andere komt.’
‘Dat is te zeggen,’ sprak mijne bejaarde vriendin: ‘als dat op die vrouw doelt: - hoe heet ze ook weêr?’
‘De weduwe breinders,’ vulde ik aan.
‘Nu ja! de weduwe brijn dan of brijnes....Indien dat huishouden honger lijdt, zoo wil ik u gaarne er iets voor geven. Ik heb al gewacht, tot ik u eens zien zou, en het al vast gereed gelegd. Maar wat werk betreft, - neem mij niet kwalijk, maar ik neem alleen eerlijke menschen in mijne dienst, zoo wel in mijn eigen huis, als waar ik het opzigt heb en dus verantwoordelijk ben. Ik had wel juist iemand noodig voor schoonmaakster en waschvrouw op onze bewaarschool; en ik dacht reeds aan uwe protegé; maar daar wierd mij in de ooren geblazen, dat - begrijp eens! - dat zij al heeft gezeten.’
‘Dat is ongelukkig genoeg!’ zuchtte ik: ‘Zij heeft dan toch wel zwaar geboet. En wanneer niemand zich nu zulke menschen aantrekt....’
‘Dan moeten zij ten laatste van armoede weêr stelen,’ zoo vervolgde de matrone: ‘'t Is misschien zoo, en daarom juist ben ik geneigd, haar bij te staan, al verdient zij het niet.’
‘Ik mag niet meer van u vergen,’ sprak ik schoorvoetend: ‘vooral wanneer het tegen uwe principes strijdt.

{==285==} {>>pagina-aanduiding<<}
Anders, ik heb er alleen tegen, dat gegeven brood zoo spoedig op is en zoo hongerig en bedelachtig maakt.’
‘Best mogelijk, maar dan is er nog wel ander werk, waar geen vertrouwen bij te pas komt. Mijn vertrouwen schenk ik aan niemand, die 't niet waard is. En dan die vrouw, die 't haar toevertrouwde goed in de lomberd zet, om er weêr ander, dat ook het hare niet is, mede te lossen, tot de laatste eigenaar misschien zijn kostbaar tafelgoed, half bedorven, op de lombardveiling weêr kan inkoopen, terwijl niemand weet, waar zij al dat geld verknoeid heeft, als alleen om een ondste meisje voor 't infaamste leven op te leiden. U wist dat misschien zoo alles niet....’
Helaas! ik wist alles, alles! En ik meende dus de wijsste partij te kiezen, met mijne gastvrouw eenvoudig te laten uitpraten, daar ik aan de kracht van den stroom merkte, dat er nog meer uit de zelfde bron opwelde.
‘Hoor eens, mijn goede vriend!’ zoo besloot zij met al het vuur van eene vrouw, die principes heeft: ‘Hoor eens! Gij weet, dat gij vrij moogt vragen, en aanbevelen ook. Maar al zoek ik weldadig te wezen, - dat niet meer dan mijn schuldige pligt is, omdat ik wat in de wereld heb: - ik ben het daarom niet in alles eens met de philanthropie van onzen tijd, die op de ondeugd eene premie zet. Laat ons ook slechte menschen een aalmoes toereiken: de Hemelsche Vader laat zijne zon opgaan over boozen en goeden; maar als 't op vertrouwen en voort helpen aankomt, gaan de goeden toch voor. En dan, dominé! ik lees nog wel van tollenaars en nog een ander soort van menschen, die ons misschien zullen voorgaan in 't koningrijk der hemelen; maar nergens wordt dit gezegd van zulk volkje, dat de handen niet t' huis kan houden.’
Ik grimlachte over die exegetische opmerking, en vroeg maar niet eens, hoe het met de handen der tollenaars, zelfs van den kleinen zaccheüs, vóór hunne bekeering ge-
{==286==} {>>pagina-aanduiding<<}
steld was. Tegen principes, vooral van bejaarde menschen, wie ze diep ingegroeid zijn, is slecht redeneren. Eene rots door te graven, is reuzenwerk. Met een' kleinen omweg komt men er soms veel gemakkelijker om heen.
Zulk een' omweg had ik juist in de gedachte, en vroeg eenvoudig: ‘Mag ik u één verzoek doen? Houd de betrekking aan de bewaarschool nog ééne week open. Ik heb er dan misschien toch iemand voor, waar uw oordeel wel anders over wezen zal, maar die ik nu nog niet noemen kan.’
‘Goed! Dat kan nog wel wachten. Maar nu het geld voor die vrouw brei of breil. Ik had gedacht....’
‘Ja! ik had ook gedacht, Mama! en wel, dat ik het u nog acht dagen te pand moest laten: de nood van dat gezin zal 't mij zelf wel herinneren; en dan vergeet ik dat andere ook niet.’
Ik nam mijn' rotting in de hand, - waarmeê ik allerlei denkbeeldige figuren op het kostbare tapijt had geteekend, om intusschen aan geheel iets anders te denken; - en ik sprong zoo vlug uit den gemakkelijken rolstoel, dat mijne goede vriendin nog altoos hare hand aan den lessenaar had, om er het bestemde muntbiljet uit te krijgen, toen ik haar al had gegroet, en met een paar woorden van ‘haast’ en van ‘zieken’ den knecht te gemoet ging, die mij de breede porte cochêre doorleidde.
Ik had een zieke te bezoeken: 't is waar! eene uitgehongerde moeder, krank van zorgen en van nachtwaken voor het hongerig kroost; en als haar die zorg en die arbeid een uur slapens gunde, dan schrikte zij weldra op, als had haar een adder gestoken: zij had de beeldtenis gezien in den droom, het onuitwischbaar beeld van de eenige harer kinderen, die geen' honger leed.

{==287==} {>>pagina-aanduiding<<}

Vijf dagen later zat ik al weder bij de zelfde oude dame; maar nu na den middag, - dat is, naar de natuur gerekend, 's avonds laat, als de nacht (in den winter ten minste) reeds lang is ingegaan, en de kippen op stok hun' eersten slaap al weg hebben. De jonkers en freules waren naar het concert. De Douarière ging er nooit heen, zoo min als ik. Dat wist ik: het was haar stille avond, en dan zag zij wel gaarne een van hare vertrouwde vrienden, waar zij mij ook onder rekende.
‘Wel, nu maakt gij het druk!’ zoo verwelkomde mij de goede oude: ‘Had ik het niet gedacht? Waarom niet terstond mede genomen, wat ik uwe protegé had toegedacht? Het lag nu eenmaal klaar, en een mensch is sterfelijk.’
Het was duidelijk, dat de matrone haar teeder geweten ontlasten wilde van mijne protegé; en dat te meer, omdat ik den stroom harer woorden de laatste maal zoo ongehinderd had laten vloeijen. Een mensch, en onder alle menschen eene vrouw vooral, die principes heeft, vindt gaarne weêrwerk: ijzer scherpt ijzer, en tegenovergestelde principes harden elkander.
‘Och!’ zeide ik: ‘het geld lag hier veilig, en 't is deze week nog even noodig als in de vorige. Maar ik had, behalve de twee uitgestelde requesten, nog een derde verzoek, dat u geen geld zal kosten, alleen een weinig tijd. En daarom juist koos ik uw' vrijen avond, en zal zelfs een' kop thee drinken, als ik u geen belet doe.’
‘Wel in 't geheel niet!’ was het antwoord, en altijd nog was er zekere onrust in haar' toon, en trok de hand weêr onwillekeurig naar den lessenaar, waarin de bepaalde afkoop der haar verzochte weldadigheid gereed lag. Maar daar zij zag, dat ik mij zoo rustig neder zette, en ook haar gegaloneerden jan schellen moest om de thee, trok zij de hand weder terug, en vroeg met eenig vrouwelijk

{==288==} {>>pagina-aanduiding<<}
ongeduld: ‘En wat is dan het verzoek, dat mijn geduld op de proef komt stellen?’
‘Vooraf eene vraag: leest gij Nederland?’ - Ik wist, dat zij dit tijdschrift niet las, en vroeg dus naar den bekenden weg. Het antwoord was ook juist, wat ik wachtte en wilde.
‘Nederland? Dat is immers een maandwerk vol romans en verhalen? Neen! 't Is mijn vaste principe, nooit onwaarheden te lezen. De wereld is zoo vol onwaarheid en onzedelijkheid, dat ik ze in de boeken niet lijden mag. Ik zie het bij de jonge lieden: die hebben een' anderen smaak, en dan weenen of lagchen zij, hebben diep medelijden of maken zich geweldig boos, om menschen die nooit geleefd hebben. Neen! sedert sara burgerhart met hare flensjes, heb ik nooit verdichte vertelsels gelezen. Men leeft thans veel te veel in eene ingebeelde wereld; menschen van jaren vooral hebben in de waarheid van het Evangelie beter en vaster spijs.’
Ik meende haast te vragen, of zij nooit met lazarus en den verloren' zoon had geweend, of zij den Samaritaan niet had lief gekregen, en op Priester en Leviet en den oudsten zoon in de gelijkenis nooit toornig was geweest; - en of zij ook dacht, dat die menschen allen geleefd hadden. - Maar ik vroeg dat alles niet: het kwam mij niet in mijne redenering te pas, die op hare bekende principes berekend was.
‘Juist daarop had ik gerekend,’ was mijn antwoord: ‘en daarom kwam ik u een bezoek brengen, dat Nederland anders in mijne plaats brengen zou. Gij moet dan weten, dat ik ook nu en dan er een stukje in lever; en daar ik geene romantische fantasie heb, maar daarentegen een weinig ondervinding, blijf ik zoo na mogelijk bij de waarheid. Ik behoef zoo veel Novellen niet te verdichten: want ik beleef er veel meer, dan ik er beschrijf.

{==289==} {>>pagina-aanduiding<<}
Heb ik er nu één af, dan lees ik die gaarne eens voor; en 't liefst voor eene dame, omdat ik dan minder nood heb, om een' recensent van professie te treffen, en dus den natuurlijken indruk van mijn geschrijf op het groote publiek beter beoordeelen kan. En daar ik nu juist een verhaal gereed heb, dat waarheid is en enkel waarheid, zou ik er zeer gaarne uw oordeel eens over hooren.’
‘Nu, daar zult gij wat aan hebben!’ was, half spottend, half verwonderd, het antwoord.
‘Meer dan gij denkt,’ hernam ik met ernst. En al beviel haar misschien de haar opgedragene taak nog maar half, de goede oude dame schonk nog eens in, en zette zich toen in postuur, terwijl de heldere, vriendelijke oogen, onder de grijze wenkbraauwen door, mij de woorden van de lippen schenen te lezen. Want een weinig nieuwsgierig was ze toch geworden, juist omdat zij nooit Nederland of andere dergelijke sprookjes meer las of hoorde, - ten minste sedert de reeds lang vervlogene dagen van sara burgerhart.
Zoo zijn wij nu ook gezeten, en van nu af lees ik voor.

Het is reeds ongeveer zeven jaren geleden, - maar ik zou het nog kunnen uitteekenen, zoo als men zegt, schoon een vreemde niets bijzonders zou zien in de schilderij, die voor mij later eene bijzondere beteekenis heeft gekregen. Het tooneel verbeeldt eenvoudig eene studeerkamer, waarvan de wanden met hooge boekenkasten bekleed zijn, en stoelen en tafels met boeken en papieren bestrooid, als of die uit de kasten verdwaald waren en hunne plaats niet meer konden terug vinden. Ik had op een' kouden October-dag voor het eerst vuur laten aanleggen, en mijn

{==290==} {>>pagina-aanduiding<<}
oppasser droeg, al hijgende en rustende op ieder portaal, de brandstof aan. Niet, dat mijne keus juist op een' zoo stokouden oppasser gevallen was, en nog veel minder, dat hij in mijne dienst was grijs geworden; maar de arme man had het op de borst. Hij had die, - en zuiver waren zijne longen nooit geweest, - voor het weefgetouw bedorven. De dokter had hem het weven volstrekt verboden; en toen was de dokter heen gegaan, overtuigd, dat hij het eenige radicale voorschrift in dit geval gegeven had. ‘Veel lucht, eene matige beweging, zacht voedzaam diëet, en dan volstrekt niet meer weven!’ Ik geloof, dat men, na zulk een consult, over zich zelven mag tevreden zijn. 't Is alles, wat de kunst voorschrijft. Alleen schreef de natuur nog iets meer voor, daar zij elken morgen riep om brood, - brood voor geheel den dag, - brood voor zes monden! - Hoe dat met lucht, beweging en voedzaam diëet te verdienen was, zonder weven, dat had de dokter niet gezegd, en dat kon hij ook niet zeggen. Daarom wilde karel weêr naar 't weefgetouw terug, in spijt van de kunst; maar zijne vrouw, die er den dood in zag, hield hem tegen, en zoo was de man bij mij gekomen. Ik had hem uit een half dozijn sollicitanten gekozen: want 't was een goede oppassersdienst: ‘een daalder in de week!’ - een daalder voor man, vrouw en vier kinderen, ongerekend nog de vijfde kraam in den wintertijd!
Intusschen, de man diende mij daarvoor en was er mede gediend, en wij gebruikten met zijn hijgend dienen wat geduld. Natuurlijk verbeeldden wij ons, dat wij hiermede eene schitterende proeve gaven van onze christelijke liefde omtrent een arm en broodeloos huisgezin. Later heb ik wel eens gedacht, of ik niet gemakkelijker de steenkolen voor karel had kunnen naar boven dragen, als hij voor mij; en of 't voedzaam diëet hem niet,

{==291==} {>>pagina-aanduiding<<}
meer dan mij, zou gepast hebben; maar dan zeide ik tot mij zelven: ‘Dat gaat nu eenmaal in de wereld zoo niet!’ En dan was de zaak in het reine.
Op den bewusten morgen had ik, bij mijne vele liefdezorgen voor den armen karel en zijn arm huisgezin, er nog ééne van bijzonderen aard, die mij reeds van het opstaan af op 't hart woog. Ik had dien morgen reeds zoo vele zedelessen uitgedeeld: - want 't was mijne wekelijksche audiëntie, - dat mijn geweten mij geen rust zou. gelaten hebben, wanneer ik mijne eigene huisgenooten in dit voorregt niet had doen deelen.
‘Karel!’ zoo begon ik, en de lezer weet, hoe men zulk een' naam intoneert, wanneer er nog veel en veel belangrijks volgen moet.
‘Blieft meneer?’ zeide de man, naar zijn vast spraakgebruik, dat een' vreemdeling niet bijzonder helder zou wezen.
‘Karel!’ zeide ik nog eens met nadruk: ‘gij dient ons nu wèl en goed, naar uwe krachten ten minste; maar een huisvader heeft nog andere pligten te vervullen. Weet ge wel, wat gij en uwe vrouw bij den doop van uwe kinderen plegtig beloofd hebt? En komt daarmede nu over een, wat ik van uw oudste meisje hoor? Pas vijftien jaren oud, en dan al in danshuizen, zoo niet erger! karel! is dat, uwe kinderen opvoeden in de vreeze des Heeren?’
De arme man was juist bezig, om turf te stapelen onder mijn' schoorsteen. De mand, waarin hij ze van beneden gedragen had, hing aan één oor aan zijne linkerhand. Daar waren er nog zes in. Zoo bleef het onbewegelijk gedurende ons geheele gesprek, dat langer duurde, dan ik het hier beschrijf. karel had anders de deugd, om onder alle gesprek door te werken. Nu kon hij dat niet.
‘Helaas, meneer!’ klaagde hij: ‘'t Is wel zoo als UE. zegt. De verleiding is tegenwoordig groot onder de jonk-
{==292==} {>>pagina-aanduiding<<}
heid, en de kinderen hebben geen ontzag meer voor de ouders. 't Kost me slapelooze nachten genoeg, en ik slaap toch zoo slecht, met de borst. Maar daar zijn bij ons op 't hofje een paar ondeugende meiden van haar jaren; en daar laat onze cateau de ooren naar hangen. Ze is altijd zoo goed van hart en zoo meêgaande geweest.’
Ik maakte bij mij zelven de opmerking, dat zeker de buren van karel even zoo zouden klagen over die slechte meid van mijn' oppasser, waar hunne dochters door verleid werden, omdat ze ‘zoo goedhartig en meêgaande waren.’ - Maar ik zeide het maar niet: want 't was nu van meer belang, den man een radikaal middel tegen zulk gevaarlijk straatloopen aan de hand te doen.
‘Maar, karel! waarom laat ge uw meisje ook niet dienen? Dat is beter, dan al het opkleeden en jufvrouw spelen, boven haar stand.’
‘U hebt gelijk, meneer! en dat hebben wij al gedaan; maar dan brengt ze tien stuivers in, elke week, moet goed gekleed wezen, en loopt toch bij avond en ontij over straat. Ziet u, meneer? 't Is een zwaar stuk voor ouders, om hunne kinderen tot eene knappe dienst op te leiden. Al kon mijne vrouw ze missen, 't zou ons onmogelijk wezen tegenwoordig. Altijd knap in de kleêren, en dan de schoenen nog, buiten den kost en voor tien stuivers. Behalve dat haar jufvrouw haar toch zou hebben laten gaan, omdat zij nu in 't halve meidengeld valt.’
Dat was waar ook, en ik had er toch nog nooit zoo op doorgedacht. De opleiding tot dienstbode kost geld, even als tot alle andere vakken. Ik meende vroeger, dat ieder meisje van zelf dienen kon, even als een visch kan zwemmen, omdat hij een visch geboren is. Mijne vrouw beduidde mij dat later anders; en toen ik daarop vroeg, waarom die aankomende meisjes dan niet beter beloond werden, antwoordde zij: ‘Ja! dat gaat nu een-
{==293==} {>>pagina-aanduiding<<}
maal zoo niet.’ En daarmede was natuurlijk ook deze zaak in het reine.
‘En ziet u, meneer?’ vervolgde karel: ‘Die laatste jufvrouw is eigenlijk cateau haar bederf geweest. Ze was zoo wat een madam, maar dat wisten we toen niet, en wij waren al blij, dat zij wat had om te beginnen. Die madam gaf wel weinig geld, maar zij kleedde cateau van de afleggers; en zij kleedt goed, 't kind! Daarom heeft mijn vrouw haar nog wat langer daar gelaten, schoon ik niet zeggen wil, dat het goed was. Een' zwarten rok en jak voor een andere dienst konden we haar onmogelijk koopen, en die kleedjes had ze voor niet. Maar zoo is de zwier er ingekomen.’
Nu had ik een handvat, waar mijne vermaning aan houden kon: de moederlijke ijdelheid op een schoon kind, dat ‘zoo goed kleedde.’ En toch zou dit een verschoonlijk gebrek wezen, wanneer het in den minderen burgerstand niet zoo hoogst verderfelijk was. Evenwel, mijne vermaning paste eigenlijk op karel zelf minder, daar deze haar juist van de madam had weg genomen, schoon ze er nooit ‘een onvertogen woord hoorde.’ Het laatste deed mij denken aan eene ontmoeting met eene dergelijke dame, die mij over een ondengend dienstmeisje kwam raadplegen met de woorden: ‘Quoique je ne suis pas mariée, je lui enseigne la morale tous les jours.’ - Wat dan mijne vermaning betreft, de bestraffing ten minste, ik maakte die kort, omdat zij eigenlijk voor karels vrouw bestemd was, en bij 't overbrengen ligt nog verwijt en twist in huis kon geven. En dan, 't was nu eenmaal eene afgedane zaak. Voor 't heden te zorgen en voor de toekomst, was meer noodig, dan 't verledene te corrigeren. Ik wist daartoe goed raad, en besloot kort weg: ‘En juist daarom, karel! omdat gij er zelf eenigzins aanleiding toe gegeven hebt, moet gij ook des te meer

{==294==} {>>pagina-aanduiding<<}
op uw kind passen. Houd haar 's avonds te huis en gebruik des noods uw vaderlijk gezag: want ik kan geen' oppasser houden, van wien ieder mij vertelt, dat hij zijne kinderen zóó laat loopen.’
Nu liet hij onwillekeurig de mand los, en de turven rolden over den grond. Karel kreeg een hoestbui, ik geloof alleen van de woorden: ‘Ik kan geen' oppasser houden, enz.’ Toen stapelde hij met een droef gelaat de zes laatste turven op de vorige, en wischte zich de oogen af met het bovenvlak van zijne regterhand. Daarop begon hij weder, op een' vreesachtigen toon: ‘Als meneer het niet kwalijk neemt?’
Ik geloof niet, dat ik op dit oogenblik iets kwalijk genomen zou hebben. Ik gevoelde zelf, dat ik, in mijne censors-waardigheid, wat scherp had geraakt, nu ik de kwetsbare plaats meende gevonden te hebben. Ik knikte dus toestemmend, en karel vervolgde:
‘Als meneer het dan niet kwalijk neemt, maar ik verdien te weinig tegenwoordig, om mijn huisgezin te onderhouden. Niet, dat ik zeg, dat het te weinig is; maar wij kunnen er niet van leven. Als mijn huur en de bus er van betaald is, schieten er net twee dubbeltjes over. En nu wroet mijn vrouw dag en nacht, om er nog wat bij te verdienen. Over dag gaat zij uit werken, en 's nachts wascht ze nog voor de buren. Daarom moest cateau ook al te huis komen, en op de kleinen passen, Maar dat bevalt haar niet. Het loopen zit er nu eens in. Als ik dan 's avonds t' huis kom en mijne vrouw is uit, dan vind ik cateau niet, en moeder moet ze soms nog laat opzoeken. En dan is zij zoo brutaal, dat ik haar al eens als vader gekastijd heb, maar....’
‘Nu maar?’
‘Ik sla niet hard. Ik heb het te veel op de borst, 's avonds als ik hier van daan kom. De meid is mij

{==295==} {>>pagina-aanduiding<<}
te vlug af, en springt uit mijne handen den zoldertrap op.’
Weder eene onbillijkheid in de menschenwereld! Vader en moeder, die hunne beste krachten uitputten, om eens anders huisgezin in orde te houden; die de opvoeding hunner kinderen moeten verzuimen, om ze te voeden; en na voor ons gezwoegd en gehijgd te hebben, niet eens kracht genoeg overhouden voor den ouderpligt, naar de eenvoudige opvatting van salomo: Die zijne kinderen lief heeft, kastijdt ze.
Ik was geheel ontwapend, en zeide alleen: ‘Doe uw best, karél! en bid God om het behoud van uw kind. Zeg ook aan uwe vrouw, dat zij met haar bij mij kome. Ik wil de meid eens goed onder handen nemen: wij zullen zien, of dat helpt.’
Karel schepte ruimer adem. Ik hield woord. Cateau gedroeg zich veertien dagen lang onberispelijk. Ik heb altijd in zulke gevallen een lastig geweten, vol remarques. Maar nu had ik toch het mijne gedaan, en mijn pligt riep mij weêr elders heen.
Een stadspredikant heeft iets van een' onrustigen hovenier in een' grooten tuin. Hij gaat onvermoeid rond, en plukt overal één onkruidje uit. Dan heeft dat bloembed of dat vak moeskruiden zijne beurt gehad.

Karel droeg nog menige mand turf en emmer steenkolen naar boven, en wischte nog menigen traan weg over het wangedrag van zijn kind, dat nu alleen er op bedacht was, om buiten mijn bereik en uit mijn oog te blijven. Bij het brutale en halsstarrige van haar karakter voegde zich dus nog list en huichelarij; en is er een zeker genot in den hoogmoed, er is voor eene vrouw, - de goeden

{==296==} {>>pagina-aanduiding<<}
niet te na gesproken! - een nog grooter genot in de list. De verbodene vrucht smaakt eens zoo zoet, wanneer er een halve roman voor gespeeld is, om ze te plukken.
Intusschen viel karel het dragen en loopen hoe langs zoo moeijelijker, en het kastijden gaf hij, bij de laatste kraam van zijne vrouw, toen hij des nachts nog een kind voor zijne rekening kreeg, geheel op. Hij kon, op eenige vruchtelooze vermaningen na, niets meer voor de afgedwaalde doen, dan te bidden tot Hem, die de Vader is der weezen, en het dus ook wel zijn zal voor kinderen, die de noodige ouderzorg moeten ontberen door den nood.
Zoo sukkelde de arme ziel voort, tot de lang gewenschte Meimaand kwam, de verraderlijke vriendin van alle teringlijders. De koude had het kranke ligchaam nog eenige veerkracht gegeven, de warmte sloopte het spoedig geheel. Wij gaven den man de laatste zes weken zijn geld, zonder dat hij het verdiende, en hielpen de weduwe aan haar rouwkleed. Aan het sterfbed stond ik met diepe aandoening. De zwoegende arbeider groet de neigende avondschaduw met meer vreugde, of met meer kalmte ten minste, dan hij of zij, die nog zoo veel levensgenot in 't gezigt heeft. Zoo ging de vrome man getroost de eeuwigheid in, en sloeg alleen nog een' bezorgden blik op zijne cateau. Bij de begrafenis gaf ik 't kind nog eene goede les.
Nu had ik wel rijkelijk het mijne gedaan, en ik nam een' anderen oppasser, met longen als een paard. De ondervinding had er mij attent op gemaakt. 't Is zeker lastig, als gij 't op de borst hebt, maar weinig minder, als uw oppasser het er op heeft.
Het meisje gedroeg zich drie weken lang onberispelijk.
En wat nu het bestaan van het huisgezin betreft, dit ging boven verwachting. De buurvrouwen in het hofje meenden, dat het verlies eigenlijk eene winst was: ‘Want

{==297==} {>>pagina-aanduiding<<}
wie kan een' ziekelijken man voor een' daalder houden? En dan heeft eene weduwe overal meer aanspraak op.’ - Ja! 't is zonderling, maar de naam van ‘weduwe en wees’ is van ouds zoo heilig, dat ‘de kostwinner’ soms een bezwaar voor zijn huisgezin zijn kan. De weduwe van mijn' karel ten minste had het althans niet minder, dan bij het leven van haar braven echtgenoot, al had zij hem gaarne nog maanden en jaren lang opgepast.
Mijne goede vrouw meende ook, dat eene weduwe moest worden voort geholpen, en zij bedacht zich nu eerst, dat veel van ons goed wel op 't hofje kon worden gewasschen en gestreken. Dit was ook eene weldaad en eene groote, die bovendien voor had, dat zij ons niets kostte, en toch eene bladzijde besloeg in het ‘Dagboek onzer goede werken.’ - Van cateau vernam ik niets meer. Eene enkele maal zeide de moeder, dat het nog al wèl ging, en zij nu te huis mede werkte, dat voor haar beter was.

‘Zie! dat heb je nu toch van die weldadigheid!’ sprak mijne wederhelft eenigen tijd later: ‘Wat mij betreft, ik zou liefst nooit anders wel doen, als in de kollekte, en dan zoo ruim als de beurs het toelaat. Zoo doende weet men, wat men geeft, en 't is altijd goed besteed. Maar uit medelijden werk te geven, neen! Daar hebt ge nu mina, de waschvrouw. Is het niet genoeg, dat wij zoo veel aan karel gedaan hebben? Moest zij niet dubbel oppassen, nu wij haar ook nog te werk stellen? Ja wel! veertien dagen, drie weken moet ik wachten naar mijn goed. En toen ik gisteren pieter zond, dat hij de lakens moest hebben, schoon of vuil, bragt hij verkeerde mede. En nu eindelijk de regte komen, zie eens, hoe zij verknoeid zijn. 't Is, of ze zoo uit de wasch in de vuillinnenkist zijn gesmeten. Neen! met zulk een mensch kan ik niet voort. Dat is uit. Want voor

{==298==} {>>pagina-aanduiding<<}
ons geld kunnen wij overal te regt; en goedkooper als anderen, - 't mogt anders wel, maar dat is zij waarlijk ook niet.’
Ik begon natuurlijk met aan mijne vrouw te zeggen, dat de wasch met al den aankleve van dien geheel niet van mijne competentie was; anders had ik het proces zeker verloren. Toen sprak ik van 't geen ik in hare plaats doen zou, waaronder vreeselijke reprimandes en akelige bedreigingen eene eerste plaats bekleedden, en waarvan het slot was ‘nog eens proberen.’ - Maar ik liet het geheel aan mijne vrouw over.
Het werd nog eens geprobeerd, en ik nam mina de waschvrouw zelf eens onder handen; maar hard kon ik de weduwe niet vallen: zoo beangst was zij, - zeker dat ze onze klandisie en aanbeveling verliezen zou.
Maar neen! dat was het niet. Veertien dagen later kwam karels opvolger, onze pieter, - wiens sterke longen de vrouw zoo beangst hadden gemaakt, dat zij verkeerde lakens mede gaf, - weêr uit het hofje, zigtbaar ontstemd.
‘Zal mina komen?’ vroeg mijne egâ.
‘Neen, mevrouw! zij mag niet, ten minste in langen niet. 't Is daar alles mis; en gelukkig, dat er van ons weinig waschgoed onder is: anders was dat ook naar de maan.’
‘Hoe dat? verbrand toch niet?’
‘Och neen! maar zoo wat verdonkeremaand. Die mina was de regte niet. Ik heb 't altijd wel gezegd: want ze zag een mensch nooit aan.’
‘Maar wat is er dan toch gebeurd, pieter? 't Kan mij niet schelen, wat gij altijd gezegd hebt. Zeg maar op: wat is er nu?’
De lezer wete, dat het een vast zwak van pieter is, - misschien juist, omdat hij zulke ferme longen heeft: -
{==299==} {>>pagina-aanduiding<<}
om bij al wat er voorkomt, te vertellen, wat hij er vroeger al van gezegd heeft, ook al heeft hij het nooit gezegd. Ik mag dat wel eens hooren, en maak er mijne opmerkingen bij; maar mijne goede vrouw maakt het, vooral bij zulke omstandigheden, razend ongeduldig.
‘Och! 't is dan, zoo als ik altoos gezegd heb, glad verkeerd uitgekomen met dien boel. Mina heeft zeker met die slechte meid geknoeid, en toevertrouwd goed verkocht en verronseld. 't Geheele hofje spreekt er schande van: want zij is met agenten gehaald, en logeert nu op de Prinsengracht, zoo dat ik haar de boodschap van mevrouw niet heb kunnen doen.’
En het was zoo. De vrouw, ‘die een mensch niet aanzag,’ - dat ik ook wel eens had opgemerkt in 't laatste jaar: want vroeger zag ik haar minder, - was nu veroordeeld, om zich zelve eens goed van binnen te bezien. Geheel het hofje, - dat is al de buren op het zelfde blok huizen, - sprak er schande van. En waarvan? Dat zij zoo iets gedaan had? Neen! maar dat ‘ze met agenten was gehaald, en dat uit een zoo fatsoenlijke buurt.’ De groote meid was nergens te vinden. De vier kleinere kinderen werden door het armbestuur besteed, dat er nu in één jaar meer geld aan te koste legde, als vroeger in zeven. Want nu waren het subjecten, en die kosten de armen altijd veel meer geld als de anderen, - de objecten zeker, - die eigen huishouding hebben, en dus den naam van hun eigen brood te verdienen.

Onder mijne treurigste pastoralia behoort het bezoeken der gevangenis. Schreef dante boven zijne hel de ontroerende woorden: ‘Die hier binnen komt, laat de hoop achter;’ boven die zware, met ijzer beslagene deur lees

{==300==} {>>pagina-aanduiding<<}
ik altijd: ‘Die hier ingaat, laat zijne eer en goeden naam achter.’ - Wel te verstaan, zoo hij die nog heeft. Want die oude boef, die de Prinsengracht wordt over geleid, en met eene tooneelvertooning van aandoening en demoed zijn' pet voor de borst houdt, waar de voorbijgangers, uit een instinkt van medelijden met den armen drommel, hun klein geld in werpen; - die oude boef heeft niets meer achter te laten, dan eene vrijheid, die hij niet weet te gebruiken. Hij stapt den drempel over, als de reiziger in den vreemde dien van het logement, waar hij eenigen tijd denkt te vertoeven; schudt zijne muts leêg in de hand, die nooit misgrijpt naar geld, en telt het met de oogen. Daarop vraagt hij met een' sarkastischen, uittartenden grijnslach naar zijne kamer.
Maar zóó was de arme weduwe er niet ingekomen, hoe schuldig zij ook wezen mogt. Meer dood dan levend was zij naar binnen gedragen. Dit vernam ik reeds spoedig, nadat de zware grendels achter mij waren digt geschoven en de oude bewaarder mij had aangediend. Een cipier is zuiver empirist in de menschenkennis. Hij weet dikwijls niet, waaraan hij het ziet; maar hij heeft zijne vaste kenmerken, waaraan hij den geroutineerden dief herkent: man of vrouw, bestemd om, na een half dozijn vonnissen, als de veteranen der bende, op het veld van eer, het stroo der gevangenis, te sterven. Onze waschvrouw was hem eene nieuwelinge in het vak voorgekomen; een van nature eerlijk wezen, dat eigenlijk in de vrije maatschappij te huis behoorde, en alleen door bijzondere omstandigheden, grooten nood of verleiding, bij de dievenbende was ingelijfd, even als somtijds een eerzuchtige arme door den honger der zijnen onder den bedelaarstroep verdwaalt, waar hij verlegen en angstig rond ziet.......Een herdershond van edel ras onder de wolven!
Deze voorloopige informatie stemde mij zachter. De

{==301==} {>>pagina-aanduiding<<}
oude bewaarder liet mij in eene weder van alle zijden gebarrikadeerde kamer. Kort daarop leidde hij eene vrouw binnen, in het sombere gevangenis-pak zonder masker onkenbaar. Daarop sloot hij ons te zamen op, na nog eens door de reet der deur geroepen te hebben: ‘Zult u maar bellen?’
Mijne geheele en zoo goed doordachte vermaning was tot één enkel woord ingekrompen, maar een woord, dat geheel eene levensgeschiedenis opriep uit het graf van 't verledene, om die tegenover een zoo diep treurig heden te stellen. Want toen zij daar met gebogen hoofd, onbewegelijk als een standbeeld, voor mij stond, kon ik niet anders dan haar met een' diep vorschenden blik aanzien, en zeggen: ‘Mina!’
De schuldige bedekte de oogen met hare handen, als vreesde zij, dat mijn blik haar doorboren zou. Toen snikte zij half luide, maar sprak nog geen enkel woord.
Ik moest wel beginnen, en bedacht mij nu, wat ik straks had willen zeggen. ‘Mina!’ was het: ‘Dat had ik nooit kunnen denken, u hier te zien! Zóó doet gij dan den naam van uw' braven man schande aan; stelende, om te knoeijen en te heulen met eene zedelooze dochter, den doorn van karels sterfbed....’
‘O zeg dat niet! zeg dat niet!’ viel de ongelukkige uit, en ligtte nu voor het eerst de handen van voor hare oogen, om te zien, of ik dat kon meenen: ‘In 's hemels naam zeg het niet, mijnheer. Ik heb slecht gedaan, 't is waar, en ik zal er voor boeten. Voor de wet heb ik geene verontschuldiging, en ik wil die ook niet hebben. Maar God weet, waarom ik het gedaan heb.’
‘En waarom dan?’
‘Mag ik 't zeggen?’ hernam zij, en fluisterde, als of die dikke muur een planken beschot was, terwijl zij eerst nog eens angstig in al de hoeken der kamer rond zag:

{==302==} {>>pagina-aanduiding<<}
‘Ja! ik wil het. U zult de eenige zijn, en 't geheim zal bij u veilig wezen. Maar als ik in de gevangenis sterf, zal ten minste iemand weten, dat ik niet zóó schuldig was. - Herinnert mijnheer zich ook het briefje van verleden jaar, het eenige, dat ik na mijn mans dood u geschreven heb?’
Ik bezon mij een oogenblik. Ja! 't was waar ook. ‘Het verzoek om zes gulden op het waschgeld in voorschot?’ vroeg ik.
‘Juist, en pieter is toen nog al hard en luid komen zeggen: “Mijnheer kan u geen' cent geven, voor gij het verdiend hebt. Mijnheer laat nooit voor gegeten brood werken.” - Zie! dat viel mij hard om de buren in het hofje, maar toch nog meer om de zes gulden. Mijnheer had dat zeker zoo hard niet bedoeld, en ik had ook beter gedaan met zelf te komen, en reden te geven, waarom ik die zes gulden zoo dringend noodig had. Maar ik deed het niet. Ik wilde, bij u vooral, de eer ophouden van mijn kind....’
‘Hoe? Zou zij het waarlijk geweest zijn, die alles gedaan heeft, en moet gij daar nu voor boeten?’ vroeg ik weifelend.
‘Neen, mijnheer! och neen!’ sprak mina haastig: ‘Ik alleen heb het kwaad gedaan, dat mij in de gevangenis bragt. Vertel toch niemand iets van cateau. Ik zal het wel lijden; maar wanneer zij in de gevangenis komt, is ze voor tijd en eeuwigheid verloren.’
‘Maar wat is er dan toch met cateau gebeurd? Vertel het mij gerust: ik zal er geen misbruik van maken.’
‘Het is dan nu ruim een jaar geleden. Ik was bij mevrouw een' dag aan huis strijken, en cateau zou op de kleinen passen. Maar toen ik te huis kwam, vond ik haar niet, en hare beide kameraden waren ook weg. Radeloos liep ik zoeken, en hoorde eindelijk van een' meêlijdenden agent, dat alle drie, mooi opgeschikt, de komedie

{==303==} {>>pagina-aanduiding<<}
waren ingegaan. Daar zat ze nog, maar ik zat in mijn kamertje en weende. Eindelijk stond ik moedeloos op, en wilde ik een wasch in het water zetten, dien ik heden gekregen had. Ze was van de Barones kennewy, en die is uiterst stipt op hare zaken. Maar het was, of ik door den grond zonk van schrik, toen ik acht keurige linnen lakens miste. Mijn eerste gedachte was aan dieven, maar dat was onmogelijk. Toen kwam mij cateau in de gedachte. Zij was er slecht genoeg voor, maar zoo iets had ze toch nog nooit gedaan. Mij, mij alleen had ze nog bestolen, reeds bij 't leven van haar vader; een vreemde nog nooit. Toch kon het haast niet anders wezen. Ik doorzocht dan haar daagsche kleedje, dat zij had uitgetrokken, om het beste aan te trekken. En waarlijk, ik vond ze, de lomberdbriefjes. Toen schreef ik aan u, maar het was te vergeefs. Ik had ook zelf moeten komen, en het u alles toevertrouwen: gij zijt altijd zoo goed op ons geweest.’
Het was gelukkig, dat de arme vrouw 't zelf zeide: want ik vond op dat oogenblik juist niet, dat ik zoo bijzonder goed geweest was, de eenige maal, dat karel of zijne weduwe mij op die wijze iets gevraagd hadden. Maar dat kwam van mijn principe, om nooit geld uit te leenen! - Zij vervolgde:
‘Ik zat dan, toen pieter uw boodschap gebragt had, den volgenden morgen, met de handen in den schoot. Cateau had het zoo schaamteloos mogelijk bekend. “Het was eene afspraak, en een jong mensch moest toch iets hebben. Ik hield haar ook zoo kort!” - Van het geld was niets meer over als enkele centen, en dan nog de veren op den hoed, valsche bellen in de ooren en ringen aan de hand. Toen ik haar nog eens vroeg, waarom zij mij en al de kinderen zoo diep ongelukkig had gemaakt, riep zij op ligtzinnigen toon uit: “Kom, kom! er komen

{==304==} {>>pagina-aanduiding<<}
waschten genoeg, om het een met het ander te lossen, en ik zal u wel druk helpen werken, om er gaauw door te komen. 't Is nu niet anders.”
En dat was waar ook: het was niet anders; en bij de luidruchtigheid van cateau, als zij wat hard bestraft of gekastijd werd, moest ik alles nog op zijn zachtst aanleggen, om de buren in het hofje.
Ik zag mijn huisje rond. Schoon ik nu zoo tamelijk mijn brood had, was ik door de laatste ziekte van mijn' man zóó uitgeput, dat er niets meer te vinden was, of 't was lomberdvrij. De waarde van een' daalder zocht ik nog bij een. Voor het overige moest wel, als ik de zaak bedekken wilde, het waschgoed van u en anderen worden aangesproken.
Van dat oogenblik af was de zegen uit mijn huis geweken. De lomberd is de kanker. Zware intrest, gedurig uit- en inbrengen, en soms centen aan een oude vrouw in de buurt, om niet te dikwijls zelf of door mijne dochter verdacht goed te plaatsen; en dan nog gedurig ongenoegen met mijne klanten en schade aan het goed. Ik heb nooit zulk een half jaar beleefd, in al onze ellende. 's Nachts de eene bange droom vóór en de andere na. Over dag nieuw verdriet van cateau, en voor alle menschen een neêrgeslagen oog. Zondags stond mijne plaats in de kerk leêg, en door de week bleef mijn bijbel gesloten. Ik had maar ééne gedachte meer: er nog eenmaal uit te komen!
Zoo ver had ik het toch met sparen en honger lijden gebragt, dat er nog maar twee gulden ontbraken. Zes weken lang zwoegde ik daarvoor nacht en dag; maar 't ging niet: er was geen zegen op mijn werk. Dan moest het jongste kind, dat vaders borst heeft, sago en arrowroot eten, en dan weder brak een tweede de melkkan of trekpot. En toen ik eindelijk weêr tien stuivers bij een

{==305==} {>>pagina-aanduiding<<}
had, kwam de koffijvrouw mij dreigen, om cateau aan te geven, die geld bij haar gestolen had. Ik kon haar immers voor acht en dertig centen niet naar het spinhuis laten brengen?
Juist kwam er eene wasch van de Barones kennewy, en de uwe moest volstrekt gelost worden. Ik wist, dat ik verkeerde lakens mede gaf; de uwe had ik niet. Den volgenden morgen werden zij geruild. Het was een waagstuk, daar ik zelf voor beefde. Van de Barones wachtte ik althans geen uitstel, en als ze wat merkte, geen genade. Heeft de oude vrouw, die haar nog al mooi kon praten, wat uit den mond laten vallen? Ik weet het niet; maar wel, dat de Barones zelve veertien dagen later met haar rijtuig voor 't hofje stil hield, en den knecht bij mij naar haar wasch liet kijken; en toen hij die niet vond, en ik ze den volgenden morgen ook niet kon terug brengen, omdat Mevrouw mij uw goed niet op den gewonen tijd zond, maar eerst er over spreken wilde....’ Hier stotterde de ongelukkige. ‘Och mijn arme, arme kinderen!’ riep zij op eens snikkende uit.
Ik weet niet, of een ander, in mijne plaats, eene treffende strafpredikatie over het achtste gebod zou bij de hand gehad hebben; maar ik weet wel, dat ik ze niet had, en maar rond keek over het donkere, zware eikenhout, als of ik hier of daar een troostwoord op de wanden lezen moest. Eindelijk sprak ik verschoonend: ‘Mina! leugen en bedrog en diefstal is altijd strafbaar; maar de regter zal hier toch wel verschoonende omstandigheden in aanmerking nemen.’
‘O neen, neen!’ riep zij angstig uit: ‘Dat van cateau mag niemand weten, niemand dan gij. Ik zal alles dragen, al was het alleen voor mijn straf, omdat ik vroeger zoo trotsch op dit kind was.’
Mijn gesprek liep ten einde. De geschiedenis doet het ook.

{==306==} {>>pagina-aanduiding<<}

Mina werd voor twee jaren veroordeeld. Om haar goed gedrag wierd de tijd nog wat verkort. Maar kort of lang, dat was 't zelfde: ‘zij had gezeten.’ De buren in 't hofje konden niet verdragen, dat zij weder in eene zoo fatsoenlijke buurt kwam wonen. Zij kon dus geen huis met een bleekje krijgen. En waartoe was haar dit ook noodig? Niemand vertrouwde haar toch het waschgoed meer toe, nadat ‘zij had gezeten.’ Intusschen verzuimde het armbestuur niet, haar de vier kinderen terug te zenden, wel doorvoed en goed gekleed, maar zonder brood er bij. Cateau, die vrij wilde blijven van de armvaders, en die men ook begreep, dat wel haar' eigen' kost waard was, - cateau was in eene dienst gegaan, die ik niet noemen zal.
Sedert dien tijd lijdt dus eene weduwe met vier kinderen koû en naaktheid en honger, elken langen en bangen winterdag. Eene aalmoes wordt haar nog wel eens toegeworpen, maar een aalmoes is als water in de koorts: de dorst in de koorts en de honger in de armoede keert dubbel terug. Mijne vrouw heeft voor mina geen werk genoeg, en kan ook eene andere weduwe niet verstooten, die in hare plaats is aangenomen. Ik zoek nog altoos, - waarde lezer! help mij eens zoeken! - ik zoek nog altoos een edeldenkend christelijk hart, dat zich over dit ééne kan heen zetten, en 't ook tegenover anderen durft vol te houden: - dat ééne: ‘Zij heeft gezeten.’

Mijne goede bejaarde vriendin was, onder 't voorlezen, meer dan ééne traan in de oogen geschoten, en soms trilden hare gelaatstrekken, als van een' inwendigen strijd; - den zwaarsten bijna voor een' Christen, die zoo hevige hartstogten niet meer heeft: den strijd tegen hare eigene principes. Toen zij nog geen woord sprak, brak ik het

{==307==} {>>pagina-aanduiding<<}
pijnlijk stilzwijgen af met de woorden: ‘Zie daar mijne vertelling naar 't leven en de waarheid. Mag ik u, als ze gedrukt is, een afdrukje er van zenden, als quitantie voor het geen gij mina breinders hebt toegedacht?’
‘Goed, goed! Hier is dan het muntje. En....laat morgen ochtend de vrouw eens bij mij komen. 't Is de zelfde mina zeker? De betrekking is nog niet begeven. Gij moet nu toch eenmaal uw' zin hebben. Ik zie het wel. Nu is immers aan uw drievoudig verzoek voldaan?’
Ik nam dankbaar de hand der vrome matrone, en kuste die. Onze harten hadden elkander verstaan.


{==308==} {>>pagina-aanduiding<<}

XII.

Lidevina.

Uit de herinneringen van een' ouden royalist.

In het laatste jaar der vorige eeuw beyond ik mij in de gevangenis van eene Fransche provincie-stad, en niet voor de eerste maal. Ik begin terstond met den tijd hierbij aan te geven, omdat mij dit het blozen bespaart. 't Was nog een dier treurige jaren van bloedige staatsomwenteling, waarin de zon der achttiende eeuw zoo droevig onderging. Maar over mij zelven en wat mij daar gebragt had, zal ik niet spreken. Ook van den cipier en zijne vrouw beb ik weinig: te verhalen, ofschoon beiden zoo welwillend en zacht voor ons waren, als dit tijd en plaats toeliet, zoo dat ik nog dikwijls en gaarne aan hen denk.
De cipiersvrouw - om tot mijne eigenlijke hoofdpersoon te komen - was zwak en bijna altijd krank. Daardoor had zij, voor de huiselijke dienst, tot plaatsvervangster eene oude vrouw, van wie ik nu eigenlijk spreken wilde, schoon hare gechiedenis bijna te eenvoudig is om te verteilen.
Lidevina was acht en zeventig jaren oud; maar dit verbinderde haar niet, levendig te zijn, bedrijvig, ijverig, ja! geheel en al als of zij eerst kortelings de vijftig achter den

{==309==} {>>pagina-aanduiding<<}
rug had. Zij had bij den ernst van haren leeftijd nog menig maal de vrolijke invallen der jeugd; en nog altijd staat haar beeld voor mij, met het keurig witte en nette mutsje, het zwarte en enge lijfje, en niet het minst den zwarten fluweelen band, daarover heen geslingerd, en waaraan een zilveren hartje bevestigd was. Dit was het echter niet, wat er aan hoorde; maar zij waagde 't niet meer, de arme oude, om het kruis te laten zien, dat vroeger hier gehangen had, en waarom het bandje zelf haar nog lief gebleven was. In die dagen toch was de godsdienst eene misdaad; maar zeker bewaarde zij het kruis getrouw, en droeg het waarschijnlijk op haar hart, onder het wollen boetkleed der gevangenis, dat zij zoo weinig verdiende.
Van den beginne af kon ik mij dan ook niet voorstellen, dat lidevina hier zou wezen, om een of ander misdrijf te boeten. Niemand was, gelijk zij, als 't ware geboren, om anderen gelukkig t ewaken of ongelukkigen te troosten. Haar voorkomen zelf maakte reeds een gunstigen indruk; haar gezonde blos en hare fijne, ofschoon nu uitgegroefde trekken getuigden van eene vroeger innemende schoonheid, Wanneer in het binnenste der gevangenis, de hel der ware booswichten, een oproer ontstond, en de boeven elkander met hunne ketenen sloegen of de bebloede bajonnetten met de ijzeren vuist terugkaatsten, vast besloten, om liever te sterven dan zich over te geven, dan zond men geene soldaten meer in het donkere kerkerhol: men liet er eenvoudig lidevina heen gaan, en in weinige oogeublikken kwam alles tot rust.
In haren vromen en gezegenden arbeid word onze goede oude bijgestaan door Karen kleinzoon. Peter was een jong mensch van twee en twintig jaren; tenger van ligchaam, maar gednldig en moedig. Geene moeite spaarde hij, om ons de verveling weg te nemen en ons lijden te verzachten. Toch was hij, zelfs in de gevangenis, gees persoon van

{==310==} {>>pagina-aanduiding<<}
gewigt. Door zijne grootmoeder kreeg hij hier eerst in onze schatting zijne ware plaats, die anders in niets meer bestond, dan dat hij den eigenlijken gevangen-bewaarder tot hulp was toegevoegd; - welke post, - indien men het zoo noemen mogt! - hem nog wel als eene bijzondere gunst, om zijn goed gedrag, was toevertrouwd, zoo als ik eerst later bemerkte.
Ik voor mij gevoelde van den beginne af, nog meer dan de anderen, mij tot peter getrokken, door de overeenkomst van onzen leeftijd, die inzonderheid in het ongeluk nog sterker boeit. Van daar, dat ik hem ook naauwkeuriger gade sloeg. Wanneer bij zijn' ingespannen arbeid zich, zonder dat hij het zelf bemerkte, zijne borst ontblootte; - het zij hij een' kranke hielp dragen of verzorgen, of ons ellendig leger door eenige handen frisch stroo zocht te verbeteren; - had ik een en ander maal opgemerkt, hoe de band van een scapulier daar over hing, zoodat ook bij hem in zijne godsdienst zijne misdaad scheen te bestaan. Geheel zijn voorkomen drukte dan ook het geloof uit, dat God hem tot vernedering en onderwerping had uitverkoren, en 't hem was opgelegd, daarin zijn heil te zoeken.
Onze kamer werd gewoonlijk door peter, dien wij allen lief hadden, geopend, en wij zagen hierin eene dier beschikkingen, die van de welwillendheid van den concierge getuigden: want de dagelijksche morgengroet van den vromen jongeling scheen ons over den ganschen dag een' zekeren stillen zegen uit te storten. Eens werden later en ruwer, zonder er op te letten, of wij ook uit een' gerusten slaap zouden opschrikken, de grendels los geschoven. Wij bemerkten hierdoor terstond, dat er een andere gevangen-bewaarder werkzaam was. Deze heette nikolaas, en was in den grond een goed man, van wien het mij al spoedig voorkwam, dat hij zijne ambtspligten

{==311==} {>>pagina-aanduiding<<}
slechts met een' zekeren tegenzin waarnam. Hij wist het echter zoo ver te brengen, dat hij den oppervlakkigen beschouwer omtrent zijn natuurlijk gevoel geheel op den dwaalweg bragt. Want hij had zich geoefend in het gebruik van de diepste en hardste toonen van zijne stem. Het was hem daardoor eene gewoonte geworden, bijna altijd ruwe en dreigende woorden te spreken; die hij nog harder zocht te maken, door met geweld zijne sterke wenkbraauwen zamen te trekken, hoewel de natuur die niet scheen bestemd te hebben, om ruwen toorn uit te drukken. Daar deze kunstgreep hem veel zelfoverwinning kostte, waren zijne antwoorden steeds het hardst en ruwst, wanneer hij ons den rug toekeerde. Op zekeren dag verraste men hem, terwijl hij het leger van een' stervende met zijne tranen bevochtigde; en terstond beklaagde hij zich, dat men hem snuif in de oogen geworpen had.....Men mogt het nu eenmaal niet gelooven, dat hij medelijden gevoelen kon. Ik heb meer gevangen-bewaarders gekend, die hem gelijk waren. De menschen zijn doorgaans òf niet zoo braaf, òf niet zoo boos, als zij schijnen willen.
‘Waar is peter?’ vroeg ik, terwijl ik mij op den rand van mijne kribbe neder zette.
‘Peter? peter?’ antwoordde hij op bitsen toon: ‘Altijd vraagt men naar peter. Wat doet hij u dan, dat anderen ook niet voor u doen? Brengt hij u iets beters, dan water en brood? Daar is de waterkroes; daar is het brood! En wanneer gij van peter iets verlangt, - hij zit dáár binnen gevangen van daag.’
‘Peter gevangen? Onmogelijk! en wat heeft hij dan misdaan?’
‘Weet ik, wat hij misdaan heeft? Gaat het mij aan, wat hier dezen en genen wedervaart? Misschien heeft hij eene deur te vroeg geopend of te laat gesloten; mis-
{==312==} {>>pagina-aanduiding<<}
schien een brief, eer die boven gelezen was, den een of ander hier beneden toegestoken, of te veel toegegeven aan u of aan de anderen - hij is er ten minste wel in staat toe!’
Ik behoef hier naauwelijks bij te voegen, dat nikolaas zich gaande weg omkeerde bij het spreken.
‘Dat is schandelijk!’ zoo viel ik hem in de rede: ‘Ja, schandelijk is het! Wanneer de overheid dat wist, zou zij zulk een misbruik van magt gestreng straffen. In het donkerste van den kerker gezet te worden, zoo als gij zegt, dat is eene regt harde straf; en zonder vonnis mag zulk een gruwel aan een' vrij mensch niet gepleegd worden. Wat zoudt gij er van zeggen, wanneer men het u deed? Ik zeg u, dat het schreit om wraak!’
‘Ei wat?’ antwoordde nikolaas, terwijl hij mij dit maal vast aanzag: ‘Hieldt gij misschien uw' vriend peter voor een' vrij man; die, gelijk ik, heden avond zijn loon vragen en dit huis verlaten kan? Hij is een gevangene, even als gij! Alleen met dit onderscheid, dat wanneer gij morgen voor het gerigt verschijnt, de regtbank volkomen vrij is, om u los te laten; maar peter heeft nog dertien jaren te goeds, wijl hij er eerst zeven hier heeft doorgebragt. En voor die dertien jaren kan men hem naar de galeijen zenden, wanneer het de heeren goed dunkt; daar 't hier zijn lustslot is, waar hij door eene bijzondere gunst vertoeft. Ik geef u toe, dat zulk een lot hard is, maar wat wilt gij anders? Peter was ter dood veroordeeld, en hij had den ouderdom nog niet, om geguillotineerd te worden, even als zijn grootje er te oud voor was.’
De guillotine en de galeijen! En dat deze zachte, brave jongeling en die lieftallige oude! Ik begreep wel, dat het weinig baten zou, wanneer ik nikolaas meer vroeg; en ik spande dus zelf al mijn denkvermogen in, om eene of andere geschiedenis te verdichten, die met de guil-
{==313==} {>>pagina-aanduiding<<}
lotine en de galeijen zou eindigen, en waarbij deze twee braven de hoofdpersonen waren. En als weder de grendels waren toe geschoven, was 't mij altijd nog, als of ik de grove stem van den gevangenbewaarder hoorde: ‘Weet ik het? Gaat het mij aan, wat een ander overkomt? Hij moest eigenlijk op de galeijen zitten of al lang geguillotineerd wezen; maar hij was te jong.’
Werkelijk moest ik - zoo als nikolaas onwetend voorspeld had - den volgenden dag voor het geregt verschijnen, en werd met negen tegen drie stemmen vrij gesproken. Men zal zich niet verwonderen, wanneer ik er bijvoeg, dat zelden de uitslag eener stemming mij meer intresseerde; en toch was mijn eerste gedachte, niet mijne eigene vrijheid, maar het lot van peter en lidevina.
Ik was nu beter in de gelegenheid, om hunne geschiedenis na te vorschen. Zij was, in die dagen ten minste, eenvoudig en gewoon. Een hoogbejaarde priester, die zijn leven voor zijne roeping veil had, nam in het jaar 1793 zijne toevlugt tot dit kleine gezin, om van uit hunne woning zijne kudde op te zoeken en haar de vertroostingen der godsdienst uit te deelen, die toenmaals voor zoo misdadig werden gehouden. Hij werd bij de uitoefening van zijne ambtspligten gegrepen, en stierf den dood van een' martelaar der oude christen kerk. Zijne kleine dorpsgemeente verdedigde hem tegen zijnen wil, met den wanhopigen moed, dien steeds eene vervolgde godsdienst inboezemt. Zestien zijner getrouwste aanhangers werden insgelijks gevangen genomen; en veertien van hen stierven op het schavot van hunnen biechtvader, na zijn' laatsten zegen ontvangen te hebben. Lidevina was boven de zeventig, haar kleinzoon onder de zestien jaren oud; en naar de juiste opmerking van nikolaas, had de eene een' te hoogen leeftijd, en de ander nog niet de jaren, die er gevorderd werden, - om geguillotineerd te

{==314==} {>>pagina-aanduiding<<}
worden! Daarom bevonden zich nu beiden voor twintig jaren in de gevangenis: eene meer dan zeventigjarige voor twintig jaar!!
Intusschen was bonaparte terug gekeerd. Bonaparte, de reus der omwenteling, die regt en orde herstelde; maar ze niet op onvergankelijke grondzuilen kon bevestigen, daar hij zich zelven en zijn geslacht stelde in de plaats van zijn vaderland. *) Intusschen werd toen menig vonnis uit de dagen des bloeds herzien. Ook lidevina en peter ontvingen van oude bekenden veel belangstelling; en ik niet het minst deed voor hen, al wat ik vermogt. Zoo dra ik nu de herziening van hun vonnis, behoorlijk geteekend en gezegeld, in handen had, ijlde ik naar hen toe, tien maal gelukkiger dan toen ik hen op den dag van mijne vrijspraak verliet: - want ik had nu voor lidevina en peter de vrijheid in mijne hand, de vrijheid, die naar eene vroegere uitspraak hun nog voor vele jaren, en aan de oude vrouw wel voor altijd zou onthouden zijn.
Het was tusschen drie en vier ure na den middag, en een heerlijke voorjaarsdag, gelijk men die in Fransche Comté menigmalen reeds in April heeft. Het uur van uitspanning voor de arme gevangenen was dus nog niet geheel voorbij; en zij verkwikten zich op de binnenplaats in de koesterende zonnestralen, om straks weder in den treurigen kerker te worden opgesloten.

{==315==} {>>pagina-aanduiding<<}

Juist in de laatste minuten van het uur, dat hun ten minste eenig denkbeeld van vrijheid gaf, vloog ik onstuimig den hof binnen. ‘Gij zijt vrij!’ riep ik uit, terwijl ik beurtelings peter en lidevina omarmde. Het kostte mij moeite, mij door hen te doen verstaan; maar al de overigen hadden mij zeer goed begrepen, en de tranen op de wangen dezer ongelukkigen, - tolken van een diep geroerd gemoed! - waren de beste verklaring van mijne woorden. Zij werden achtervolgd door eene diepe stilte, een drukkend en somber zwijgen; en nu bleek het, dat ook in eene gevangenis, die men sedert zeven jaren bewoont, er nog andere en zachter ketenen te verbreken zijn. Lidevina sloeg een oog vol liefde op de vrouwen, inzonderheid op de zwakke en oude, of die eerst kortelings hersteld waren van een ziekbed, waarop zij ze met moederlijke zorg had verpleegd en tot geduld en berouw gestemd. Zij deed eenige schreden door haar midden heen, en stond eindelijk stil voor een' neêrgebogen grijsaard, wien niet alleen de last der jaren, maar ook de aandoening over het geen hij daar vernam, aan zijne zitplaats scheen te ketenen en bijkans te verpletten. ‘Ach, george!’ sprak lidevina tot hem: ‘Wie zal u uwe soep brengen, als ik weg ben, en u leiden in de open lucht?’ Zoo deed zij nog menige vraag en wilde nog menig woord van afscheid spreken, toen zij op eens zich omkeerde, als door een rasch besluit aangegrepen, mij de hand drukte en vroeg: ‘Zoo ben ik dan waarlijk vrij?’
‘Ja, lidevina!’
‘En ik kan nu, wanneer ik wil, met u en peter deze gevangenis verlaten?’
‘Ja zeker!’
‘En gij zult mij wel naar de heeren Direkteuren willen brengen, en mij het huis wijzen van onzen geneesheer?’
‘Zoo als gij wilt, lidevina; en ik zal u daarbij ook

{==316==} {>>pagina-aanduiding<<}
de kerk laten zien, die nu binnen kort weder geopend wordt.’
‘Alles regt goed, mijn vriend! Maar dan ook, wanneer ik maar zeker was, dat ik de gevangenis niet tot last zou wezen....’
De vrouw van onzen cipier, die ook zigtbaar aangedaan was, maakte eene onwillekeurige beweging, als wilde zij haar van een onbezonnen besluit terug houden; maar met een' vriendelijken lach voer lidevina voort, terwijl zij nog een' enkelen traan haastig met de hand afwischte: ‘Neen! laat mij begaan; ik ben nog zoo oud niet, of ik kan nog wel menige dienst bewijzen. Gaat gij nu maar gerust naar binnen, vrienden! want het slaat daar vier uur. Morgen zien wij elkaâr terug. Zeker, ik wil dit huis niet verlaten! - Waar heen zou ik dan ook gaan,’ voegde zij er vragend bij: ‘om nuttiger of gelukkiger te zijn? Daar is geen huis, geen dorp, geene familie meer, waartoe ik behoor. Wat peter betreft, dat is wat anders! Hij is nog knap en vlug; en wat het meest van alles zegt, vroom en godvruchtig. Wanneer de menschheid tot het goede is terug gekeerd, zoo zal mijn arme jongen misschien in de maatschappij nog regt gelukkig kunnen worden. Kom hier, mijn kind! ik wil u zegenen en vaarwel zeggen; en dan bid ik, dat men de oude lidevina hier houde.’
Peter had nog niet gesproken; hij scheen in ernstig nadenken verdiept, en verlegen, of hij zijn stilzwijgen zou afbreken. Nu eindelijk kwam hij, door de oude vrouw geroepen, tot haar, maar sprak beslissend: ‘Neen, lieve grootmoeder! Ik heb meer malen nagedacht over het beroep, dat ik kiezen zou, wanneer mijn straftijd ware afgeloopen. Gaarne zou ik priester geworden zijn; maar ik had toch geene gelegenheid, om daartoe de noodige kennis op te zamelen. En is het priesterambt eene verhevene betrekking, ook de gevangen-bewaarder heeft hei-
{==317==} {>>pagina-aanduiding<<}
lige pligten te vervullen; diensten, die de Heer rekenen zal, als aan Hem bewezen. En - is het niet zoo? - nikolaas kan toch zijn werk niet alleen af, en hij weet, dat mijn mededoogen met een lijden, dat ik zelf al zoo vroeg ondervond, mij nooit in trouwe pligtsbetrachting gehinderd heeft. Tot deze dienst heeft God zelf mij opgeleid. Als men ook mij hier houden wil, mag ik er mij niet aan onttrekken.’
De gevangenen waren intusschen in stille hoop heen gegaan. Nikolaas behoefde dus zijn natuurlijk gevoel niet meer te onderdrukken. ‘Blijf, blijf, mijn vriend!’ zoo riep hij uit, terwijl er heete tranen over zijne wangen vloeiden; en ook de cipier, tot een teeken, dat hij voor zich er in bewilligde, knikte goedkeurend.
‘Niet waar?’ zeide peter op eens, terwijl hij zich tot mij wendde: ‘In mijne plaats zoudt gij even eens gedaan hebben?’
‘Ja, mijn vriend!’ antwoordde ik langzaam: ‘wanneer ik er ten minste den moed toe had gehad.’ - Ik had eigenlijk moeten zeggen: ‘als ik zulk een kinderlijk vroom hart had als gij;’ maar dat wilde er niet uit. Later dacht ik dikwijls, - en 't was ook weêr zoo een halve verontschuldiging, - of niet de meesten, even als ik, liever buiten de gevangenis iets voor de gevangenen zouden doen, en voor de armen, zonder er zelf gebrek of ongemak voor te lijden. Wij menschen willen nog wel eens iets doen en iets geven, vooral waar de menschelijke ellende zoo zeer in 't oog springt, maar - zich zelven geeft men niet ligt!
Lidevina en peter verlieten, - met goedkeuring van de directie, - de gevangenen niet meer. Zij wijdden zich voor geheel hun leven aan de verpleging dier ongelukkigen, wier lotgenooten zij zoo lang geweest waren. En zij vroegen daarvoor niet meer dan het hoogst noo-
{==318==} {>>pagina-aanduiding<<}
dige onderhoud, maar boven al de goedkeuring van Hem, wiens getrouwe dienst, - al was 't dan ook onder vormen, die gij misschien bijgeloovig noemen zult, - hen in deze plaats van ellende gebragt had. Want hier hadden zij zijn woord leeren verstaan: ‘Ik ben gevangen geweest, en gij hebt mij bezocht: gaat in in de vreugde mijns Vaders! Want wat gij aan één mijner minste broeders of zusters zult gedaan hebben, dat hebt gij mij gedaan.’



{==III==} {>>pagina-aanduiding<<}

    
{== afbeelding 
        	==} {>>afbeelding<<}
    

    
Achter de schermen.


{==IV==} {>>pagina-aanduiding<<}

Van vele boeken te maken is geen einde.



De Prediker.


{==1==} {>>pagina-aanduiding<<}

I.

Achter de schermen.

1.

Een woord vooraf.

Ik herinner mij nog levendig, hoe ik in mijne kindsche dagen voor het eerst in de komedie was. Het schitterend lamplicht, de blinkende schoonheden en forsche helden, de hevige exclamaties en gesten et cetera: - dat alles hield mij zóó niet opgetogen, of de wensch in mij sprak nog luider, om eens op dat tooneel te staan, waar zoo treffende gebeurtenissen plaats hadden; om in die huizen en bosschen door te dringen, die nog zoo veel geheimzinnigs verborgen hielden; om al die helden en die schoonheden van nader bij te leeren kennen: - met één woord, om eens goed achter de schermen te zien. En ik wil wel weten, dat dit in later jaren, op het groote schouwtooneel der wereld, mijn zwak gebleven is, tot heden toe.
Daarom duid ik het niemand ten kwade, als hij ongelukkig met de zelfde kwaal behebd is. Zoo bij voorbeeld kan ik het u, mijne lezers, niet ten kwade duiden, wanneer gij gaarne eens zoudt willen weten, waar al die geregten van daan komen, die dagelijks, wekelijks, maande-
{==2==} {>>pagina-aanduiding<<}
lijks en jaarlijks onzer Nederlandsche burgerij worden opgeschept, onder den naam van periodieke lektuur, en waaraan wij, zoo goed wij kunnen, ook al mede werken; gelijk dan ook vrij wat in deze en de vorige Verzameling er zijne geboorte aan te danken heeft.
Ik gevoelde mij nu eens regt gestemd, om aan die begeerte te voldoen, en dus ook u, mijne lezers! even achter de schermen te laten zien. Ik moet er echter met vriendelijken aandrang het verzoek bijvoegen, dat niemand, die mij in een of ander Tijdschrift of Jaarboekje ontmoeten mogt, zich nu inbeelde, achter onze schermen te zien. 't Zou mij fraai staan, zoo vele bevriende en vriendelijke redakteurs en uitgevers aan de kaak te stellen, en mij zelven daarbij! Neen, al is er waarheid in deze potloodschetsen, nog meer fantasie is er in, die zich zoo ver mogelijk buiten mijn' eigen' levenskring heeft geplaatst, zoodat men er geen enkel beeld in herkennen zal.
Maar eer ik het gordijn ophaal, en den gewigtigen stap met u op de planken doe; (dit is immers de kunstterm voor acteur en beul?) - zoo moet ik u nog inwijden in de eerste beginselen der wetenschap. Daar behooren dan drie takken der menschelijke en maatschappelijke werkzaamheid toe, om iets consumabels daar te stellen. Vooreerst de landbouw, die de grondstof oplevert; vervolgens de industrie, die ze bewerkt; en daarna de koophandel, die ze aan den man brengt. Nu draagt de zaak onder ons maar andere namen. Den landbouwer noemen wij schrijver, den fabrijkant redacteur en den groothandelaar uitgever. Zijn wij dan bij deze drie heeren geweest, zoo hebt gij geen klagen, en ik heb u geheel achter de schermen rond geleid; - de kleinhandelaars, anders gezegd boekverkoopers, hebben hunnen winkel aan de straat: gij kunt er zelve ingaan.


{==3==} {>>pagina-aanduiding<<}

2.

De schrijver.

Op - ja! op een kamer of op een' zolder; ik weet waarlijk niet, hoe ik het ding noemen moet, zoo als trouwens het classificeren der zaken al dikwijls moeijelijk valt in deze wereld; - op een kamer of zolder dan, zit de heer abraham elziger. Het zolderachtige verraadt zich in de roode pannen boven zijn hoofd, en de ongeschaafde planken onder zijne voeten, terwijl zelfs in een' afgelegen' hoek een droogrek, vuur- en waschmande en andere zoldermeubelen meer, daaraan denken doen; maar aan de andere zijde heeft ook weder een beschot met eene deur er in, en eene tafel met twee matten stoelen voor het zoldervenstertje, het vroeger onbekende idée van kamer op deze verdieping gebragt.
Nu dan, op deze zolderkamer, bij die tafel en op een van die stoelen zit de heer abraham elziger, in letterkundige overpeinzingen verzonken. Vóór hem liggen eenige boeken, Duitsch en Hollandsch door een, en vlak vóór hem een' groot, half beschreven blad papier. Maar helaas! de gewone vlugheid is van zijne vingeren geweken! De regter-wijsvinger zweert, en heeft een linnen omkleedsel aan, met een draadje, bij wijze van gordel, omwonden. Deze vinger steekt regt vooruit, als een boegspriet, terwijl de duim het met den volgenden vinger over een stalen pen zoekt eens te worden, die zij te zamen maar niet kunnen regeren. Wat vóór hem ligt, zijn dan ook hanepooten, bij zijn gewoon keurig schrift. Maar iets ergers kwelt hem. Het is, als of zijne denkbeelden met de stalen pen wankelen, als of zijn dichtader zweert, even als de wijsvinger.

{==4==} {>>pagina-aanduiding<<}
Vergeefs wischt hij gedurig met zijn' kalen bruinen huisjas den inkt, als of het daaraan lag, van de pen; vergeefs steekt hij de vijf gezonde vingeren van de linkerhand stijl regtuit door de dunne bosjes haar, die zijn kruin versieren, of wrijft zich den vooruit stekenden haviksneus, en drukt met de vlakke hand het gerimpelde voorhoofd.....Vergeefs Hij schrijft wel, maar schrapt ook telkens weêr, om het onleesbare nog onleesbaarder te maken. Eindelijk staat hij op en stapt met groote schreden het vertrek op en neêr, met klimmende geestdrift declamerende:

‘Daar 't huislijk heil zijn zie] verengelt 
En stille vrede om hem zweeft -’ 

Bof! - daar is hij op eens in zijne vaart gestuit. - Lezer! hebt gij wel eens een sleperspaard gezien, dat met alle kracht tegen eene brug oprent, den kop gebukt, de spieren gespannen, den rug trillende onder de zweep, - en toch altijd weder ademloos op de zelfde plek stuit, die het al meer dan eens in vollen draf bereikt heeft? Wel nu, dan hebt gij het beeld voor oogen van den armen dichter. Al stappende op de maat, reciteert hij den eersten regel en verheft vooral de stem bij het woord verengelt; dan volgt de tweede, met een' bevalligen zwaai van den zwerenden vinger geaccompagneerd; maar ja wel! bij het woord zweeft staat hij onbewegelijk met de uitgestrekte hand, en slaat vergeefs zijn smachtend oog naar den hemel van pannen, om straks weder de zelfde dichterlijke wandeling van voren af aan te beginnen.
Juist doet hij het voor de zesde maal, en hoort door zijne poëtische spanning een luid gestommel en gemompel op den trap niet, en is weêr aan den stillen vrede, als met een' driftigen voet de deur wordt open gestooten, en Mejufvrouw engelina elziger binnen treedt of liever binneu stormt. Zij schommelt van dikte, en ziet heden

{==5==} {>>pagina-aanduiding<<}
nog rooder dan rood; in de eene hand heeft zij een bord met een' boterham, en in de andere een' kom koffij; en juist op het woord zweeft valt zij met een' geweldigen schreeuw uit: ‘Dat mag de drommel vast houden!’ En ziet! de kom met kokend heete koffij valt op den grond. - Hoe? - Dat behoef ik wel niet te zeggen. Daar staat nu de dichter verplet, en daalt op eens van den hoog poëtischen tot den weemoedig prozaïschen toon: ‘Zuster, zuster! wat doet gij daar? Het is mijn beste kommetje!’
‘Ja, best of niet; waarom roept gij ook zoo: “engel, engel!” Keulen en Aken is niet op éénen dag gebouwd. Gij, geleerden, zijt ook zoo ongeduldig. Gij roept, en ik haast mij al mijn best. Pas heb ik uw' boterham klaar, of daar wordt weêr geroepen. Ik schenk uw koffij in, nog eens! Het schoteltje kan ik niet vinden, en hoor weêr twee maal roepen, en loop in haast den trap op.....Of ik mijn vingers heb gebrand! Ik zet het u, een kommetje vast te houden, dat boordevol is, als de kokende koffij u langs de vingers druipt!’
‘Nu, nu, wees bedaard, zuster engelina! Ik zal u alles verhalen. Maar is grietje t'huis?’
‘Ja wel. Maar wat wilt gij van 't kind?’
‘Even een boodschap: naar vriend staaf, niet verder.’
En aangezien zaken voorgaan, werden nu de scherven, de troebele waterplas en het koffijdik zoo lang met rust gelaten, en een haastig briefje geschreven, waarmede een klein en mank loopmeisje den trap af en het huis uit stommelde. Hierop, nadat met een' stillen zucht het corpus delicti was opgeruimd, zetteden abraham en engelina elziger zich op de twee eenige stoelen neder, en werd het volgende gesprek op een' plegtigen toon geopend:
‘Ik ben u nog de verklaring schuldig, zuster engelina, van mijn' herhaalden uitroep, waaronder helaas mijn kommetje bezweken is! Weet dan, dat ik met een gedicht

{==6==} {>>pagina-aanduiding<<}
zoo ver gevorderd was, dat alleen het laatste couplet nog de twee slotregels behoefde, en daarvan moest de eerste juist rijmen op engelt. Wil ik het u eens voorlezen?’
Engeltje was ondertusschen reeds van den schrik bekomen, en dus gestemd om te luisteren. Zij was dat gewoon: want zij was voor haar' broeder het zinnebeeld van een grooter publiek, en wel van een zeer verdraagzaam en lijdelijk publiek. Zij knikte dan. De dichter las:

	Huiselijk geluk.
Wie in zijn woning, vrij van zorgen, 
Een zachte rustplaats vindt gespreid, 
Vrij van den angst voor 't geen hem morgen 
Of wel in later jaren beidt; 
Wie in de liefde en bloei der zijnen 
Zijn hoogste zielevreugde heeft, 
Terwijl geen dag de zon ziet schijnen, 
Die hem geen nieuwe vreugde geeft; - 
 
Wie 't onbezorgde brood mag eten, 
Het deel van 't burgerhuisgezin, 
En zijn gerust en kalm geweten 
Stort daarbij vrede en vreugd hem in; 
Wie in den kring van vrouw en kindren, 
Waaraan zich de achtbre grijze sluit, 
Geen' enkle ziet, die hem kan hindren, 
En twist en tweedragt buiten sluit; - 
 
O zalig is hij bij die gaven! 
Hij is de rijkste man van 't land. 
Laat audren vrij om schatten slaven! 
Hem vergenoegt de liefdeband; 
Daar 't huislijk heil zijn ziel verengelt 
En stille vrede om hem zweeft; - 
O...o...o....o... 


{==7==} {>>pagina-aanduiding<<}

Met eene stem, die beefde van haast, werden de twee laatste regels uitgesproken; een oogenblik nog hield hij, onder een zacht weg smeltend o! het blad papier tusschen de trillende vingeren opgeheven; maar langzaam en statig zonk het, te gelijk met zijn hoofd, weêr neder, en hij vervolgde, na een oogenblik zwijgens, op een' toon, die wel een oktaaf lager was: ‘Ik dacht daar waarlijk, dat ik hem had, zuster engelina, maar 't is weêr mis!’
Een diepe, smartelijke zucht volgde op deze woorden, en vormde, met het geheele ensemble, een treffend kontrast op het Huiselijk Geluk.
Maar hoe treurig is het voor gevoelige zielen, te lijden zonder verstaan te worden! Zuster engelina, die zich in een rustig luisterend postuur had gezet, en zeker geen drie malen meer de cadans zou hebben weêrstand geboden, keek vrij nuchteren op en vroeg: ‘Mis? Wat is er mis?’
‘Wat? Wat er mis is? En hoort gij het dan niet, engel? Er ontbreken immers nog twee regels? Dezen nacht met klokslag van één uur legde ik het gedicht uit de hand; al het andere was beschaafd, in maat en rijm gebragt, maar dat ééne, juist het laatste!...Ongelukkige, die ik ben! Ik kan maar niet besluiten, om het verengelt op te geven, waar die stille vrede zoo zacht op vloeit; en zie daar nu, 't is of het spel spreekt, ik kan niet anders vinden, dan hengelt en bengelt!’
En nu viel de Heer abraham elziger weder in diep en somber gepeins, waaruit hij alleen ontwaakte, om nog eens binnen 's monds te reciteren: ‘daar 't huislijk heil -’
‘Maar, mijn goede abraham, waarom slooft gij u ook zoo af? Gij geleerden zijt toch wonderlijke menschen; en als gij uwe dichterlijke buijen hebt, is er volstrekt niets aan u te doen. Ik zou maar hengelen of bengelen, of knippen er anders de laatste regels al te zamen af. 't Is toch al mooi, bij mijn ziel! mooi genoeg, abraham. En hoor

{==8==} {>>pagina-aanduiding<<}
eens, het is wel een heerlijke kunst, dat rijmen; ik mag het graag hooren; maar als ik u was, ik zou toch liever meer doorwerken aan dingen, die wat geven: want die liefhebberij-studie.....’
Bij dit laatste woord trok de dichter een veel beteekenend gezigt, leide den vinger met het linnen doekje op zusters mond, en nam met geheimzinnige gebaren een' brief uit zijn half versleten portefeuille. Daarop begon hij te lezen, op een' toon, die zelfs een minder zusterlijk hart zou gebroken hebben:
‘Mijnheer!



Het zal moeijelijk zijn, in uw verzoek te treden, en u op den duur twee gulden per blad voor vertalen te geven, terwijl ik werk heb, om anderen van mijne deur te houden, waarvan de duurste een' daalder vraagt. Dat uw vinger zweert, spijt mij, maar maakt in de zaak geene verandering. Het publiek betaalt geen zwerende, maar schrijvende vingers. Enfin! uit oude betrekking zal ik voor deze ééne maal mij nog laten vinden, maar alleen op voorwaarde, dat gij mij wat goed inspant voor mijne almanakken. Maar de dingetjes moeten niet triestig wezen: onze tijd is dat genoeg; zoo wat luchtig en kluchtig, - of anders stekelig, dat kan ook tegenwoordig....’
Maar onze man had de kracht van geest niet, om voort te gaan; zoo ongeduldig zag hij op een klein pakje, in een' papieren tabakszak, dat het kreupele loopmeisje reeds een oogenblik geduldig in de hand gehouden had, terwijl ze in stilte haar boodschap nog eens opzeide: want zij moest met haar' mond het defekte van hare beenen vergoeden, en dit ging ook vrij wel.

{==9==} {>>pagina-aanduiding<<}

‘Nu, grietje, geef maar op!’
‘Ja, Mijnheer, maar ik heb er een boodschap bij. Mijnheer staaf verzoekt de Geysbeek dadelijk terug, omdat hij ook aan 't werk is.’
‘Goed, best, wacht maar!’
Daar ligt nu de tabakszak, en daar boven op het Rijmwoordenboek, met bevend ongeduld er uit gehaald; en daarin de beslissing van het lot des armen dichters! Hij bladert. Hij houdt eene bladzijde in de linkerhand tusschen vinger en duim. Een marmeren standbeeld is niet onbewegelijker. Daar vliegt hij op, en stapt met het boek in de hand de kamer door. ‘Gevonden! - Schrijf op, engel! Toe spoedig! 't Mogt mij ontvallen:

O zaalge band, die ons omstrengelt, 
En meer dan aardsche vreugde geeft! 

Grietje! grietje! gij kunt het weêr terug brengen, en zeggen, dat Mijnheer vriendelijk bedankt wordt. - Te deksel, engel! Nu zal het kommetje wel te regt komen; schenk mij maar een ander in: - met suiker hoor! - De twee gulden staan vast, hij kan er niet buiten.....’

3.

De redakteur.

Wij dalen eene verdieping. Het is geen zolderkamer meer, maar een bovenkamer. In plaats van den bruinen huisjas zien wij een' bonten chambrelou, naar den nieuwstouderwetschen smaak. De stoelen hebben reeds trijp, de tafel een' mahonijhouten rand, en de hoofdpersoon meer

{==10==} {>>pagina-aanduiding<<}
haren, en minder rimpels op het voorhoofd. Des niet te min is er iets miuder aangenaams op zijn gelaat. Wij zoeken er vergeefs die kinderlijke verrukking van straks, door even kinderlijke teleurstelling en grievende zorg vooraf gegaan; neen! er ligt zoo iets op van verveling, van weêrzin en verachting: eene stemming, die meer de bovenlip omkrult en de wangen uit hare plooi trekt, dan dat zij het voorhoofd in rimpels vouwt. Ook is de stalen pen, in plaats van tusschen de vingers op nader order te wachten, driftig weg geworpen, en heeft in hare vaart een groote inktvlak op een vel velijn papier gemaakt.
Tegenover den heer des huizes zit een gezet en welvarend bejaard man, met de beide handen op den knop van zijnen rotting, en nu en dan, bij eene nadrukkelijke vraag, nog de kin daar boven op. Zijne kleine, doordringende oogen hebben iets spotachtigs en listigs, maar er is geen boosaardige trek op het vergenoegde gelaat te vinden. Veel eer woont daarop een lach, die de geheele wereld schijnt uit te dagen, om de goedaardige, maar daarom gansch niet onnoozele zielsrust van den eigenaar te verstoren.

‘Ei, ei, neefje, wat gij zegt!’
‘Ja, oom, ik herhaal het nog eens. Het was waarlijk hoog tijd, dat gij in de stad kwaamt. Ik ben u dankbaar voor uwe aanbeveling, en geniet daarvan de vruchten; maar zuurder wordt wel geen brood verdiend. Onaangenaamheden, teleurstellingen, elken dag! Ik ben de tusschenpersoon, die van alle zijden de slagen krijg. Eerst door den boekverkooper gedrild als een schooljongen, daarna door de schrijvers regts en links gesleurd, vervolgens van zetters en drukkers-jongens getergd; en dan eindelijk nog van de recensenten gegeeseld, omdat ik het mij toegezonden koper wel vergulden, maar er geen goud

{==11==} {>>pagina-aanduiding<<}
van maken kan. Ach! ik meende de eer der vaderlandsche letterkunde mede te zullen ophouden, de edele werkzaamheid van vele volksschrijvers, als stralen in één brandglas, te zullen vereenigen; en nu -’
‘Drie brieven, Mijnheer!’ viel een mannelijk personage in, dat het midden hield tusschen een' studenten-oppasser en een' gewonen huisknecht.
‘Leg maar neêr, hendrik! - Zie, oom! ik vrees voor elken postdag en moest er toch eigenlijk naar verlangen: want waarlijk, ik zit bijna geheel zonder bouwstoffen. Morgen begint men op nieuw met drukken. Ik kan toch alles zelf niet leveren, en zelfs waar ik van deugdelijke betaling spreek, stoot ik gedurig het hoofd....’ - En, als om het laatste gezegde regt levendig voor te stellen, sloeg hij zich met de volle vuist op het voorhoofd, dat er eenige sekonden lang een roode plek op gloeide.
‘Maar mijn goede eduard! is de wereld dan zoo veranderd? Ik ben tien jaren lang met genoegen redakteur geweest; ik had altijd een' voorraad voor vele maanden, en heb een lias verpligtende brieven van onze grootste schrijvers tot gedachtenis overgehouden. Ook de kosten waren, naar de onderneming gerekend, gering. Neen, neen! de aarde staat nog even digt bij de zon, als toen. Laat maar eens zien. Die hand ken ik. Mag ik den brief open doen?’
‘O ja wel! Mij ontbreekt lust en moed. 't Is zeker weder een Jobsbode.’
‘Kom aan dan:
Mijnheer!



‘UEd. hebt u zeer in mijn' persoon vergist, daar ik van het schrijven juist mijn vak niet maak. Ik twijfel echter niet, of UE. zult er genoeg vinden, die voor deugdelijke betaling.....

{==12==} {>>pagina-aanduiding<<}

‘Maar hebt gij dan wezenlijk dat woord gebruikt, jongen?’
‘Nu ja, wat steekt daar voor kwaad in?’
‘Wel, het is een grove onwaarheid. Alleen een broodschrijver wordt betaald.’
Eduard zag verbaasd zijn' oom aan. Deze vervolgde:
‘Ik zie wel, ik had u met de kunsttermen beter moeten bekend maken. Een goed schrijver ontvangt wel geld, maar geene betaling. Hij is onbetaalbaar. Het geld is voor hem slechts een honorarium, eene vereering, een zigtbaar en blinkend bewijs, hoe men met hem is ingenomen. Als gij hem uitnoodigt, spreekt gij er alleen van in een Post scriptum; en hij doet er mede, even als onze Professoren met hunne collegie-gelden. Zij zagen die niet eens op tafel liggen, zoo het scheen; maar als wij weg waren, staken zij ze in gedachte in den zak. Ziet gij? Die man is voor u verloren, als een vink, die het net gezien heeft. 't Is onherstelbaar. Enfin, de tweede brief dan maar. Ha! dat is een oude kennis. Mag ik lezen?’
Knorrig peinzend, knikte de nieuwe redakteur, en zijn voorganger las:
‘Mijnheer de Redacteur!



‘Aan uwe uitnoodiging kan ik niet voldoen. Ik heb steeds zoeken mede te werken aan den bloei van het Tijdschrift, maar moet thans daarvan afzien. De redenen UE. te melden, zou overtollig zijn.....
‘Wel, eduard, wat hebt gij dien man gedaan? 't Is een eerste liefhebber, - altijd geweest. Wat is er tusschen u?’
‘Wat er is? Niets. Maar ja, als gij dat iets noemt, ik heb zijne twee laatste bijdragen terug gezonden, en

{==13==} {>>pagina-aanduiding<<}
hem aangetoond, dat zij wat onbeduidend waren, daarbij in ons Tijdschrift geheel ongepast -’
‘Zijt gij dol, eduard? Een' schrijver van naam zijne bijdragen terug zenden? En dat op die wijs?’
‘Maar onbeduidend waren ze, dat verzeker ik u, en....’
‘En de naam was beduidend, al beduidde alles, wat er onder of boven stond, niets.’
‘En zulk eene ongepaste taal, ten minste in een Tijdschrift, dat zich boven staatkundige en godsdienstige partijschap moet weten te verheffen!’
‘Wel nu, wat geeft dat? Een Tijdschrift is als een vogel. Het verheft zich wel, maar daalt ook weêr: daardoor is het in de gelegenheid, om zich nog eens te verheffen. Kom, kom! gij kunt dien naam niet missen. Schrijf per omgaanden: “dat gij niet hoopt, door die terugzending hem tot zulk een besluit gebragt te hebben; dat gij in lang met zoo veel spijt iets niet terug gezonden hebt; dat gij den geest hebt bewonderd des schrijvers, te gelijk met de kleingeestigheid der lezers, die helaas! niet op de hoogte staan, om....”’
‘Maar ik heb het niet bewonderd, en heb er geen berouw van.’
‘Nu ja, als eduard niet, maar wel als redakteur. Gij schrijft immers qualitate qua. Maar ernstig gesproken, als gij wat naauw van conscientie zijt, zult gij nog een' postdag moeten wachten, aangezien het, volgens jean paul, moeijelijker is, te prijzen, dan te vleijen. Want in dat geval moet gij zoo lang die bewuste stukken in de gedachte terug roepen, tot gij er al het goede u van herinnert; en dat nu nog eens opgesomd, met uw spijt.....Ja, ja, het zal wel gaan; de goede man heeft zeker zelf ook al spijt, en kan het volgend Nommer, als de zaken zoo blijven, niet met drooge oogen aanzien. Kom! laat ons den derden brief maar eens inzien; ook die hand

{==14==} {>>pagina-aanduiding<<}
is mij niet vreemd. - “Mijnheer!” - nog korter! - “Zeer onaangenaam was mij de ontvangst uwer letteren. Nog niemand heeft in mijne letterkundige loopbaan mijne beginselen durven aantasten; en mijne eer vordert, dat ik alle verbindtenis afbreek....” - Mijn hemel, eduard! Wat hebt gij nu toch begonnen? De wellevendste zedelijke schrijver, de roem onzer letterkunde, hoe hebt gij hem zoo bits gemaakt?’
‘Juist, oom! omdat hij een zoo bij uitstek zedelijk schrijver is, die sedert jaren arbeidt aan de godsdienstige en morele vorming van het aankomend geslacht, schreef ik hem, dat enkele schilderingen in zijn laatste verhaal te naakt, eenige grondbeginselen minder houdbaar waren.’
‘Wel, jongen, wat is dat voor een' studenten-streek! Naakte schilderingen, onhoudbare grondstellingen van -’
‘Maar het was toch zoo; en iemand van zoo hooge moraliteit, zoo nederig en edel, meende ik een dienst te doen....’
‘Een dienst! Een redakteur zou aan een' schrijver van naam eene dienst doen! Hoor eens, eduard, leer toch van mij drie dingen: vooreerst, dat iemands eigene zedelijkheid doorgaans wat afslijt, door zoo veel aan die van anderen te arbeiden; vervolgens, dat iemand, die altijd lessen geeft, geheel afwent, ze te ontvangen; en eindelijk, dat de nederigheid, even als een steen op de steendrukkerij, dof en onkenbaar wordt, zoo dra zij wat dikwijls in de voorrede van een boek is afgedrukt.’
‘Maar, oom! daar gij de wereld, en in 't bijzonder deze wereld, zoo goed kent; waarom zou de heer x - zijne jaarlijksche bijdrage nog niet gezonden hebben, en onze dichter n- ook niet?’
‘De laatste, ik weet het toevallig, dat is uw schuld. Gij hebt verleden jaar wel zes woorden in zijn vers veranderd.’

{==15==} {>>pagina-aanduiding<<}

‘Verbeterd, meen ik.’
‘Gij moogt niet verbeteren.’
‘Niet? En hoe dikwijls hebt gij zelf, als het toch niet goed was....’
‘O, dat is wat anders. Gij verbetert het werk van menschen, die meenen, dat zij 't nog niet best kunnen, al was het alleen, om hen nederig te houden; zij zullen u in hun hart er voor danken, schoon zij onder goede vrienden doen, als of zij er niets van bemerkt hadden; maar verbeter toch nooit, die denkt dat hij 't al goed doet.’
‘Maar de heer x- nu?’
‘Die zal nog komen.’
‘En waarom nu niet? Ik noodig en noodig al.’
‘Spaar die moeite maar, en vraag liever aan uw' uitgever, of hij toekomende week aan den nieuwen haring zal denken.’
‘En de man is rijk?’
‘Juist daarom, arme menschen eten geen' nieuwen haring. Maar hoe maken het uwe vertalers?’
‘Vertalers? Ik heb er geen. Ik wilde de eer van onze vaderlandsche letterkunde ophouden.’
‘Aha, nu begrijp ik uwe verlegenheid. Een Tijdschrift zonder vertalers! Hoor eens, eduard, de eer onzer vaderlandsche letterkunde is die van een' kok, die juist met het klaar maken van vreemde spijzen de meeste eer inlegt: aardappelen en eijeren kan eene boerin ook koken. Ik zal u dan nog eens in ons keukenboek moeten laten zien. Luister goed. Uwe vertalers moeten u (voor matig loon, dat spreekt!) de eigenlijke provisie bezorgen; onder die vertalers moet er ten minste een enkele zijn, die iets meer verdient, omdat hij van vreemde stukken oorspronkelijke maakt; de schotels, die de tafel vullen en den flank variëren, leveren inzenders en liefhebbers; de stukjes met naam, dat zijn de fijne flesschen: want een flesch

{==16==} {>>pagina-aanduiding<<}
wordt geadeld door briefje en lak, en negen van de tien gasten drinken dan den gewonen Bourdeaux-wijn voor fijne merken. De hoofdschotels eindelijk, met een plaatje, bij wijze van vlag, versierd, zijn uitmuntende inlandsche stukken; die zijn u dan ook - dat is zoo boekverkoopers-term - eenige opoffering waard. En ten slotte moet gij niet alleen, als de kok, de spijs goed klaar maken, maar gij moet ook met allen goede vrienden blijven, met leveranciers en restaurant en gasten, even als bij voorbeeld de knecht achter de tafel, die op alles: “Als 't u belieft, Mijnheer!” zegt.’
‘Maar, oom! is dat dan mijne taak? Een lage vleijer, een laffe knecht te wezen! Ik ben deze loopbaan ingetreden, verrukt over de gelegenheid, om met zoo vele groote en edele mannen kennis te maken, om nuttig te zijn voor de letteren en te arbeiden aan de beschaving en veredeling van het lezend publiek, en nu....’
‘En nu!’ Zoo viel oom op een' kluchtig verheven' toon den jeugdigen redakteur in de rede: ‘Nu ziet gij, dat het publiek uit menschen bestaat; en dat de schrijvers menschen zijn; en ten slotte, dat gij het ook zijt. Geloof mij, eduard! men moet weten te geven en te nemen in de wereld, en uithangborden van binnenkamers onderscheiden. Onder uwe schrijvers en lezers en boekverkoopers zijn toch, op de keper beschouwd, vele goede menschen, en de geheele takt is, ze goed te houden.’

4.

De uitgever.

Wij dalen weder. Het is geen zolderkamer meer, geen bovenkamer, maar een binnenkamer. Het eenige uitzigt is er op den winkel, en door de winkeldeur op een vier-
{==17==} {>>pagina-aanduiding<<}
kant vak straat, waar nu en dan, even als voor het glas van eene tooverlantaarn, de eene of andere stadsfiguur, dienstmeid of koopman, aschkar of equipage passeert. De stralen der zon zijn nog zoo goed, om door verschillende weêrkaatsingen ook deze binnenkamer op te zoeken; maar alle licht verliest door de indirekte verzending. Evenwel, het oog van een' stedeling, meer aan donkere wegen gewoon, kan hier een massieve mahonijhouten tafel, een' kanapé, console en nieuwmodische stoelen onderscheiden, benevens twee menschen. De een, de bewoner zelf, is een elegant gekleed, jeugdig en bloeijend mensch, met eene van die aangezigten, waarop enkel vreugde te lezen staat, al ware het alleen, omdat de goede toon der zamenleving vordert, dat ieder fatsoenlijk man ook gelukkig en opgeruimd wezen moet. Zijn gast daarentegen is nog iets jeugdiger, en slechts zoo gekleed, dat er niets op te zeggen is, niet meer. Hij heeft op zijn gelaat iets geretireerds, dat het midden houdt tusschen nadenken en verlegenheid. Juist begint zijne tong wat vrijer te worden, op den tijd, waarop wij binnen treden.
‘Zoo als ik zeide, Mijnheer solk, ik geloof, dat mijn plan nieuw en tevens veel omvattend is; studie is er althans niet aan gespaard; en’ - Hierbij wees hij op een net toegevouwen pakje: - ‘ik beveel het aan uw verder onderzoek vriendelijk aan.’
‘Zeer verpligt. Ik ben vereerd met uwe keuze, Mijnheer! en zal uw voorstel in ernstige overweging nemen. Het honorarium....?’
‘Ik laat dit aan u over. Schoon het mij verre van onverschillig is, tracht ik nog meer naar de zelfvoldoening van een regt degelijk en nuttig boek geschreven te hebben.’
‘Juist, Mijnheer, zeer edel gedacht. Goede boeken uit te geven, is ook onze toeleg en onze eer. Maar van ho-
{==18==} {>>pagina-aanduiding<<}
norarium gesproken, wat zoudt gij denken van eene uitgave voor eigen rekening? Dit geschiedt meer, zonder dat het juist op den titel behoeft te staan. Voor ons toch, die met de studie minder bekend zijn, is de wezenlijke waarde van een boek, en dus ook het vermoedelijke succes der uitgave, moeijelijker te berekenen. De gewone honoraria zijn daarom gering. Maar als het werk waarlijk goed is, komt het mij billijker voor, dat een schrijver er al de vruchten van inoogst. Een werk bij voorbeeld als dit, kan, bij het uitverkoopen der eerste oplage, ligt een ƒ 500 opbrengen; terwijl het ruimste honorarium, dat gij er voor krijgen zoudt, nog ver beneden de helft blijft. En nu bereken ik nog niet eens een' tweeden druk, die van goede werken ligt te wachten is. Ik zal u straks eens de berekening van kosten maken. Die zullen denkelijk wel door den verkoop der eerste twee honderd exemplaren bestreden worden.’
‘Zeer vriendelijk, Mijnheer.’
‘En dan blijven de overige exemplaren natuurlijk geheel ten uwen voordeele, behoudens eenige percenten administratie, zoodat....’

Maar hier werd het gesprek gestoord door het forsche trappen van een paar voeten op de vloermat in den winkel. Die voeten behoorden aan een kort, maar breed manneke, met een' paraplui onder den eenen arm en een pakje onder den anderen. Het aftrappen der voeten was wel noodig: want brokken slijk vielen van de laarzen, die daarop nog wat afgeschoffeld werden, en zoo (natuurlijk met den reiziger zelven annex) naar binnen stapten.
‘Zoo, vriend solk! nog altijd welvarende? Wel man, wat weêr en weg! Gelukkig, als men bij oude bekenden komt. Ik druip anders als een kat, en ben besmettelijk als een kolendrager. Nu, ik zal mij hier maar niet generen. Onder confraters komt dat niet te pas. - Maar - -
{==19==} {>>pagina-aanduiding<<}
uw dienaar, Mijnheer! Neem mij niet kwalijk! Ik had u nog niet gezien. Ook iemand van 't vak, zeker?’
‘Een beginnaar, Mijnheer: - ik ben een jong schrijver.’ Het laatste werd op zachter' toon gesproken. De titel van schrijver was zoo groot, zoo heerlijk in zijn oog! Naauwelijks durfde hij zich dien naam nog aanmatigen. Er was immers nog geen werk van hem gedrukt, - dat is vereeuwigd geworden?
‘Beginnaar? - Zoo, dan heeft Mijnheer zich zeker pas gevestigd. Nu, 't zal mij aangenaam zijn, nader kennis te maken. Hier, broertje! ik wilde gaarne wat spoedig zaken doen; - maar Mijnheer, blijf rustig zitten. 't Zijn geen geheimen voor menschen van 't vak. Neen waarlijk, geene complimenten, Mijnheer!’
De schrijver, die eerst uit bescheidenheid mine gemaakt had om op te staan, ging nu weder zitten, daar hij geen kans zag, om den hardhoorenden bezoeker zoo schielijk uit zijne dwaling te helpen: want, gelijk meer dooven, sprak deze druk en luid, als wilde hij een' ander den last van het veel en hard spreken uit de handen nemen. Onze auteur, die minder rad ter taal was, had dan ook de geschiktste woorden tot opheldering nog niet gevonden, toen de ander reeds weder het woord alleen had.
‘Hier, solkje!’ vervolgde hij, terwijl hij het touw van zijn pakje los knoopte: ‘Hier, man! heb ik wat goeds, en nieuw, splinter nieuw. Vooreerst wat kindergoed, ziet gij? Daar is een koopje aan te doen, maar alleen onder confraters. De prijs voor het publiek blijft onveranderd, natuurlijk. Zie, dat is negotie: de markt houden, en liever wat ruimer rabat.’
‘Maar, hankers,’ viel de heer des huizes uit, terwijl hij figuur maakte als iemand, wiens stoel hem te hard is en die dus gedurig eens gaat verzitten. ‘Maar, hankers, laat de zaken nu zoo lang rusten. Bekom eerst

{==20==} {>>pagina-aanduiding<<}
wat van uwe reis, en zeg mij eens, hoe het te huis bij u is.’
‘Te huis, vraagt gij immers? Wat er te huis is? Ja, de eigenlijke oplaag is nog te huis, en wordt later langs den gewonen weg in commissie gezonden. Ik heb alleen eenige exemplaren tot monster mede gebragt met eene voordeelige aanbieding, waar een slag in te doen is, onder goede vrienden natuurlijk....’
‘Zijt gij met de diligence gekomen?’
‘De diligence?’ vroeg hankers, als naar gewoonte het luidst uitgesproken woord herhalende; en ondertusschen, zonder het antwoord af te wachten, ontpakte en praatte hij al voort. ‘De diligence? - Ja, daar moet ik nog verder meê van avond, en eerst nog met vier confraters rekenen. Daarom haast ik mij zoo. - Dus over het kindergoed maar niet langer. Ik zal u straks voor 't gewone getal opteekenen, als gij 't goed vindt. Kindergoed is toch courante waar, als de plaatjes maar mooi zijn. En gij ziet....Maar zie hier eens, broertje!.....Dit is nu eigenlijk het hoofddoel van mijne reis. Een nieuw Tijdschrift, ziet gij? Vindt gij niet, dat het er keurig uitziet? 't Is een proefnommer, natuurlijk. Tusschen ons gezegd, het contract met de redactie hangt nog van omstandigheden af, en daarom wilde ik wat op vasten voet werken. Neemt het geen vlugt, -’ (hier fluisterde hankers, juist zoo als een doove fluistert, altijd òf te hard, òf te zacht:) ‘Neemt het geen vlugt, dan krijgen de inteekenaren een' halven jaargang in hunne maag, met Engelsche plaatjes; en het wordt een gewoon boekdeel, dat wel te slijten is. Dat nu onder de roos. Maar ik denk het wel te pousséren, en er boven op te krijgen. Ik heb nog al relaties, weet ge? En een recensie en annonce of wat....Nu ja,.....! Zoo dra ik maar zoo wat weet, dat ik de kosten kan dekken, heb ik goede schrijvers

{==21==} {>>pagina-aanduiding<<}
aan de hand: want góede schrijvers kosten goed geld. Nu, solkje! gij kunt er uwe leesgezelschappen wel een half dozijn in de maag stoppen. Leesgezelschappen zijn vreetallen. Eene extra premie voor de vrienden, dat spreekt!....’
‘Ik zal mijn best doen, mijnheer hankers,’ antwoordde de gastheer, terwijl hij zijn regterbeen wat verder onder de tafel stak, om ongemerkt met confraters been in aanraking te komen. ‘Ik zal mijn best doen, wel te verstaan, als de onderneming solide en de inhoud voor het algemeen nuttig is, zoo als ik dat niet anders van u verwachten mag. Maar hebt gij geen nieuws op uwe reis opgedaan? Wat zegt men in Amsterdam van den boedel van heske?’
‘Heske, meent gij? - Au, solkje! jongen, denk, dat ik exteroogen heb: gij trapt mij. - Maar heske? wat men daarvan zegt? Ja, 't is jammer. 't Was een brave vent en door en door kundig, maar geen goed boekverkooper. Ik had het altijd wel gedacht. De man vloog zoo hoog. Hij sprak altijd van solide werken, en nu is hij met al zijn solide werken naar de maan. Neen, ik geef ook gaarne eens een goed boek uit, maar 't moet gangbare munt zijn, anders houd ik mij liever bij ligt goedje: dat ruimt naderhand beter op, in de leesbiblictheken en op verkoopingen. Maar solide boeken! daar zijn te weinig solide menschen voor. Het publiek is een groot kind; de koopman in speelgoed vaart er best bij....’
De jongste van 't gezelschap nam ongemerkt zijn manuscript, dat nog vóór hem lag, in de hand en bezag het met een' weemoedigen lach. De heer solk zweette.
‘Maar vriend hankers, Mijnheer heeft nog geen woord van u gehad. Het is toch een' uitgever altijd aangenaam, met een' schrijver kennis te maken.’
‘Een uitgever? - O zoo! wordt onze nieuwe confrater

{==22==} {>>pagina-aanduiding<<}
ook uitgever? Mag ik wel weten, of u al iets op de pers hebt?’
‘Ik vraag verschooning, Mijnheer, maar ik ben eigenlijk een jeugdig schrijver, die....’
‘Van een jeugdig schrijver, zegt gij? Hoor eens, Mijnheer; ik heb de eer niet, u te kennen, maar ik ben u, als een veteraan in 't vak, een' goeden raad schuldig. Zoek liever oude en geëikte schrijvers op. Vraag eerst naar naam en titel; later zult gij den inhoud der boeken, die gij hebt uitgegeven, wel eens inzien. Ieder mensch heeft een' kruiwagen noodig, weet gij? Een oud schrijver moet een' jongen uitgever op sleeptouw nemen, en een oud uitgever een' jongen schrijver. - Ja, ik mag dat nog wel eens doen. Men heeft mij ook geholpen, toen ik jong was; schoon...die oude schrijvers hebben mij afschuiven en kromme ruggen maken geleerd. Nu, dat is om 't even; maar nu ik goed gevestigd ben, help ik gaarne jonge menschen voort. Zoo heb ik thans ook een werkje op de pers. Ik heb het gewaagd tegen een klein honorarium; en het jonge mensch mag nog van geluk spreken: Hij had leergeld gegeven. Verbeeld u eens, solkje! hij was met zijne eerste versjes bij een' confrater geweest, die hem gouden bergen beloofde, als hij het voor eigen rekening uitgaf. Toen was die van de risico af, en maakte rekening. Ook geloof ik niet, dat hij er veel mede gewerkt heeft; althans de jonge verzenmaker kreeg na jaar en dag peperduur misdruk te huis. Zie, negotie is negotie, maar dat mag ik toch niet.....’
Zachtkens en met eene bevende hand was het manuscript den jongen schrijver in den zijzak gegleden en de zwarte rok toegeknoopt. Hij stond op en zeide met een' bitteren grimlach: ‘Mijnheer solk, ik wil u niet langer in uwe zaken hinderen. Mijnheer hankers, het is mij een waar genoegen geweest, met u kennis te maken; ik

{==23==} {>>pagina-aanduiding<<}
hoop later die kennis te vernieuwen. Uw dienaar, mijne heeren!’
‘Hankers, hankers!’ riep de gastheer vuurrood van toorn uit, toen hij zijn' bezoeker had uitgelaten: ‘Gij zijt toch een regte babbelaar. Wat hebt gij daar uw' mond misgepraat!’
‘Misgepraat? - Hé, doelt dat op mij?’
‘Wel ja zeker doelt dat op u. Die jonge mensch is geen confrater, maar een jong schrijver.’
‘Een schrijver? - Ei, wat gij zegt! Het spijt mij, maar gedane zaken hebben geen' keer. Per slot, solkje, was het toch uw eigen schuld.’
‘Mijn schuld? Hoe zoo?’
‘Wel, gij hebt immers daar vóór een kantoortje? Wie laat er ook ooit een' jong schrijver in zijn binnenkamer?’

5.

Een woord tot besluit.

Ik ben in het verhaal blijven steken van mijn' eersten komediegang. Toen ik dan mijn' vader, die met de tooneel-directie bekend was, zoo bad en smeekte, om toch eens op het tooneel en achter de schermen te mogen gaan, zeide de oude man: ‘Willem, willem! zet dat uit uw hoofd; geniet, en zie niet verder. Het is niet aangenaam in de wereld, alles te weten. Over alle wereldsche zaken ligt een waas, dat men er niet moet zoeken af te vegen. De begoocheling van het onbekende is het grootste genot.’ - Maar ja wel, 't was voor doove ooren gepredikt. Ik begreep niet, wat een waas en eene begoocheling was; maar ik gevoelde des te meer de brandende begeerte, om alles

{==24==} {>>pagina-aanduiding<<}
te zien. Eindelijk gaf mijn vader toe. Ik kwam op het tooneel, met een kloppend hart. Daar zag ik met verbazing, dat het geen ik alleen voor een lampenscherm gehouden had, het kastje van den souffleur was. De actrices waren ook al niet bijzonder fijn van tronie, en vrij wat ouder, dan zij schenen. En achter de schermen, o wee mij! Daar was een naakte, donkere kleedkamer, waar morsige kleederen, potjes blanketsel, met één woord, alles over hoop lag. Een achtbaar grijsaard had er juist zijn' baard afgedaan, om een glas genever te drinken, en twee engelachtige meisjes van straks keven als katten, om de eerste rol bij de volgende representatie. Kortom, ik ben in geen jaren meer met genoegen in. de komedie geweest. Nu echter kan ik er weêr met waar genot in komen. Ik heb achter en vóór leeren scheiden, het een en het ander op zijne beurt vergeten, en beide onpartijdig beoordeelen.
En zoo hoop ik nu juist niet, dat ik iemand mijner lezers een' tegenzin heb ingeboezemd tegen het geen vóór de schermen gebeurt, door hem eens even in een paar donkere hoeken er achter te laten zien. Dat zou mijn doel voorbij gaan. Ik wilde alleen hem, die wat te vrijpostig doordringt, vriendelijk toeroepen: ‘Blijf daar!’ even als de keukenmeid in een logement gaarne haar terrein vrij houdt, en dit voor den reiziger zelf raadzaam is. Ook zonder het gezien te hebben, kunt gij u wel verbeelden, dat er roet is, waar eten wordt gekookt en gebraden; en dat kok en keukenmeid, ook al zijn zij zindelijk, er een weinig naar stinken. Wat komt gij dan uwen smaak bederven? Volgt dus den raad van mijnen vader, dien ik zoo slecht gevolgd heb. Eerbiedigt het waas, over alle ons vreemde zaken uitgespreid; en gaat het er ongelukkig af, werpt daarom de goede vrucht niet weg om een rotte steê of een' wrangen smaak.

{==25==} {>>pagina-aanduiding<<}

Misschien merkt een soi disant Recensent, die voor zijn geld 't regt meent gekocht te hebben om met elken schrijver te twisten, hierop aan, dat dan eigenlijk dit geheele stukje best had kunnen weg blijven. 't Is waar, dat had het ook: voor 't groote publiek ten minste, dat nog in de kinderlijke onschuld zijner illusies leeft. Maar 't valt nu eenmaal in den geest van onzen tijd, om overal in en onder, door en achter te zien. ‘Wat is waarheid?’ is zijn onstuimige vraag. En wanneer hij dan bemerkt, dat de schrijver, dien hij alleen door de Muzen geroepen of door den Heiligen Geest bezield achtte, ook een weinig zien moet op de conditio sine qua non, valt hij uit de lucht en spreekt op brutalen toon van ‘ellendige broodschrijvers!’ Maar mijn goede vriend! plaats dat woordeke brood eens voor elke maatschappelijke betrekking: 't zal er even goed vóór passen. De qualificatie van ellendig, in den zedelijken zin, waarin zij bedoeld wordt, past alleen op die laaghartige wezens, die ik niet heb beschreven: mislukte genieën, die hun weinigje talent voor den meestbiedende veil hebben, onverschillig omtrent 't doel van hem, die ze betaalt, en de vaak venijnige uitwerking van 't geen zij schrijven. Men verwarre toch met die onverlaten zoo menig' armen schrijver niet, die de onvoorzigtigheid had van te meenen in zijne jeugd, dat wie voor de letteren leeft, daar ook wel van leven kan. 't Is waar, een middelmatig talent en zelfs iemand zonder talent kan van zijne pen leven, maar - als kantoorklerk en bureaulist. Hebt dan toch een weinig medelijden, - gij die hem trapt of met uwe dolksteken moordt! - met den armen broodschrijver.
En de confraters? Zij zullen het mij wel niet ten kwade duiden, dat ik hen als kooplieden beschreven heb, al is 't, dat zij juist niet allen op deze twee typen gelijken. Het is slechts eene illusie te meer, en nog wel

{==26==} {>>pagina-aanduiding<<}
eene, die zeer doorzigtig is, wanneer men meent, dat iemand dag aan dag achter de toonbank of op 't kantoor zit, alleen om nuttige boeken uit te geven of te verkoopen, en daardoor zijn volk te beschaven en te veredelen. Dikwijls heb ik, door 't plotseling weg vallen van dezen profeten-mantel, waarbij op eens de koopman zigtbaar werd, eene verkeerde verhouding zien ontstaan tusschen schrijvers en dichters ter eene en den boekhandel ter anderer zijde. Wat mij betreft, op eene zeldzame uitzondering na, heb ik daar nooit over te klagen gehad. Ik acht den stand, waaronder 't uitgeven van eigenlijk goddelooze en zedelooze schriften, ook die goede winst beloven, een banvonnis wordt geacht; maar ik zie ook volstrekt niet in, waarom zij, in hunne betrekking, zich juist voor 't heil der menschheid zouden moeten opofferen, of alleen eer en voordeel van den schrijver bedoelen.
Over redacties eindelijk heb ik niets meer te zeggen: eens voor altijd heb ik er van afgezien, en bewonder steeds den moed van wie ze durft op zich nemen, en 't beleid van wie er zich goed doorredt. Lezers en beoordeelaars onzer periodieke lektuur, maakt ze toch wat minder tot aller zondenbok!


{==27==} {>>pagina-aanduiding<<}

Uit het maatschappelijk en kerkelijk leven van onzen tijd.


{==28==} {>>pagina-aanduiding<<}

Admonere voluimus, non mordere; prodesse, non laedere; consulere moribus hominum, non officere.



Erasmus.


{==29==} {>>pagina-aanduiding<<}

II.

De mensch en het weerglas.

(Bij eene schilderij van August Allebé.)

Hebt gij de jongste tentoonstelling van schilderijen in den Haag gezien? Zeker; zeker, als gij een Hagenaar zijt; en anders houdt gij u ten minste, als of gij die gezien hadt. Gij wilt toch niet gaarne gehouden worden voor een' mensch zonder smaak, iemand, die niet op de hoogte van zijn' tijd is?....Er is ook geen aesthetisch geoefend oog noodig, om eene tentoonstelling van schilderijen te zien, en geen muzikaal gehoor, om een concert bij te wonen. Och neen! alleen, dat men smaak heeft en op de hoogte van zijnen tijd is, en dan nog eene kleinigheid, die veel minder gesteld is voor 't gezigt als voor 't gehoor....
Gij hebt ze dan gezien, de tentoonstelling? Wel nu, dan zaagt gij zeker de bekroonde schilderij van august allebé. (Ik zeg niet: ‘van Mijnheer allebé:’ want zoo spreekt men alleen van dilettanten en broddelaars in kunst en wetenschap.) Herinnert gij 't u niet duidelijk? Ik wil u op weg helpen. De zaal inkomende zoekt gij regts, in 't laatste vak, tegen de omspannen pilaren: dáár in de buurt van een' eerzamen herder en een prachtig bloemstuk en meer goed gezelschap.......Gezien? - ‘Nu ja! die

{==30==} {>>pagina-aanduiding<<}
oude heer daar, met den kamerjapon en 't kalotje, die zijn eerste morgenbezoek aan 't weerglas brengt?’ - Juist, lezer! nu zijn wij te zamen op weg; maar gij begrijpt misschien nog niet, waarom ik den uitlokkenden titel van den Catalogus, met zekere neuswijsheid, heb veranderd, en er eenvoudig in plaats gezet, wat geen Bezoek en nog veel minder een Morgenbezoek uitdrukt:
de mensch en het weerglas,
Vrees niet, dat ik eene Verhandeling ga houden over het weerglas. Want gij weet immers allen, dat het eigenlijk Controleur heet, omdat het gekleurde vocht de kolom kwik, daar op zijde, controleert; - gij weet ook, dat die kwik juist de zwaarte der lucht vertegenwoordigt, en men daarom de bestendigheid van het weder of de veranderingen in den dampkring er op kan nagaan; - gij weet 't, en anders houdt gij u zeker, of gij het weet, zoo als wij meest altoos doen bij dagelijksche dingen: - een uitstekend middel om veel te schijnen en weinig te leeren....Maar weten of niet, voor den spreker is 't gemakkelijk, dat men hem niet in de rede valt met vragen naar 't geen ieder weten moet, die ten minste, even als de windwijzer, op de hoogte is, en even als de controleur, zijn' tijd bijhoudt.
Gij weet dus, wat een weerglas is. En wat een mensch is, weet gij ook, even goed, dat is te zeggen: gij kent hem, van buiten. - Maar wat nu die combinatie beduidt? - Ja! dat kan ik u zoo terstond niet uitleggen. Ik zeg er vooreerst alleen nog van, dat die man een portret is, of eene type, zoo gij wilt. En al verzekerde nu de schilder zelf het tegendeel, dan zeg ik u, dat die oude heer leeft, en dat 't een Hagenaar is, en dat ik hem ken....Wel zeker ken ik hem!
Is 't u ook niet wel eens gebeurd, lezer! voor eene

{==31==} {>>pagina-aanduiding<<}
schilderij of een verhaal: - een beeld in kleuren of een beeld in woorden, - dat het u aansprak als een oude kennis? Het was geen stroopop, en geen geraamte ook, maar een portret, en wel een stereoskopisch portret, dat ieder oogenblik dreigt, naar ons toe te komen, om te vragen, waarom wij hem zoo lang aankijken. Zeker! dat was naar 't leven gedaan. Daar had iemand voor gezeten, en hij was goed getroffen ook. Dat drong zich bij iedere nieuwe beschouwing sterker bij u op. De fantasie kan zóó niet spreken: zoo natuurlijk, in plat proza, zigtbaar en hoorbaar en tastbaar. En of schrijver en schilder er al tegen protesteerden, gij gingt rond wandelen in de ruime galerijen uwer plastische verbeelding, om in een of andere half uitgewischte daguerrotype van het leven, het origineel van dit portret te herkennen....
Wel nu, zoo ging 't mij ook. Ik kende dien ouden heer, en ik zocht naar hem; niet als naar een' doode op 't slagveld, maar gelijk men op een' zomerschen namiddag naar een' wandelaar in 't Haagsche bosch zoekt, onder de menigte verloren, als eene bij tusschen de korven....Ik zocht, en ik vond hem niet. Geen naam ten minste wilde er onder passen. Eindelijk, ja! daar had ik hem, maar zonder naam; en toen hij daar nu helder vóór mij stond, en zijn pijp weer eens aantrok en dampen deed, na zijn eerste morgenbezoek, toen zag ik in die kronkelende wolkjes, als in eene heldere luchtspiegeling, de verschillende phasen van zijn leven. En altijd door terug gaande, een halve eeuw ver, zag ik altijd weder tegenover dien mensch het weerglas, tot het laatste eindelijk, tusschen kindschheid en jongelingsjaren ongeveer, verdween, en de mensch alleen overbleef.
In die dagen (medio 1862) werd mij juist eene Novelle gevraagd, en dat artikel heb ik doorgaans niet voorhanden, als 't besteld wordt. Ik gaf er deze lucht-
{==32==} {>>pagina-aanduiding<<}
spiegelingen in de plaats. Ik had alleen nog wat scherper er op te zien, om ze te beschrijven. En wáár zijn ze. Alleen de naam, en dan nog......Maar ik wil niet beginnen met nu reeds te ontleden, wat voor mijne lezers nog niet eens leeft. Ik wensch hen ook niet in de snijkamer te brengen, maar in de wereld. Één geluk is hier ten minste bij: dat het getal mogelijke namen legio is; want de uitvoerbare combinaties van onze zes en twintig letters zijn zelfs per algebra niet uit te rekenen. En dat zegt veel! Ik heb dus hierin keus, en moet alleen, bij wijze van voetangels en klemmen, zoo veel mogelijk die namen vermijden, die de werkelijk levende wereld reeds in pacht genomen heeft.

1813.

Er is in het ruime en vorstelijke 's Gravenhage eene soort van straat, genaamd het Achterom. Als 't Binnenhof de longen van de residentie mogen verbeelden, dan heeft dit Achterom iets van een' smallen, kronkelenden darm, die op 't Spui uitloopt. De vergelijking is gansch niet poëtisch, maar - poëzij is niet altijd de weg der waarheid, en onze tijd behoeft proza.
In dat Achterom nu is een bovenhuis, en in dat bovenhuis eene achterkanmer, waarvan de talrijke bewoners, naar al de wetten der ventilatie, regelmatig om de drie maal vier en twintig uren zouden moeten uitsterven, wanneer niet onlangs een geleerde bewezen had, dat ook steenen en behangsels lucht doorlaten. Zij stierven dan ook, sinds jaar en dag, niet zoo spoedig uit, maar leefden als andere menschenkinderen; zelfs de oude grootvader, een onverzettelijke prinsrman, die 's avonds, als

{==33==} {>>pagina-aanduiding<<}
de buitenlucht nog meer afgesloten was dan anders, met eene bevende stem zijn oud lijfstukje neuriede:

Kon ik al de Keezen krijgen, 
'k Zou ze aan een touwtje rijgen! 

En hoe onmogelijk nu sedert vijf en twintig jaren de vervulling van dien wensch was, de goede, vreedzame man herhaalde hem als door instinkt; en hij beefde daarbij wel, maar niet van vrees, en zijne kleinkinderen even min, als ze den ouden man accompagneerden. Maar zoon en dochter beefden, en sloten de deur nog vaster, daar ze de lippen van den goeden grootvader niet sluiten konden. Want ze waren huisvader en huismoeder, en voedden - zoo 't voeden heeten mogt! - een zestal kinderen, van een schraal postje in een' duren tijd. En dat postje was ‘bode op 't stadhuis,’ - waar op den zestienden van Slagtmaand, anno 1813, dat vaderlandsche lied niet meer of nog niet gezongen werd.
Het was laat in den avond, toen bode zenkogel te huis kwam, en, nadat spoediger dan anders hij oud en jong ter rust had gezonden, hij zijne vrouw in de ooren fluisterde, als of de wanden ook ooren hadden: ‘Ik weet niet, kea! maar er broeit wat in de stad, en hoe 't in Amsterdam staat, daar weet niemand nog 't regte van: maar ik vrees, ik vrees!’
‘Vreezen? En zou 't dan geen zegen van God wezen, als die Fransche tyrannie eens eindelijk ophield, en 't weêr Oranje boven werd?’ -De oude man was haar vader, en al was ze zoo bezorgd en voorzigtig, als eene moeder van zes kinderen wezen moet, inwendig kookte daar binnen 't zelfde vuur.
‘Ja!’ antwoordde de bode: ‘Dat is nu wel zoo; maar ik heb er mijn brood bij, en dat mist men niet gaarne.’ - De huisvader keek hierbij, met een bedrukt gelaat, naar

{==34==} {>>pagina-aanduiding<<}
al de slaapplaatsen in 't rond, en luisterde naar 't snurken van den ouden man.
Maar één sliep er niet, en stak 't pluimpje van zijn slaapmuts voorzigtig tusschen twee gordijnen door, en hij fluisterde: ‘Ja, ja! er is wat gaande, vader. Ik heb het ook gemerkt, en mij maar stil gehouden van daag. Maar wat denkt men er op 't stadhuis van?’
De onverwachte derde persoon is vaders oogappel, de een en twintigjarige hendrik zenkogel. Gij ziet hem niet op zijn favorabelst, in de eerste phase van zijn ambtenaarsloopbaan: hij maakt anders met de netjes glad gestreken haren, het zoekend oog en eenigzins gebogen hoofd, de lange gestalte en lange vingers, figuur genoeg achter den lessenaar, - als adspirant copiïst.
Maar wat men ‘op 't stadhuis,’ dat wil zeggen in de gangen en bodenskamers, er van dacht, interesseert ons nu minder, daar wij slechts éénen nacht hebben voort te gaan in de geschiedenis van 't lang verledene, om er zelve van te denken, wat wij willen.

Bode zenkogel ging even met den blaker in de hand in een klein portaaltje, en stond daar stil voor het zelfde weerglas, waar mijne lezers na reeds langer dan hij op getuurd hebben. Hij zette het wijzertje gelijk, om den volgenden morgen te kunnen zien, of de controleur gerezen of gedaald was. En met de woorden: ‘Ik weet niet, kea! maar er broeit storm,’ trok hij de slaapmuts over de ooren.

‘Oranje boven!’ riep 's morgens vóór acht ure karel zenkogel al uit; en nog eens daverde het op den trap: ‘Oranje boven!’ zoo hard, dat onzen goeden bode, die juist zijne schoenen aantrok, al zijn moed daar in zonk,

{==35==} {>>pagina-aanduiding<<}
en daarentegen grootvader met zoo veel jeugdig vuur uit zijn bed sprong, dat hem de stramme knieën knikten.
Maar daar karel de andere pool van den magneet is, waarmede ik regts en links mijne lezers trekken wilde, moet ik hun even zeggen, dat de broeders (het verdere gezin bestond uit dochters en dochtertjes) acht jaren verschilden en nog meer. Want wat rosachtig blond was aan den een, was bij den ander kastanjebruin, en wat ginds in de lengte was uitgegroeid, werd hier rond en gevuld. Karel was een regt ferme knaap en grootvaders lieveling.
‘Oranje boven!’ riep hij nog eens, terwijl vergeefs moeder hem de hand op den mond legde: ‘Jongens, dat gaat een gangetje. Amsterdam is in oproer! Al de douane-huisjes zijn daar gisteren verbrand! Straks kwam ik den knecht van den heer hogendorp al met een kokarde tegen, en een' baas ook! Nu komt de Prins gaauw; en napoleon en stassart trekken af met hun stinkende sigaren.’
De lezer wete, dat karel in een' tabakswinkel diende, en hier zijne eerste rookproef gedaan had, waarbij de smaak der Fransche regie maar gansch de zijne niet was. Dit had hem nog vatbaarder gemaakt voor de lessen van grootvader, die vooral zijn petekind met alle magt in de goede beginselen van den ouden dag opvoedde, - voor eene betere toekomst!
Grootvader stond intusschen al wat vaster op zijn beenen, en hij was er niet zonder oogmerk zoo vroeg op. Want met tranen in de oogen deed hij zijne bureau open, en drukte op een verborgen veer, en kreeg daarop uit de geheime lade den dierbaren schat, dien hij reeds bijna negentien jaren lang voor dezen heuchelijken dag bewaard had: - de kokardes en 't oranje-lint! - En al waren ze ook wat verschoten, ze blonken hem als kostbare diaman-
{==36==} {>>pagina-aanduiding<<}
ten in het doffe oog: de star der hope, die eindelijk weder opging voor 't herlevend vaderland!
Karel had terstond een kokarde op, en eer iemand er aan denken kon, om hem terug te houden, was hij al den trap af en de straat op, maar niet naar den eentoonigen regie-winkel. Welke baas had dien geheelen dag zijne jongens in toom?
Grootvader legde de tweede en grootste kokarde op zij, om die straks op zijn' nieuwen hoed te spelden. En terstond daarop, terwijl bode zenkogel nog stotterde: ‘Vader! wees in 's hemels naam voorzigtig: de Franschen zijn er nog!’ deelde de oude man, onder zijn vast referein van het ‘touwtje rijgen,’ al zijn lint uit: - het restant aan de kinderen van de buren, op het portaal; - en ging zich nu kleeden, om verder de heuchelijke omwenteling te voltooijen....op zijn' hoed en in 't knoopsgat.
Moeder deed intusschen de deur van het voorkamertje, haar pronkvertrek, open. Dit was altijd, als er geen visite was, het sein tot een' geheimen familieraad, waar de oude man van was uitgesloten, maar waarbij hendrik, om zijne zich zoo schoon ontwikkelende menschen- en wereldkennis, eene adviserende stem had.
‘En wat zult gij nu doen, vader?’ vroeg ze. - Jufvrouw zenkogel noemde haren man altijd zoo, als ze qualitate qua huismoeder sprak.
‘Eens gaauw gaan zien, wat men er op 't stadhuis van zegt,’ was het antwoord. En intusschen liet de goede man het oranjen lintje, dat hij werktuigelijk tusschen zijne vingers hield, op den grond vallen. Zijne vrouw raapte het op. Zij wilde oranje toch niet vertrapt hebben.
‘Maar als 't nu toch waar is, en gij komt er zonder oranje, zal men dan niet denken, dat ge 't nog met de Franschen houdt?’

{==37==} {>>pagina-aanduiding<<}

‘'t Is waar ook. En toch kan een ambtenaar niet voorgaan. Ziet ge? Er hangt te veel van af.’
‘Vader!’ viel hendrik adviserend in: ‘U moest 't oranje binnen in de das doen, zoo dat 't er met een klein slipje aan de binnenzij uit te trekken is. Dan steekt ge 't ongemerkt in 't knoopsgat, als het tijd is; en waait de wind anders, dan zal niemand het juist dáár zoeken. Wacht! ik zal 't u wel eens wijzen.’
En vader zeide, met een' innig genoegelijken blik op zijn' veelbelovenden zoon: ‘Jongen! daar zegt ge wat. Dat is zoo kwaad niet.’ En hij rekte den langen hals nog langer uit, om hendrik de fijne kunstbewerking te laten doen, aan de binnenzijde van de hagelwitte das. Toen zag hij nog eens in den spiegel, en hield van het uittrekken en insteken repetitie.

‘'t Zal nog al schikken met den storm,’ zeide bode zenkogel, toen hij 't weerglas voorbij ging: ‘maar 't is toch altijd zaak, de parapluie meê te nemen. Men kan het nooit weten.’

Onvergetelijk zij voor Nederland de dag, waarop ons volk ontwaakte, nog onder 't juk der Fransche bezetting en zonder de komst van vreemde bevrijders af te wachten, die met het regt van den overwinnaar over ons zouden beschikt hebben. Het halve eeuwfeest van dien stond, die ons weder tot een volk, een land op de kaart van Europa maakte, sta in de jaarboeken van 1863, en nog liever in het hart van den vrijen Nederlander met gulden letteren geteekend. Een volk, dat den dag zijner herleving ondankbaar kon vergeten, de herkregene vrijheid minachten, of door partijschap en bur-
{==38==} {>>pagina-aanduiding<<}
gertwist misbruiken, zou langzamerhand voor nieuwe omwenteling en ellende, dwingelandij of vreemde over-heersching rijp worden!

Het is tien ure in den morgen. Op 't stadhuis zijn reeds de drie oud-burgemeesteren van vóór 1795 vergaderd. Daar valt op de straat weêr een adelaar, onder het gejuich van 't ongeduldige volk. Ginds wordt er nog een neêr gehaald. Zij, die niets te verliezen hebben, dringen voorwaarts; en die bereid zijn, alles op te offeren, stellen zich aan hun hoofd.
‘Heb je vlooijen, zenkogel?’ - Deze dood prozaïsche vraag van een' anderen bode, die geheel het treurig en woelig tijdvak van zijn openbaar leven met allerlei kwinkslagen doorspekte, gold den bezorgden huisvader, die telkens weêr de hand van zijn das terug trok. Hij antwoordde niet, maar bleef als versteend op de puije van 't raadhuis staan. Eindelijk mompelde hij: ‘Wat zoo'n jongen al durft doen!’ - Karel was 't, die den tweeden adelaar neêr haalde, en riep, zoo hard als een jongen roepen kan: ‘Oranje boven!’
De trom der nationale garde, - nu weêr stedelijke schutterij, - deed door de straten van 't eenmaal vorstelijk 's Gravenhage het oude Wilhelmus hooren. Het oranje kwam uit alle hoeken. Men juichte en sprong in 't rond, als op een kinderfeest. Zelfs de das van zenkogel was uit de plooi.
Even na den middag kwam hendrik den trap af in 't Achterom. Hij had dien morgen een stuk onder handen, dat volstrekt af moest. - ‘Zijn de Franschen weg?’ fluisterde hij op 't portaal. - ‘Kerel! je hadt stassart daar moeten zien weg rijden!’ riep karel uit, die juist weêr den trap opstormde: ‘Als rotten en muizen vlugten ze!’ - Nu dacht hendrik om grootvader, die het altijd

{==39==} {>>pagina-aanduiding<<}
zoo bij 't regte eind gehad had; hij deed oranje op zijn' hoed, in zijn rok en vestje, en nam den ouden man, met de reusachtige en verschoten kokarde op, onder den arm. En nu zwaaide hij regts en links met den anderen arm, als of hij een' roes aan had, al roepende, zoo luid hij kon: ‘Oranje boven!’
Karel was zóó dol, dat zijne plaats, bij 't opruimen der regie-pakjes, door een' anderen jongen bezet werd.
Hendrik, de ordentelijke zoon van den braven, trouwen en vaderlandlievenden bode, werd tot vaste copiist aangesteld: want er was veel te schrijven.
Het weerglas teekende bestendig weder.

1831.

De dagen worden weken, de weken maanden en de maanden jaren: Sic ruit aetas, zoo snelt onze levenstijd voort! Maar om den tijd te controleren, is een klok noodig, of ook wel, bij gebreke van dien: - een ministerie. In zulk een uurwerk wilde ik mijne lezers inleiden, zonder hun nog 't geheim te ontsluijeren, hoe het mogelijk is, dat de wijzers altijd zoo geregeld gaan, terwijl er gedurig een nieuwe veer wordt ingezet, - of ook wel eens een oude op nieuw.
Ik zou hen echter raden, zoo zij de verschillende bedrijven van ons eenvoudig drama in loco willen nagaan, dat ze een' gids in dien doolhof mede nemen. Zie zoo! nu nog een onderaardsche gang, dan een' hoek om en een tal van genommerde deuren voorbij, een trapje op en een geheime deur in: ‘De weg wijst zich zelf!’ zegt een oud ambtenaar. Links om, die watervaten en brandspuit voorbij. Nog een trapje en een' hoek om. Nu zijt gij er.

{==40==} {>>pagina-aanduiding<<}
Want op een bordje, dat eenmaal wit was, staat met letters, die eens zwart geweest zijn: Bodens-kamer.
Zulk een kamer is van nature smal, langwerpig, donker, verweloos. Er is niets anders in te vinden, als een. withouten tafel met twee of drie matten stoelen; een vuurpotje, dat altijd voorzien is: - er is verbazend veel vuur op een ministerie! - en twee of drie korte pijpen, die gedurig uitgaan. En dan nog, versleten van 't opnemen en weêr neêr leggen, een penningmagazijn, een roman en een bundel preken.
De oudste bode rookt. De ander zit in de positie van een' armen zondaar, die zijn vonnis afwacht: met het hoofd gebukt, de handen in den schoot en de toppen der vingers tegen elkander. Er zijn betrekkingen in de maatschappij, die den mensch leeren om zich met al de vis inertiae of ‘kraeht der lijdelijkheid’ in zijne positie te handhaven.
‘En uw broêr karel is dan waarlijk tegen de blaauwkielen uitgetrokken, zenkogel?’ zoo spreekt de grijze, en naar zijne onveranderlijke gewoonte voegt hij er een' kwinkslag bij: ‘Hebt ge al eens kippenpastei van hem gehad? Ik hoor, dat onze dappere helden daar zoo veel hoenders den hals omdraaijen: dan heeft karel ten minste wat te doen; want hier schoot hij zoo wat over.’
‘Ja wel!’ zuchtte de aangesprokene, en trommelde voor afwisseling op zijne knieën. ‘Maar belt de secretaris niet?’
Terwijl de bode naar buiten, - dat is den gang in gaat, om op het klokkenspel der schellen te kijken, of er in een' klepel van den secretaris-generaal of van een' referendaris leven is, zal de lezer reeds hebben opgemerkt, dat we hier een paar oude kennissen terug vinden, waarvan de oudste de grappenmaker van officie is. Alleen moet ik hem waarschuwen, dat hij den tweeden onveran-
{==41==} {>>pagina-aanduiding<<}
derden druk der zenkogels niet voor de eerste editie neemt. 't Gaat ons wel eens zoo, als wij ouder worden, en van ‘aardige jongens’ of ‘lieve meisjes’ spreken, die al na bij de vijftig zijn, of het jongere geslacht aanzien voor het oude, dat reeds is heen gegaan. En in een boek wordt men zoo spoedig oud! Ik wil dan maar zeggen, dat zenkogel Pater reeds eenigen tijd rust van zijn stadhuiswerk, en wij hier zijn' veel belovenden zoon voor ons zien. Maar er zijn achttien jaren voorbij gegaan, en de man wordt nu alleen nog door zijne vrouw onder vier oogen, en door eene bejaarde moeder overal, ‘hendrik’ genoemd. 't Maakt ook een groot verschil, of men zelf huisvader en ambtenaar is!
Een paar malen wandelt bode zenkogel door de gangen van 't labyrinth, altijd met folio papieren onder den arm: want folio is 't officieele formaat, en dan nog wel folio van 't pro-patria-papier. Al de kaartenhuizen, die onze eeuw bouwt, en die zij ministeries noemt, worden enkel van dat papier gemaakt.
Zenkogel is weêr tot den staat van non-activiteit terug gekeerd, die alleen voor een' bode en voor een' portier zonder gevaar is. Hij is aan die afwisseling zoo gewoon, dat hij bij ieder gesprek, zoo wel als in zijn boek, een vouwtje legt, en het terstond weêr opvat, des noods midden in een' zin.
‘Ja, die karel!’ is 't dan, nadat bode zenkogel op nieuw zijne vorige positie heeft ingenomen: ‘Die karel is mij een zorg en een onrust, en moeder nog meer. Vader had nog vóór zijn' dood hem zoo'n goede betrekking bij den prins bezorgd. Een portier heeft het toch waarlijk zoo zwaar niet. Maar er was geen orde te krijgen in den jongen; en gedurig stak hij zijn' neus in zaken, die hem niet aangingen. Honderd malen heb ik het hem gezegd: “Een portier heeft alleen met de deur

{==42==} {>>pagina-aanduiding<<}
noodig, jongen! anders niet. Waar Zijne Hoogheid naar toe gaat, of wie er bij hem komt, wat gaat 't u aan?” Maar ja wel! dat praatte en maakte remarques; en toen zijn dienst ook al niet stipt was, heeft men hem geschoven. Daarop is hij weêr tot den tabak terug gekeerd, en moeder heeft hem in Brussel geplaatst gekregen. Daar had hij het met 't Hof goed kunnen hebben in zijn winkeltje. Maar dat raisonneerde en schempte op de Roomschen; zoo dat hij nog met veel moeite heelhuids hier gekomen is, bij de revolutie.’
‘En hij is immers zelf Roomsch? Of is hij zoo wat van de libertait, zoo als de Brusselaars 't noemen?’
‘Dat is te zeggen,’ verbeterde zenkogel: ‘wij zijn van de kleresie, van vaders kant. En daarom dacht ik juist, dat hij zoo goed te Brussel passen zou, zoo lang ons Hof er om het andere jaar was. Bij de Belgen, die dat zoo precies niet weten, was hij natuurlijk als ieder andere Roomsche, maar bij de Hollanders niet...’
‘En zoo kon hij met de wolven in 't bosch huilen, maar zijne stem was er niet naar!’ vulde de oude grappenmaker aan.
‘Nu ja! een mensch moet zijne positie in de wereld kennen. Ik ben voor mij zelven zoo trouw in mijn geloof, als iemand; maar in de maatschappij moet men met alle menschen omgaan. Karel is altijd een raisonneur geweest, die de geheele wereld naar zijn hand wil zetten en zich zelf niet regeren kan. 't Is een ramp in de familie! Gelukkig nog, dat hij dadelijk als vrijwilliger met de schutterij kon uittrekken. Als hij zich nu maar goed houdt. Misschien komt hij dan in 't militaire te regt, of anders heeft hij aanspraak.....’
‘Weten de heeren 't al?’ vroeg op eens een derde bode, die tusschen de beide anderen in stond, eer ze 't merkten, en wel met een groot gedrukt papier in de hand.

{==43==} {>>pagina-aanduiding<<}

‘Hoe? Wat? Zijn er benoemingen?’
‘Of krijgen we misschien een ministerie klens, en maak je ons referendaris?’ viel de grijze in.
‘Wat benoemingen?’ sprak bode klens: ‘Neen! voorwaarts is 't, voorwaarts! Nu zullen die muiters eens op hun jak krijgen.’
De oude maakte nog de opmerking, dat stil staan achteruitgang is, en dus 't voorwaarts! wel komen mogt, om niet aan de grenzen in slaap te vallen, na 't uitroeijen van alle hazen en kippen. Maar 't personeel van de ministerieele onderwereld was zoo benieuwd naar het fijne der zaak, dat al die kwinkslagen in 't water vielen, en de secretaris-generaal zelf drie maal bellen moest.

De klok naderde de vier uren, en net gekleede zwarte heeren gingen achtervolgens, druk discourerende, de hooge stoep af. Toen zij - de klok - geslagen had, en de meesten vertrokken waren, volgden ook de boden. Vijf ure sloeg de klok, en zenkogel trok de deur achter zich toe. Hij had 't hoofd hoog opgerigt, de das opgetrokken en de sluike haren nog eens glad gestreken. Hij was met eene gewigtige diplomatieke zending belast. Want hij droeg Zijne Excellentie de ministerieele portefeuille achterna. Hij zou die langer dragen, dan Zijne Excellentie zelf!

Ruim eene week later zat bode zenkogel in de kleine voorkamer van het bovenhuisje in 't Achterom, zoo rustig en genoegelijk, als of er geen bel in de wereld was, die hem immer meer in zijne rust storen kon. Toch was het nog geen vier ure. Hij kwam ook niet van ‘zijn ministerie,’ maar uit het Haagsche Bosch, waar hij de natuur genoten had met vrouw en kroost, in de middel-
{==44==} {>>pagina-aanduiding<<}
laan en rondom het hartekamp: want het weerglas had geadviseerd tegen den grooten vijver. De familie zenkogel had op die wandeling, gansch niet zonder aanzien des persoons, duizenden menschen gezien, en ze dieper of minder diep gegroet, al naar hunne positie in de wereld: want iemand, die zijne eigene positie zoo goed weet te bewaren, moet ook die van anderen kennen. En nu zat de huisvader daar met een lange pijp, en sprak over staatszaken, met al het gewigt van een' diplomaat....
En nu de verklaring van dit raadsel? - Het was zondag. En al eischte het godsdienstig gevoel dien heiligen dag niet, men zou hem moeten instellen voor al die menschelijke uurwerken, die allen ééne week gang hebben, en dan weder moeten worden opgewonden.
‘Van karel?’ vroeg zenkogel aan de bejaarde moeder, wie het dienstmeisje een' brief in de hand gaf, en die nu zocht en tastte naar haar' bril, en hem niet zag, omdat ze geen' bril op had.
‘Och zeker wel!’ zeide de oude vrouw onrustig: ‘Wie heeft mijn' bril?’
Bij nader onderzoek bleek het, dat zij hem zelve had, en zij las. Gaande weg deelde zij er een uittreksel van aan de familie mede: want de brief was lang en hoogdravend genoeg, om, nadat zij zoo doende de room er had afgeschept, nog eens de taptemelk in de eenzaamheid en met een' afgeveegden bril te genieten.
‘Nu ja!’ zeide zenkogel eindelijk, terwijl hij de uitgerookte pijp nog spelend in de hand hield: ‘Dat is alles goed en wel: die roemruchtige Hollanders, die vechten als leeuwen, en die laffe Belgen, die zoo verraderlijk zijn van terug te schieten! Ik verblij mij ook van harte, dat 't ons volk goed schijnt te gaan en karel ongekwetst blijft. Maar schrijft hij nog niets over zich zelven, zijne plannen en uitzigten?’

{==45==} {>>pagina-aanduiding<<}

‘Ja wel, wacht eens!’ antwoordde moeder: ‘Hier aan den kant is nog een Post Scriptum. Dat zal 't wezen; maar het is zoo klein geschreven. Lees maar eens zelf, hendrik.’
En de bode las, na eenig zoeken: ‘Wat mij zelven betreft, moeder! ik brand van verlangen om in 't vuur te komen, al was 't maar, om dien flaauwen luitenant te beschamen. U kent hem ook wel, een' kappersjongen! Hij heeft mij over 't poetsen van mijne knoopen kabaal geschopt, en dat voor al 't volk. Maar ik heb hem voor een' flaauwert uitgemaakt, ja! dat heb ik; en 't kan mij wat schelen, of hij mij de korporaals-strepen heeft afgenomen. Die leg ik toch met genoegen af, als Holland maar op die muiters gewroken is, en ik in 't burgerlijk leven terug keer.’
‘Zie! daar heb je 't nu al!’ commentariëerde de voorlezer, terwijl moeder de rimpels op 't voorhoofd aangroeiden: ‘Nooit en nergens zich naar zijne positie schikken! Altijd de zelfde wildzang, en hij is toch waarlijk de drie kruisjes al voorbij. Nu keert hij te meê gedegradeerd in 't burgerlijk leven terug; dat is te zeggen: hij komt op moeders dak af, zonder ergens aanspraak op te hebben.’

En den volgenden morgen mompelde bode zenkogel, terwijl hij den wijzer van den controleur verzette: ‘Het weder is nog niet veel te vertrouwen. Men kan 't niet weten.’ - En wat langzamer dan anders streek hij zijn' hoed effen, trok zijn witte das nog eens hooger op, kreeg de parapluie uit den blikken standaard, en ging op de eigen minuut als elken anderen dag naar ‘zijn ministerie.’ Maar hij liep toch iets langzamer, de oogen op den grond gerigt, zoodat hij bijna 't huis van Zijne Excellentie zonder groeten was voorbij gegaan. Want bij alle verschil van positie en van geaardheid, had hij toch altijd zijn' broeder karel, den onverbeterlijken raisonneur, van harte lief.


{==46==} {>>pagina-aanduiding<<}

1853.

Twee en twintig jaren zijn er al weder verloopen, en ongemerkt verloopen, onder het eentoonig getik van het ministerieele uurwerk. Maar nu is de klok geheel van zijn' slag: want de Aprilsbeweging is in vollen gang. Het volk stroomt naar de petities, en de oude heeren strompelen naar het aristokratisch koffijhuis, en alle Hoogheden en Excellenties slapen kort en droomen sterk.
Ook bode zenkogel slaapt minder gerust in, nadat hij de nachtmuts heeft opgezet, en zijne egâ zijn politieke geloofsbelijdenis in het ééne oor heeft geblazen, als of het andere er niets van weten mogt. En hij slaapt korter, en staat vroeger op dan gewoonlijk. Daarop zet hij den wijzer van zijn' controleur op: veranderlijk weder; en stapt de trappen af, al wat langzamer en voorzigtiger met de jaren, om met een gelaat, waarop volstrekt geen politieke geloofsbelijdenis te lezen staat, naar 't Ministerie te gaan.
Men moge denken over de Aprilsbeweging, wat men wil; maar er is toch altijd iets edels in dat ontwaken van den ouden Hollandschen leeuw, ook al was het waar, dat een valsch alarm hem heeft gewekt en zijn brullen dus niets te beduiden heeft. Er is poëzij in dien ongewapenden opstand van een volk, dien luiden kreet van verontwaardiging, omdat het meent, dat zijne afkomst en geschiedenis gesmaad en zijne godsdienst bedreigd wordt.
In de bodenskamer werd gefluisterd van geheimzinnige teekenen in 't ministerieele heiligdom, en ongewone bezoeken aan 't vorstelijk paleis. Bode zenkogel was stil, maar ijveriger dan ooit op iedere bel, netjes en vlug bo-
{==47==} {>>pagina-aanduiding<<}
ven zijne jaren, terwijl hij drukker dan anders zwoegde en draafde met de vellen papier Pro Patria.
En toen hij nu de hooge stoep afkwam, dit maal zonder ministerieele portefeuille en dus iets vroeger, stond daar beneden aan de trappen de sollicitant-adjunctklerk, de derde editie zenkogel, de eerste, die het tot binnen in de cellen der ministerieele bijenkorf gebragt had, met het voorregt om voor niet te mogen copiëren, wat eigenlijk volstrekt niet behoefde gecopiëerd te worden, en in 't streelend uitzigt op den langen, zeer langen en lijnregten weg naar de grijsheid van een' adjunct-commies! - Want hij bragt, met het erfelijk geduld der echte zenkogels en eene loodregte positie, een nette hand op het ministerie, zoo als nog geen van zijne voorvaders gehad had. En dit is een noodzakelijk vereischte voor de Dii minorum gentium aan den staatkundigen hemel: want men moet op zijn minst voor referendaris in de wieg gelegd zijn, om slecht te mogen schrijven, en voor nog hooger, om het onleesbaar te doen.
Vader en zoon gingen naast elkander voort, als iederen dag. Op een' stillen hoek kon de laatste toch niet nalaten, te vragen: ‘En we krijgen dan toch een nieuw ministerie, vader? Zoudt u daar ook invloed bij hebben, om nog wat vooruit te komen?’
‘Afwachten, jongen!’ was het antwoord: ‘Afwachten. Daar komt men het verste meê in de wereld.’ - En vader en zoon gingen zwijgend voort. 't Is nooit zaak, om op straat over politiek en religie te spreken. Men kan 't niet weten.
‘Ziet ge wel, vader?’ vroeg de jeugdige zenkogel, met het oog op een tabaks-winkeltje: ‘Oom karel is zeker weêr aan de politiek, en de jongen in den winkel rookt met een paar kameraden zijn sigaren op.’
En ja wel! Oom karel zat voor 't open raam van een

{==48==} {>>pagina-aanduiding<<}
koffijhuis, en declameerde een opgewonden adres aan Zijne Majesteit voor een half dozijn leegloopers, wien iedere bladvulling in 't leven al ligt goed genoeg is, omdat hun geheele leven eigenlijk uit bladvullingen bestaat, en zij zelve niet veel meer zijn in het grootboek der maatschappij.
Vader zenkogel stond stil, en deed weêr eenige voetstappen en stond toen weder stil, en zag om, als of hij zijn' eenigen broeder uit het koffijhuis wilde kijken. Ook deze bemerkte hem, en zette den hoed op. ‘Jongens, hendrik!’ riep hij een oogenblik later op straat uit, en hij riep 't zoo luide, dat de ander angstig in 't rond keek, als of de politie hem op de hielen zat: ‘Jongens, hendrik! daar heb ik een stukje gelezen, dat uw' minister op zijn' zetel zal doen waggelen, en Zijne Heiligheid te Rome als een donderslag in de ooren klinken. En tusschen ons gezegd, ik heb zelf ook eene brochure onder handen over die pauselijke hiërarchie.’
‘Al wel, al wel!’ zuchtte de oudste broeder: ‘Maar ik zag liever, dat gij u niet zoo op den voorgrond steldet. Geloof mij, men laat u de kastanjes uit 't vuur halen, en ondertusschen verloopen uwe zaken.’
‘Wat zaken!’ riep karel uit, een weinig meer opgewonden, omdat hij toch zijn gelag niet had kunnen laten staan: ‘ik slijt mijn leven in den tabak; maar bij zoo iets kan men niet koud blijven. Ik ben geen flaauwert, en gelukkig geen ambtenaar!!’
‘Nu, gij moet het weten, karel!’ - Dit was sedert jaren het vaste slotwoord van onzen bode, nadat hij een en ander maal 't gesprek had voort gezet tot op een punt, dat zijne digestie geheel in de war bragt en hem bijna de boodschappen van 't ministerie deed vergeten. - Daarop draaide hij den huissleutel in de deur rond, en ging den trap op, Zijn broeder karel stormde ook naar huis, en, niet minder bij zijne zaken, smeet hij een' jongen, die

{==49==} {>>pagina-aanduiding<<}
wat al te veel communist was naar zijn' zin, den winkel uit, om een ander, die geen haar beter was, er in plaats te nemen.
Zijne moeder had er ten minste geen' hinder meer van. Zij was juist onlangs in vrede ontslapen. Haar laatste gebed was voor den ‘onbezonnen knaap’ geweest: ‘die toch een zoo goed hart had en zoo edele principes.’
En daar hij gemakkelijk het werk in den winkel af kon, - eenige staatkundige vrienden uitgezonderd, die hem iederen morgen voor een dubbeltje sigaren een uur lang ophielden, - zag de brochure van karel zenkogel spoedig het licht. Zij maakte fureur in deze dagen. De opbrengst werd verdeeld onder de protestantsche genootschappen: - want het was beneden eene zoo edele zaak, om haar voor een' wissel te bestemmen, die anders hard genoeg er om riep. Nu ja! Eerst maar de hiërarchie weg, en dan kwam de wissel en de tabak aan de beurt.

Vijf dagen later was alles op 't ministerie in de puntjes, uitgezonderd de stoffige glazen en verwelooze wanden. Zelfs de ministerieele boute feu, (niet ‘portefeuille’ zoo als de vrouwen in de achterbuurt zeggen,) die het vuur bij 's lands regering levendig houdt, heeft den besten blaauwen jas aan, in het hoog gevoel van zijne waardigheid en onmisbaarheid.
Een nieuwe Excellentie, die eergisteren nog volstrekt niet excelleerde, - in dezen kring ten minste, - heeft den kortstondigen ministerieelen troon beklommen, en verliest daardoor, voor zoo lang 't duurt, zijn' eigen' naam. Wil de lezer dien kennen, zoo heeft hij mijnentwege de vrijheid, om te kiezen tusschen de vier en zestig, (is 't zoo niet?) die binnen zeer weinige jaren onze nieuwe

{==50==} {>>pagina-aanduiding<<}
constitutie hebben geschraagd, of ook niet geschraagd, daar hun meestal de tijd niet gegund werd, om, zoo als bode zenkogel zeggen zou, zich te voegen naar hunne positie.
Het geheele personeel zou dan aan Zijne Excellentie worden voorgesteld. Zenkogel had daarbij de eer, als oudste in dienst, het bodens-personeel aan te voeren, en mogt zelfs den minister afzonderlijk spreken. In 't mogelijke vooruitzigt op zulk eene mogelijke eer, had hij reeds in menig slapeloozen nacht van zijne aanspraak repetitie gehouden. Het ging dan ook, zoo als het oude spreekwoord zegt: als of 't van een leijen dakje ging; en dat is voor een levend wezen zelfs wel wat al te schielijk: men kan zulk eene vaart niet stuiten. Gelukkig onthield Zijne Excellentie van al deze aanspraken geen enkel woord, waar hij dan ook niets aan verloor.
De minister was heden in eene bijzonder genadige stemming voor den ouden bode, en vroeg hem vrij vertrouwelijk: ‘Wel, zenkogel! was uw vader niet aan 't stadhuis in betrekking? En is hij niet een der eersten geweest, die er het oranje heeft opgestoken? Mij dunkt, ik herinner mij dien naam. Ik was er met mijn' vader ook bij; en zoo ik het wel heb, heeft hij mij nog door al het volk heen geholpen.’
't Was een der gelukkigste oogenblikken in zijn leven. Een minister had de genadige goedheid, zich den onbeduidenden naam van zenkogel, van veertig jaren her, nog te herinneren!
‘O ja, Uwe Excellentie! ja wel; maar ik dacht niet -’
‘Dat ik zoo'n goede memorie had?’ viel de minister den stotterenden bode in de rede; en wie, al is hij zelfs minister, wordt niet gaarne om zijne gevatheid en zijn goed geheugen bewonderd? In al het genot van die bewondering vervolgde Zijne Excellentie: ‘'t Was gewaagd,

{==51==} {>>pagina-aanduiding<<}
dat is waar. Voor het vaderland doet men veel; maar als de Franschen niet zoo door den schrik bevangen waren geweest....En was uw vader niet Roomsch?’
Deze vraag overstelpte bode zenkogel met herinneringen en vooruitzigten. Nu Zijne Excellentie de genadige goedheid had, van zich in hoogst deszelfs geheugen den onbeduidenden naam van zenkogel terug te roepen, herinnerde hij zelf zich ook zeer goed den heldenmoed en 't waagstuk, de vaderlandsliefde en Oranjes-gezindheid van zijn' vader, en hij begreep terstond het verband tusschen 1813 en 1853, en dan nog tusschen het Roomsche geloof, die twee jaartallen, en - de stoutste uitzigten van zijn leven! - En hij had de tegenwoordigheid van geest, om terstond te antwoorden: ‘Van de bisschoppelijke kleresie, Uwe Excellentie, even als uw onderdanige dienaar. Ook mijn zoon, die sinds lang adspireert om vaste klerk aan dit ministerie te worden, - hij is copiïst surnumerair, - is van die religie. En ik behoef Uwe Excellentie niets te zeggen van de moeijelijke verhouding, waarin onze gemeente in den laatsten tijd verkeerde.’
De vaderlijke moed had gezegevierd. De bode had de stoutheid gehad, om van dit gunstige, dit eenige oogenblik het ruimst mogelijke gebruik te maken. En hij dacht er volstrekt niet aan, of het braaf was, op 't afgetreden ministerie zonder grond een smet van onverdraagzaamheid te werpen, die zich zou uitgestrekt hebben tot den adspirant-adjunct-klerk, den copiïst-surnumerair zenkogel. Men zegt, dat dergelijke variëteiten in de moraal, omtrent gevallene en opkomende of vast staande Ministeriën, meer voorkomen in de parlementaire, diplomatische en politieke wereld.
Met een veelbeteekenend: ‘Nu, wij zullen eens zien!’ werd dit genadig onderhoud besloten.

{==52==} {>>pagina-aanduiding<<}

Dien avond werd er achter de gordijnen een buitengewoon lang huiselijk discours gevoerd.
Den volgenden morgen was de gekleurde kolom van den controleur zoo laag gezonken, dat het wijzertje er niet meer bij kon.

Nog in Mei 1853 was er eene familie-partij in de nieuwe woning van den ministeriëelen kamerbewaarder zenkogel, waarbij ook den pas aangestelden klerk werd toegewenscht, dat hij de voetstappen van zijn' waardigen vader waardiglijk drukken mogt; en den huisvader zelf, dat hij, zoo als tot nu toe, niets dan vreugde en eer van al zijne betrekkingen mogt inoogsten.
Hoog hief de gelukkige vader het glas op, en flikkerende starren, eikenkroontjes en Nederlandsche leeuwen, zag hij voor zijn geslacht in den bruisenden wijn tintelen. Maar de warmte der kamer bedauwde het koele glas: eene wolk benevelde die schitterende starren en kruisen, en een traan het helder oog. Hij dacht aan iemand, dien hij hier miste....
‘Hebt gij 't ook gehoord?’ fluisterde een der gasten een ander toe bij 't heen gaan: ‘Zenkogel de tabakskooper weg, en zijn boedel geheel in de war: men zegt zelfs een frauduleus bankroet.’
‘Ja! daar is zoo wat in iedere familie!’ antwoordde de ander pijnlijk, als of hij op zijn exteroog was getrapt. De spreker had het ook niet geweten, dat met zijn' broeder onlangs juist het zelfde gebeurd was.


{==53==} {>>pagina-aanduiding<<}

1861.

Daar komt een spoorwagen in vollen gang aanrijden. Een der reizigers springt er uit. Zie eens, hoe hem de beweging nog in de beenen zit. Het is, of zij het den weg kwalijk nemen, dat die ook niet vliegt. Zoo strompelt de reiziger nog steeds in de zelfde rigting voort; en als hij niet meer loopen kan, rolt hij, tot hij in een greppel niet al te gemakkelijk uitrust....
Wat is toch die geheimzinnige kracht, waardoor wij volstrekt geen beweging in ons voelen, terwijl wij voort vliegen, en zoo geweldig veel, zoo dra wij stil op onze beenen willen gaan staan, dat toch 's menschen natuurlijkste positie is? - 't Is weder de vis inertiae; de neiging van ligchaam en ziel, om te blijven staan, waar men staat, of voort te loopen, zoo als men loopt.
Die stoomwagen is het ministerie; en die weg er nevens de non-activiteit; en de greppel het pensioen of - het graf.

Bode zenkogel rigtte, na zijne verheffing tot kamerbewaarder, het hoofd een weinig hooger op, om met vaderlijke goedheid, - een air de protection, zeide de afgunstige wereld: - op het bodens-personeel neder te zien. Hoe gewigtig was zijn toon, als hij de audientielijst afriep, of een der hoogere ambtenaren bij Zijne Excellentie ging aandienen! Geen preek en geen roman en geen penningmagazijn lag in de antichambre, waar de kamerbewaarder mede de zorgen droeg van het staatsbewind, en de goede en kwade buijen van afwisselende Excellenties zich op zijn gelaat afspiegelden; zoodat een der bodes, die den post van grappenmaker, na den dood

{==54==} {>>pagina-aanduiding<<}
van onze grijze kennis, had overgenomen, hem het ‘ministerieele weerglas’ noemde, waarop storm of veranderlijk weêr door een gestadige onrust en 't opspringen bij iedere bel geteekend stond. Maar even weinig als zijn weerglas, leed de kamerbewaarder zelf bij iedere verandering. Alleen was hij in de dagen van ministerieele krisis uiterst geheimzinnig, en onder een' nieuwen Minister uiterst gedienstig; zoodat men bij elke verandering zeggen zou, dat hij nu eerst het toppunt van zijne wenschen bereikt had; al sprak hij tot vertrouwde vrienden nog wel eens bij voorkeur over den vertrouwelijken toon en de genadige goedheid van zijn' vriend, den Minister x., die zich het eerst den moed en de zelfopoffering der familie zenkogel herinnerd had.
Zoo waren er al weder acht jaren verloopen, en nog maakte ieder jeugdig ambtenaar in de ministerieele onderwereld vader zenkogel zijn kompliment, dat hij er zoo goed uitzag. Maar als hij dan weg gegaan was, zeiden ze tot afwisseling: ‘Onze kamerbewaarder wordt oud.’ Dat zeiden zij vooral, die van 't principe waren: Ote toi, que je m'y mette! Een Parijsch principe, uit den tijd van Frankrijks burgerkoning, dat anders bij onze ongeborene of afgestorven Ministers volstrekt niet te huis behoort, en dus even min bij hunne adspirantkamerbewaarders.
Zenkogel althans was volstrekt van die opinie niet. En nadat pruikmaker en dentist zijn hoofd van buiten en van binnen weêr wat hadden bijgewerkt, en hij een paar nommers boven zijn' vroegeren bril was opgeklommen, zag hij niet ééne reden, waarom hij nog niet menig volgende Excellentie dienen zou. ‘'t Is volstrekt noodig,’ pleeg hij te zeggen: ‘dat er bij die gedurige mutatiën, aan onze ministeries vast aanblijvende ambtenaren zijn, die routine hebben en de usanties kennen.’

{==55==} {>>pagina-aanduiding<<}

En hij had routine, de kamerbewaarder zenkogel. Maar o! dat jaar 1861: 't viel geheel buiten alle routine.

De stormtijd naderde, en - in harmonie met het November-weder - de staatsbegrooting. Het weerglas klom en daalde onrustig. Menig ingespannen, soms wel hevig discours ging de boekenkraam op het binnenhof, of aan de andere zijde den rijks-telegraaf voorbij....Drukpers en telegraaf hadden veel te doen.
En toen nu de Novemberstorm was uitgewoed, wenschten de oude boomen in het Bosch elkander geluk, voor zoo ver ze nog op de been gebleven waren; en de jeugdige stammen ruischten van vreugde, dat ze niet hoog genoeg of niet oud genoeg waren, om voor zoo zwaren val te vreezen....

Maar de kamerbewaarder zenkogel, wat heeft die met de boomen van het Bosch te maken? - Zeer veel, meer dan ooit. Hoort 't maar van hem zelf.
Het was op een der dagen van den vroegen zomer des jaars 1862, dat een vreemdeling 's Gravenhage bezocht, en natuurlijk ook het Bosch. Het is ook al een bejaard, maar nog krachtig man. Hem komt een grijsaard tegenwandelen, met afgepaste netheid gekleed, de witte haren stijf opgestreken, maar het hoofd gedoken.
‘Wel mijn tijd, zenkogel!’ is de uitroep van den vreemde: ‘Gij in 't Bosch, als een echte flaneur; en dat, terwijl de ministerieele zaken druk op gang zijn. Ik meende u van avond te komen opzoeken. Heeft het liberale Ministerie u ook al op stal gezet?’
‘Och ja, mijn vriend! helaas ja!’ was het antwoord: ‘En nu loop ik mij zelven zoeken in 't Bosch. Want

{==56==} {>>pagina-aanduiding<<}
eigenlijk weet ik niet, wat ik zoo vroeg op den dag tusschen de boomen doe.’
‘Maar hebt gij dan zelf uw pensioen niet gevraagd, of gewenscht ten minste?’
Een veteraan, met de medaille voor veeljarige dienst op de borst, zou niet meer verontwaardigd kunnen wezen op de vraag, of hij van 't Regement gedeserteerd was, of voor schelm weg gejaagd. - ‘Wel zeer zeker niet!’ riep de oud-kamerbewaarder uit: ‘Maar daar is geïntrigeerd door die zoogenaamde liberalen. Ik heb gegronde suspicie, dat er van mijne religie misbruik is gemaakt, om mij verdacht te maken. Gij weet, ik ben van de kleresie, en ik sta op mijn geloof. Nu werd mij in de ooren geblazen, dat Zijne Excellentie zou gezegd hebben: “De machine loopt niet goed; wij moeten het verroeste raderwerk wat vernieuwen.” En men gaf mij zoo half en half in den mond, om zelf mijn pensioen te vragen. Maar er was niet ééne reden toe, niet één! Mijne betrekking was juist van die, waarbij men routine noodig heeft; en ik ben verzekerd, dat die jonge snoeshaan de papieren voor Zijne Excellentie achterste voren klaar legt, en er al menig audientie-dag is in de war geloopen. Zij wilden den ouden zenkogel weg hebben; maar menig een zal zijn vraagbaak nog missen! Dat ondervinden ze nu al. Ik weet het.’ En de oude man sloeg met zijn' stok een paar voorjaarsbloempjes af, als of die 't helpen konden.
Als zijn levensbeschrijver kan ik u plegtig verzekeren, dat ik hendrik zenkogel nimmer in zulk eene agitatie gezien had, van zijne prille jeugd af aan. Ik maakte mij dan ook in vollen ernst ongerust over hem, vooral toen ik hem de eerst volgende dagen niet zag, en vernam, dat hij - tot zijn geluk misschien! - was ziek geworden.
En geen wonder, dat die verschijnselen mij veront-
{==57==} {>>pagina-aanduiding<<}
rustten. Ik kende toch al het gevaarlijke van die overgangsperiode - voor een' mensch, die routine heeft. Ik wist voorbeelden van ambtenaren, wie die sprong uit den ministerieelen spoortrein in de beenen geslagen was, of op de borst, en nog meer in 't hoofd; voorbeelden zelfs van wanhopige stappen....

NB. Hier zijn zes regels van 't manuscript weêr doorgeschrapt. Wij zijn nu in geen stemming voor zoo treurige beelden, die men ook ligt herkennen zou. Wie nooit in de routine geweest is, kan zich den ontzettenden toestand niet verbeelden van hem, die er op eens wordt uitgestooten, en wien met het levensdoel ook 't leven zelf dreigt te ontzinken.....

Maar de zomer is, na eenige restanten van den winter, die wij nog te goeds hadden, terug gekeerd, en ik begin hoop te krijgen op den emeritus kamerbewaarder. ‘Als hij maar eens zaadvast is!’ zegt zijn overbuurman, de vogelkooper, en ik geloof het waarlijk ook. Daarbij heeft hij, in allen ernst gesproken, een' schat van den hemel gekregen, in zijne vrouw. Ze is niet mooi - geweest, meen ik; - en ze is niet zoo bijzonder verstandig ook: want haar man was haar verstand, alle hare dagen. Maar zij heeft het instinkt van een vroom gemoed, en de zelfopoffering der huiselijke liefde. Als de oude kamerbewaarder zijn eerste morgenbezoek aan het weerglas gemaakt heeft, en er zich, naar vaste routine, op inrigt, zoodat de klok van tien ure hem reeds geheel gekleed en in volle onrust vindt, dan heeft Jufvrouw zenkogel altijd met mooi weêr hoog noodige boodschappen, die niemand beter kan doen dan haar man; en met slecht weêr is

{==58==} {>>pagina-aanduiding<<}
altijd hare kasrekening in de war of haar waschlijst veel te slordig geschreven. In het laatste geval gaat natuurlijk de kamerjapon weêr aan en zij legt haren man het pro-patria-papier voor, dat hij nu wel niet meer pro patria beschrijft, maar waarvan hij, als oud ambtenaar, toch altijd nog rijkelijk voorzien is, en dat hij nog steeds even netjes opvouwt en liniëert, als of het heil van 't dierbaar vaderland er van afhing. En tegen den winter heeft zij al eene hoogst noodige opruiming van papieren en brieven in 't zigt. En dan nog nu en dan wat zorgen voor broêr karel, die in de Meijerij besteed is, en dáár tegen 't liberale Ministerie schrijft: want zulke menschen weten altijd best, hoe het land moet geregeerd worden, veel beter als die flaauwerts, die geen' geest maar enkel routine hebben. En daar begrijpt nu de waardige oude jufvrouw wel niets van, maar des te beter weet ze, dat ‘zorgen ook doen leven;’ of liever: zij weet 't niet, maar heeft er eene Ahnung van.
Ja waarlijk! zij zal 't winnen. Zij schept haar' man eene nieuwe routine, die ook iederen morgen van het weerglas uitgaat. Maar hij zelf bemerkt van deze vrouwelijke diplomatie niets, schoon hij zijn gansche leven in dat vak, - het mannelijk gedeelte namelijk, - gestudeerd heeft. Hij gaat met volle vrijheid en eigen keus, waar zijn gang heen gerigt wordt, en verkoopt reeds aan trouwe huisvrienden de wijsheid van een' man, die zich altijd in zijne positie heeft kunnen schikken, zoo als hij 't zijn' zoon, den staakregten ministerieelen klerk, ook inprent.
Al zegt dan ieder, die belang in hem stelt, dat zenkogel bij ministerieele resolutie tien jaar ouder is gemaakt, ik zie niet ééne reden, waarom hij dit status quo niet nog lang zou kunnen handhaven. Hij heeft ook genoeg te verhalen uit zijne langdurige ambtenaars-carrière,

{==59==} {>>pagina-aanduiding<<}
om ieder jaar weêr van nieuws af te beginnen. En dan eindigt die cursus altijd met Zijne Excellentie den Oud-Minister, die, in de demissie-ziekte van den verhaler, zelf zich verwaardigd heeft, om naar zijn' ouden vriend - ja! zoo zeide hij! - ‘naar zijn' ouden vriend’ te komen vragen.

‘'t Staat nu al op bestendig weêr, vrouwlief! we kunnen nog nazomer krijgen.’ - Dat is heden 't resultaat van zijn eerste morgenbezoek, en zijne vrouw antwoordt, terwijl zij thee zet: ‘Zoo krijgt een mensch nog genot van zijn rust: want in mijn leven heb ik nooit zoo veel van de natuur genoten. Ik vind de najaarsdagen in 't Bosch zoo heerlijk kalm. Gij kunt immers na de koffij?’
‘Kunnen?’ vraagt zenkogel, en er gaat nog een zucht naar 't verlaten Ministerie. Maar die zucht wordt een grimlach, als hij na het ontbijt ziet, hoe vrouwlief zijn bureau heeft opgeknapt, en nu voorzigtig het weerglas boent. En onder den laatstgenoemden arbeid, - terwijl zenkogel een paar hoogst noodige boodschappen doet, - mompelt ze bij zich zelve: ‘Ge begint wat wrak te worden, oude getrouwe! En al gaf ik nooit zoo veel om je, daar alle weêr goed is, dat de hemel geeft, ik hou je toch graag in eere. Och hé! als 't weerglas eens uit elkaâr viel, dan hield ik zenkogel ook niet lang. En - ja! zoo als de goede God wil, maar ik zie volstrekt niet in, waarom een gepensioneerd ambtenaar haast zou maken om te sterven. Hij is de eenige, met Zijne Majesteit den Koning, die een traktement zonder eind heeft. Zoo geniet hij zijn rust nog, nu hij er maar eens, naar zijn eigen zeggen, de routien van krijgt.’

{==60==} {>>pagina-aanduiding<<}

De lezer vrage nu niet verder. Wij staan weêr bij de schilderij van august allebé, en de tijd moge er het rouwfloers over hangen, als 't hem lust. Alleen zou ik nog wel iets meer hebben willen zeggen over de andere pool van mijn' magneet: den man, die maar nooit routine krijgen, noch zich naar 't maatschappelijke uurwerk schikken kan; den Nomade der nieuwere zamenleving, die voor alles te vlug en te knap is, en daarom eindigt met niets te worden. Ik gevoel, dat dit beeld wat veel op den achtergrond geschoven is, daar in de Meijerij. Het stond ook op de schilderij niet. Anders, 't is interessant genoeg: nog meer leven, poëzij, romantiek....
Men ziet dus, dat ik nog iets over heb voor later. Voor dit maal dan, als 't er in te vinden is, doet uw voordeel met mijne potloodschetsen. Een weinig meer routine: - voor onze Novellen-lezers is 't misschien zoo kwaad niet eens.


{==61==} {>>pagina-aanduiding<<}

III.

Een vak zonder naam.

1.

De man van het vak en zijne cliënt.

De lezer gelieve mij te volgen naar eene der Amsterdamsche bruggen of sluizen, om daar een oogenblik met mij stil te staan. Onze aanwijzing is bepaald genoeg, om er eenige voorstelling aan te verbinden, en toch ook weder niet, om mijnen man te verraden; men kan lang zoeken in Amsterdam naar iemand, die bij eene sluis woont.
Ziet gij, in uwe verbeelding, dat kleine burgerhuis? Het zal niet lang meer, - het huurbordje wijst het uit, - de woning blijven van Mijnheer van der wolf. Zijne zaken floreren, en hij laat een nieuw huis bouwen in de plantagie: want hij beoefent de kunst, en hij bemint de natuur; - dat kan zamen gaan.
En vraagt gij nu, welke kunst hij beoefent? Even min eene der vrije, als der schoone kunsten. De laatste vooral niet: want hij heeft al even veel muzikaal gehoor, of dichterlijk génie, of kennis van schilderijen, als zijn naamgenoot in de bosschen. Eenig handelsvak, of zelfs eene plaats op de effektenbeurs, is het ook niet. Kortom, de ijverigste gaarder der patentregten heeft hem nog nooit den kleinsten tol kunnen afeischen; en toch werkt en

{==62==} {>>pagina-aanduiding<<}
handelt hij, niet zonder kunst en niet zonder voordeel; doende wat zijne hand vindt, om te doen, met al zijne magt, naar de les van den ouden Prediker, met wien hij anders niet bijzonder veel op heeft. En gij ziet, hij vaart er wel bij. Maar het is ‘een vak zonder naam,’ bij de ontwikkeling onzer maatschappij en de inwikkeling van haar finantiëel stelsel eerst geboren. Zal er bij het eerst volgende ontwerp van wet op de patenten, ook een naam voor gevonden worden? Misschien; ik twijfel.
Om er ons toch eenig denkbeeld van te maken, willen wij op de sluis blijven staan, tot onze Mijnheer uitgaat: want het is haast zijn gewone tijd, en onze blik is hier vrij en ruim: over een breed water, dat even onbevaarbaar schijnt als ondrinkbaar, en dus al tamelijk nutteloos, en verder langs eene rij statige huizen, zonder inham of zonder uitstek. De heer van der wolf kan ons dus niet mis loopen. Zie! daar is hij al. Aan zijn voorkomen zien wij niet veel bijzonders; vrij gezet, vrij gekleurd, grof van handen, plat van voeten, alles grof en plat: van den stouten gang, die den grond onder hem geheel inneemt, tot het stoute oog, dat zijn' gezigtskring geheel omvat, als wilde hij zeggen: ‘Hier ben ik; wie durft mij voor de voeten treden?’
Die voeten dragen hem dan ook ongehinderd verder, - langs eenen weg, die alleen een geboren Amsterdammer kent, - naar de armenbuurt. Dus een philanthroop misschien? Nu ja! op zijne wijze; want de naam beteekent, dat men de menschen, en het gebruik van het woord, dat men de armen lief heeft; en elk doet dat op zijne eigene manier. Voor de liefde zijn verschillende trekpleisters. Wij zullen het zien. Gaan wij slechts met onzen heer in de woning der armoede, al is het nog niet der schamele, ellendige armoede, binnen. De man heeft, door zijn' veelvuldigen omgang met allerlei standen in de maat-
{==63==} {>>pagina-aanduiding<<}
schappij, ook hier weg en spraak geleerd. Het is op een achter- of voorburgwal, een groenen- of zwanenburgwal, althans eene dier grachten van den tweeden rang, waar de menschen boven elkander wonen als in de kooijen van een' vogelkooper, en gewoonlijk een klein winkeltje den grondslag uitmaakt van een' hoogen stapel woningen, heel wat minder ruim dan die van de grootste beesten in Artis. Na eenig strompelen en knie en hoofd stooten, en terwijl de heer van der wolf nog zijn' eenigzins uitpuilenden buik zijdelings den trap opdraait, die wel naar het model van een kurkentrekker gebouwd schijnt, zijn wij in eene nette kamer, keurig net, hoe armelijk er alles ook uitziet; en vinden wij hier eene oude vrouw voor haar bloemenhekje, aan haar eenig raam zitten. Want ook zij heeft de natuur lief, al is het slechts een bloemenhekje, in plaats van eene plantagie; - heden vooral, nu haar zoon, die bruin gevaren stuurmans leerling over haar, met een paar nieuwe potten van de bloemmarkt moeder heeft verrast; verrast met een dubbel natuurgenot, rijker, dan wat menig bloemperk of oranjerie den eigenaar schenkt.
Met welgevallen rust dan ook het oog der goede vrouw op dezen zoon haars ouderdoms, terwijl een paar kleinkinderen spelen op den vloer, en een derde danst en kraait op hare knieën; want haar oudste is in den Heer ontslapen, en liet aan zijne arme weduwe en drie jeugdige kinderen niets, dan eene gezegende gedachtenis na. De jonge weduwe verdient nu, zoo goed zij kan, den schralen kost, en de oude weduwe past op de kinderen, terwijl zij ook het huishouden, de wasch en al het overige waarneemt. En wij rijken vinden dat ook heel natuurlijk; wij zouden het zeer ongeschikt noemen, als van eene moeder, die intusschen voor ons en onze kinderen werkt, ook de eigen kinderen, hoe dan ook, niet keurig net en

{==64==} {>>pagina-aanduiding<<}
dood zoet gehouden werden. En wij gevoelen niet, hoe moede, hoe dood moê de bejaarde grootmoeder is, als eindelijk de rustelooze kleinen rusten; dubbel vermoeid, omdat zij betere dagen gehad heeft aan het huis harer ouders, en ook nog, vóór haar echtgenoot alles met zich in het graf nam. ‘Het is goed,’ zegt de schrift: ‘dat een man het juk draagt in zijne jeugd;’ maar dan is het ook wel hard, als de zwakke vrouw het eerst regt begint te torschen, te gelijk met den last des ouderdoms.
Toch heeft zij nu ons beklag niet noodig, die moeder en grootmoeder, met haren jongsten, nu eenigen zoon tegenover zich, eerst op vijftigjarigen ouderdom haar geschonken, en in wiens kracht de zwakke herleeft, al betreurt zij het altijd nog, dat zij hem aan de zee moest afstaan. Waarom is hij ook niet op het notaris-kantoor gebleven? Wie weet! Zijn grootvader was toch ook notaris geweest; en hij schreef al zoo goed de acten en contracten. Maar het ging niet; het kon niet langer; hij voerde allerlei guitenstreken uit op het kantoor, en nam daar buiten, ook als hij naar de Kalverstraat of Botermarkt moest, gedurig zijnen weg langs den Buitenkant; zoodat eindelijk zijn patroon, een uiterst bezadigd en vroom man, op zedelijkheid en orde gesteld, hem weg joeg; en moeder wel gedwongen werd, om de natuur van den knaap in te volgen. Alleen had ze van hare armoede hem eerst nog wat laten leeren, en zoo lang gezocht, tot zij een' goeden kapitein aantrof, door wiens leiding hij niet onder het volk vóór den mast verloren ging; in de hoop, dat zij later eens de gelegenheid zoude hebben, of hij zelf het zal opsparen, om ook het wetenschappelijk gedeelte van de stuurmanskunst, gelijk nu de praktijk, te leeren. Hij heeft dan nu reeds zijne eerste reis gedaan, en het was eene lange en verre reis. Geen wonder, dat de wakkere knaap het in het naauwe hokje niet lang kan uit-
{==65==} {>>pagina-aanduiding<<}
houden; en juist staat hij op, om heen te gaan, als de heer van der wolf, na nog eene laatste wending op den trap en eene buiging voor den bovenpost van de kamerdeur, binnen treedt. Dit houdt hem nog een oogenblik terug; maar eer de vreemde heer half weg is met zijne redenering, is reeds de knaap ontsnapt. Hij wist niet, hoe hij staan of zitten moest voor dien vreemde; den matrozenhoed in de hand houden, of op een' stoel leggen: want voor storm en golfslag was hij nooit verlegen, maar voor heeren, inzonderheid die
hem aan een' regtsgeleerde of notaris deden denken, was hij al heel klein. En voort was onze herbert, eer hij nog had kunnen of willen verstaan, dat moeder hem terug riep, omdat zij er hem zelfs gaarne bij wilde hebben.
‘Heb ik niet het genoegen, de weduwe alewijn te spreken, en is uw eigen naam niet hielkema?’ - Zoo begon de vreemde met meer wellevendheid, dan wij hier van een zoo aanzienlijk heer, met zoo veel vertoon van zelfvertrouwen, zouden verwacht hebben.
‘Om u te dienen, Mijnheer. Mag ik weten, wat er van uwe dienst is?’
‘O, ja wel! Familie-zaken, anders niet. 't Is daarom, dat ik zoo vrij zal zijn, nog iets meer te vragen; - als gij er niets tegen hebt, ten minste: want het is uw eigen belang. Gij moet weten, ik heb veel met regtszaken te doen, en het kon zijn, dat er nog een klein voordeeltje voor u overschoot, bij de scheiding van een' ouden boedel. Ik heb er altijd genoegen in, wanneer zoo iets aan den regten eigenaar komt. Is het al niet veel, het is altijd winst; en het zou u misschien ook goed komen.’
Bij de laatste woorden wierp hij een' steelschen blik op den inboedel, die deed vermoeden, dat al wat waarde had, reeds lang was verdwenen, en toch ook het overgeblevene eens aan betere dagen had toebehoord.

{==66==} {>>pagina-aanduiding<<}

‘Zeker zou dat, Mijnheer!’ sprak de weduwe; maar zij dacht niet aan haren inboedel of haar kamertje. 't Was immers voor haar groot en rijk genoeg? Zij dankte elken avond voor zoo vele onverdiende zegeningen: Maar zij zag op de drie kinderen en den naderenden winter, en dan ook nog op eenige kleine behoeften van haren herbert, als hij weldra weder zee zou kiezen.
‘Ja, maar spoedig zal het niet zijn; en ik dien eerst nog iets te vragen, om wel te weten, of ik de regte voor heb.’ - Hier gaan wij stilzwijgend voorbij eene familiegeschiedenis, die de oude vrouw eerst regt spraakzaam maakte: - van eene moeder, die zij nog betreurde, en eene grootmoeder, die zij nog zeer goed gekend had, en vroegere geslachten, waarvan zij deze wel eens had hooren spreken. Zij verhaalde als een kind, en zij was ook weder kind in hare verhalen; en alles kwam juist over een met de aanteekeningen in het zakboekje, waar de heer van der wolf, onder een periodiek hoofdknikken, in keek; waarna hij ten laatste enkele oude papieren, van doop en trouw en dood, - papieren, die reeds geel en bruin zagen, van het wachten op licht en leven, - als kostbare dokumenten opvouwde en bij zich stak.
‘Zie zoo!’ sprak hij eindelijk: ‘nu weet ik genoeg, en ik hoop u ten minste iets te kunnen bezorgen; ik heb toch den tijd, om zulke dingen na te loopen, en het is mij al wel, als ik mijne onkosten maar terug heb. Maar hiertoe is eene notariëele volmagt noodig, en wel hoe eer hoe beter. Daarna moet gij u niet verwonderen, als gij er in den eersten tijd niets van hoort.’
‘In lang niet?’ sprak de bezorgde moeder: ‘dezen winter nog niet?’
‘Ik kan het niet zeggen; die dingen gaan zoo langzaam. Ook is het nog niet eens zoo zeker, of er wel veel te deelen valt. Zijt gij soms voor 't oogenblik ver-
{==67==} {>>pagina-aanduiding<<}
legen, dan zou ik u wel eene kleinigheid kunnen voorschieten: een gulden of tien, bij voorbeeld. Ik doe dat wel meer, maar enkel als voorschot; want met intrest of woeker houd ik mij niet op.’
‘O Mijnheer!’ sprak de weduwe, met een' traan van dankbaarheid in de oogen: ‘gij zijt mij als een engel Gods. Zie, ik heb al ligt genoeg; maar deze arme kinderen hebben 't zoo hard noodig, en de winter staat voor de deur. Wie had gedacht, dat er van die oude tante otske nog iets zou over zijn? Wat is God toch goed! Is 't niet?’
‘Ja, ja!’ sprak de vreemde eenigzins minder op zijn gemak: ‘Men moet de gaven van den hemel weten aan te grijpen en te waarderen op zijn' tijd.’
Wat zou toch wel de reden zijn, dat liberale, heel liberale menschen altijd van den hemel spreken, en vromen van God of den Hemelschen Vader, en wanneer ze wat al te vroom worden, van den Heere? - Er schemert mij zoo een trapsgewijze voortgang in door, van de natuur op het Evangelie, en van het Evangelie op de wet; - voortgang, maar, in het laatste stadium althans, geen vooruitgang.
‘Maar dan zou ik,’ vervolgde de heer van der wolf op vrijer' toon: ‘u ook moeten verzoeken, als het niet te veel gevergd is, om u terstond te kleeden en straks te volgen naar den notaris; want ik moet van avond nog op reis. Dan kan ik dadelijk handelen, en u intusschen aan een klein voorschot helpen.’
Een oogenblik keek de brave moeder over haar bloemenhekje heen, of herbert ook in den omtrek te zien ware. Niet uit wantrouwen: - want waarom zou zij dien goeden heer niet vertrouwen, die ongevraagd haar voordeel behartigde en haar gevonden geld te huis bragt? - Maar alleen om het vreemde der zaak; en dan ook, omdat zij altijd nog eene zekere onaangename herinnering had

{==68==} {>>pagina-aanduiding<<}
van een notaris-kantoor, met al die in het zwart gekleede heeren, die met de pen in de hand elk van hare woorden, ja! bijna van hare gedachten, op de groote vellen papier schenen te willen opteekenen.
‘Maar mijnheer, als mijn zoon....’
‘Nu ja, als uw zoon te huis was, kon hij meê gaan; waarom loopt die jongen ook weg? Het schijnt wel een zeeman, en die zijn meer wat ongelikt. Het kon des noods tegen den avond nog wel; maar anders, als gij iemand hadt, om op de kinderen te passen...’ En de heer van der wolf zag op de kinderen neêr, als op een nest jonge honden, die toch ook verzorgd moeten worden, omdat zij er nu eenmaal zijn. In zijn eigen huis, vooral het nieuwe huis in de plantagie, zou hij zulk een woelig en vernielend goedje wel nooit dulden.
Maar het was niet noodig, een der buren te roepen, die anders in dit opzigt trouw genoeg tot hulp zijn. Juist kwam de weduwe alewijn junior zelve te huis; en daar zij heden slechts twee schoft werk had, zoo bleef zij te huis, en de zaken der moeder konden intusschen worden afgedaan. De heer van der wolf zou vooruit gaan, om ze te bespoedigen, en over een uur zou de oude vrouw hem volgen; waartoe hij haar een kaartje achter liet, met aan de eene zijde zijn' naam, en op de andere het adres van den heer jelders, notaris, met gracht, straat, wijk en nummer. Maar zoo dra de oude haar' bril had opgezet en naam en reisroute gelezen, was het, als of haar kleur verschoot en zij nog meer beefde. Toch wachtte zij nu niet meer op herbert; zij zou zelfs niet eens graag gehad hebben, dat hij nu ware te huis gekomen: want zij had den naam gelezen van zijn' vorigen patroon. Of deze haar nog kennen zou?

{==69==} {>>pagina-aanduiding<<}

De notaris kende haar niet, de eenvoudige burgervrouw, die vóór drie jaren hem haar' zoon had opgedragen; alleen had hij, bij het voorloopig opmaken der akte, zich meenen te herinneren, dat de woeste knaap, die eenen tijd lang de stille orde van zijn kantoor verstoord had, ook alewijn heette....Maar reeds lang was die door een ander vervangen, zediger en braver, even als zijn patroon; - en of nu die naam nog eens in zijn beroep te pas kwam, en door wie die gedragen werd, dat ging hem volstrekt niet aan.
De notaris, - want ik herinner mij, dat ik eigenlijk nog niets van hem gezegd heb; ten minste niet, wat mijnen lezers eenige voorstelling van den man geven kan: - de notaris verschilde nog al iets met den heer van der wolf. Al de vormen, die in dezen grof zijn, afgerond, hoog gekleurd, zijn bij den heer jelders fijn besneden, gewelfd en getint. Hij is een schoon man, en gevoelt, dat hij het is, zonder daarom zijne jaren te vergeten en den Adonis te spelen, al is zijne kleeding keurig net, en teekent zijn geestig gezigt eene terughouding, die iedere uitbarsting van hartstogt, waardoor ook de edelste trekken misvormd worden, weet te bedwingen. Maar opgepronkt is hij volstrekt niet, en de fijn gevormde hand, die met een' zekeren smaak de papieren rangschikt of vast houdt, behoeft de dikke gouden ringen niet, waarmede de vleezige vingers van van der wolf zijn opgetooid.
Zoo dra Mejufvrouw alewijn voor de balie staat, begint de heer jelders, - naar notaris' pligt, - met den korten inhoud van het geen in 't contract nader zal bepaald worden. ‘'t Is dan uw wensch, Mijnheer van der wolf en Mejufvrouw alewijn! een onderling contract aan te gaan over de nalatenschap van vrouwe otske hielkema, op dien voet, dat deze uiterst moeijelijke en twijfelachtige zaak door den heer van der wolf geheel zal

{==70==} {>>pagina-aanduiding<<}
worden uitgewerkt, zonder dat eenige onkosten of voorschotten door Mejufvrouw alewijn behoeven betaald te worden, dan alleen bij voordeeligen afloop. In die voordeelen zal de heer van der wolf voor de helft deelen, na aftrek der kosten; waarvoor hij alle risico op zich neemt. De wederhelft zal aan Mejufvrouw alewijn worden uitgekeerd, natuurlijk eerst bij den eindafloop. Daartoe verleent zij eene volledige procuratie, die niet opzegbaar is; terwijl zij zich verbindt, den heer van der wolf geheel vrij te laten handelen, en geene inzage te vorderen van de procédure of rekening, of daarop eenigzins te influënceren, vóór de zaak is afgeloopen. - Zoo worden gewoonlijk die contracten gemaakt. Is het niet, Mijnheer van der wolf?’
‘Ja, ja wel, mijnheer. Ik heb er niets tegen. Maar omdat het eenige maanden kan aanloopen, heb ik Mejufvrouw alewijn, ter goeder rekening, aangeboden tien gulden. Dat wordt anders wel nooit gedaan; maar voor de bejaarde weduwe was het moeijelijk, om te wachten. Ik zou verlangen, dat dit ook in het contract werd opgenomen.’
‘En deze tien gulden worden natuurlijk gerestitueerd, bij een' ongunstigen afloop?’
‘Och, zet daar maar niets van in. Ik leg er in dat geval wel meer bij toe; en ze zouden bij de jufvrouw ook moeijelijk weêrom te vinden zijn.’
De arme weduwe, die op alles knikte, vond het aanbod wel gul en goed, maar zou toch liever, en hier vooral, niet gehoord hebben, dat er zelfs geene tien guldens voor edelmoedig voorgeschoten geld bij haar te vinden waren; - hier, tegenover dien deftigen klerk, die op de hooge kantoorbank van haren herbert gezeten was!
Nu volgde de eigenlijke plegtigheid. Van het vorige had Mejufvrouw, als eene der partijen, toch nog iets begrepen; maar nu stond haar verstand stokstijf stil. No-
{==71==} {>>pagina-aanduiding<<}
tariëele acten zijn voor vrouwen, inzonderheid oude en arme vrouwen, altijd wel wat mysterieus, maar in deze stemming was het haar toch nog minder kwalijk te nemen, dat zij er volstrekt niets van begreep; terwijl ook de notaris, na het voorloopig bespreken der overeenkomst, een lang, zeer lang stuk zoo haastig voorlas, als zijne deftigheid het maar eenigzins toeliet, en zoo eentoonig, als het behoort. Even weinig begrepen er van ‘de na te melden getuigen,’ zijnde jan knol, schroevendraaijer, en pieter blok, duimstokmaker; welke eerwaardige en onmisbare personen, uit eenen achterhoek van het vertrek, den notaris met een uiterst dom gezigt aanstaarden, zonder aan iets ter wereld te denken, dan aan de twee kwartjes voor de getuigen; - dat toch, als het loon voor een onbewegelijk kwartier uurs en een dozijn letters handteekening, nog al schappelijk is.
‘Als die fijne notaris en die grove wolf u maar niet bij den neus gehad hebben!’ riep herbert uit, toen moeder te huis kwam, en zuster de weduwe drie van de vier rijksdaalders opstreek, waarbij zij wel voor dertig rijksdaalders aan plannen voor de kinderen maakte.
‘Gij mogt van den heer jelders wel zwijgen, herbert!’ antwoordde moeder eenigzins gevoelig: ‘Had ik u ook nog maar zien zitten aan dien hoogen lessenaar; hoe veel tranen zou mij dit bespaard hebben!’ - Zij wischte er nog een paar af, de arme oude, doch hernam terstond op een' geheel anderen toon: ‘Maar dat is nu uit, en zoo is het ook wel. God heeft u bewaard op de golven der zee; aan land had ik u ook kunnen verliezen. En nu, tegen uw afreis, gij zult zien, wat gij van mij krijgen zult. En als gij terug komt, en de erfenis is binnen, dan lustig aan uw examen! - Kinderen! laat ons God danken, dat Hij nog zijn' reddenden engel zendt, eer de nood op 't hoogst is.’

{==72==} {>>pagina-aanduiding<<}

En herbert vouwde de handen wel, bij moeders avondgebed; maar hij kon toch dien dikken wolf nog zulk een' engel niet vinden. Ja, hij had nog genoeg notaris-verstand, om op te merken, dat de redenering van moeder niet logisch was: ‘hoe de heer van der wolf natuurlijk eerst de kosten van de opbrengst moest aftrekken; en er daarna nog de helft van hebben, niet uit winzucht, maar enkel voor zijne onkosten.’ - En toch, waarom zouden die geleerde heeren het ook voor niet doen? Wat ging het hem eigenlijk aan, wie erfgenaam was of niet? ‘Zij hadden er een vetje van,’ meende hij: ‘en mogten dat, voor zijn part, ook wel hebben.’ - Geld! wat is geld voor iemand, die gereed staat, een paar jaar in Oost of West te zwerven; en die ook wel haast met ezau zeggen kan, bij den twist over een erfregt: ‘Zie! ik ga toch sterven. Waartoe mij dan de eerstgeboorte?’

2.

Drie jaren later.

't Is drie jaren later. Zij gaan ongemerkt om, drie jaren. Ongemerkt voor wie zijn dagelijksch brood heeft, en zijn' dagelijkschen arbeid, en zijn dagelijksch genot. Maar die meer dan duizend dagen kunnen toch ook langzaam voort kruipen, voor hem, wien zij duizend malen de vraag herhalen: Wat zullen wij eten, en waarmede zullen wij ons kleeden? en wien het hongerige of verkleumde gezin, of ook de ongeduldige huisheer of schuldeischer den tijd niet laat tot het geen de Heer daar tegenover stelt: ‘Zoekt eerst het koningrijk der hemelen, en al deze dingen zullen u worden toegeworpen.’

{==73==} {>>pagina-aanduiding<<}

Zoo zijn wij, al pratende, weder een groot deel van het ‘omgekeerde mastenbosch’ doorgewandeld, en wel in een van die. wijken, waar de grachten steeds morsiger en de straten smaller worden. 't Is niet de zelfde als een vorig maal, maar toch weder een trap, die eene echte gymnastische oefening mag genoemd worden voor ieder, die geen Amsterdammer geboren is. Hier zoeken wij het steeds verarmende gezin......Een schip, dat het zinken nadert, schoon zij, die aan de pomp staan, zich half dood werken. Beneden: de onpeilbare diepte van den oceaan; en boven: de onpeilbare diepten des hemels, - wolken en donkerheid!
Ja! 't is de zelfde bejaarde vrouw wel, die daar zit met hare drie kleinkinderen, ribbelend van de koû, de beenen door het water gezwollen, en bleek gele kussens, in plaats van vleesch, op handen en armen. Maar het zacht en kwijnend oog heeft nog steeds de eigen goedige uitdrukking; en, schoon 't haar ook ter dood toe vermoeit, haar ontgaat nog geene der bewegingen van de woelige kleinen, die letterlijk groeijen in de verdrukking, al zien zij er niet meer zoo helder en knap uit, nu grootmoeder niet meer op kan, om hen te helpen. Zij kan alleen toezien, waarschuwen, hulp roepen des noods. Nu, aan het vuur zullen zij zich althans niet branden, de arme schapen!
Een gestommel op den trap duidt de komst aan van - ja! van moeder of dochter, al naar gij wilt: moeder voor het geslacht dat komt, dochter voor het geslachte dat henen gaat. 't Is een belangrijke leeftijd, waarin wij tusschen die beide staan. Als ons voor die dubbele zorg, ook maar altijd dubbele kracht geschonken werd! Aan deze vrouw ten minste schijnt die kracht bijna te ontzinken. Zwijgend komt zij binnen, en zwijgend begint zij haar huiswerk, in het rust-uur van het werk voor en buiten 't huis.

{==74==} {>>pagina-aanduiding<<}

‘Hij is er weêr geweest,’ zegt de oude vrouw op zachten toon en met een' diepen zucht.
‘Wie, de brievenbesteller?’
‘Ja, de zelfde als eergisteren, en met den zelfden brief. Maar hij mogt dien niet afgeven zonder geld. Tien stuivers! Want hij kwam uit Engeland of verder, en was zwaar ook, zeide hij.’
‘'t Is hard voor een arm mensch, regt hard! En wij kunnen toch waarlijk geen twee dagen honger lijden voor éénen brief. Waarom heeft de jongen hem ook niet gefrankeerd? Hij kan 't zeker beter missen, dan wij.’
‘Hij zal er niet om gedacht hebben,’ sprak de oude vrouw verschoonend: ‘of daar is geene gelegenheid toe, in dat vreemde land. 't Is hard, dat is waar. Maar heb ik toch al geene reden genoeg tot dankbaarheid, dat ik de hand weder gezien heb van mijn kind, na meer dan een jaar? In zijn' laatsten schreef hij immers, dat hij nog eene reis naar Japan te maken had, en dan als derde stuurman hoopte terug te keeren? Nu is hij zeker behouden daarvan terug; en als hij zelf komt, dan hebben wij den brief niet meer noodig.’
Neen! gij kent de waarde van een' brief niet, gij kent allerminst het smartelijk gezigt van dat gesloten zegel; gij, die iederen morgen, onder uwe vaste uitspanningen of bezigheden, de aankomst van den post telt; en reeds de schaar bij u hebt liggen, om dat zegel open te knippen, ook de zilveren schaar, waarmede het regt daartoe moet worden gekocht. Gij kunt u niet voorstellen dien strijd, die zelfverloochening, die overwinning van eene bejaarde en kranke weduwe, die de hand herkend heeft van haar eenig kind, den zoon hares ouderdoms, sedert drie jaren verwijderd van uit het moederoog, - en die daarop den brief weêr aan den brenger moest terug geven. Toch heeft zij er slechts een oogenblik aan gedacht, om

{==75==} {>>pagina-aanduiding<<}
er de kleêrtjes van hare kleinkinderen voor te verpanden, of hun eenig dek, of haar' eenigen bijbel; en zij heeft het morrend hart gestild door de vurige dankzegging: ‘Mijn zopn herbert leeft; ik zal hem zien, eer ik sterve!’
‘'t Mag niet, met de kinders!’ zeide de weduwe alewijn junior, om door het eene leed afleiding te geven aan het andere: ‘Ik heb het nog zóó gevraagd; en ant de meid zelfs heeft een goed woord voor mij gedaan, dat er ten minste één in een hoekje van de keuken of op zolder bij mij zitten mogt, terwijl ik werkte. Maar ik dacht, dat ik op eens gedaan zou gekregen hebben, toen ik dit vroeg; zoo was ik geschrikt van het antwoord.’
‘En ik meende, dat de jufvrouw zoo graag alles schikte?’
‘O ja, zoo begon zij nu ook; dat is altijd haar eerste woord; 't was eigenlijk, zeî ze, al veel te veel ingeschikt, dat ik 's middags op dit uur naar huis ging; en om u pleizier te doen, wilde zij zelfs nog meer inschikken: dan zou zij zoo lang iemand in mijne plaats nemen, en mij zonder werk laten en ons zonder brood, tot dat, ja! tot dat...’
Er was bitterheid in den toon der arme. Van het laatste woord schrikte zij zelve, en durfde het niet hard op zeggen.
‘Tot dat ik dood ben natuurlijk!’ zeide de oude vrouw: ‘Maar dat is misschien nog wat al te lang, om intusschen de kinderen te laten honger lijden. Ik kan ze ook nog heel wel oppassen. Is 't niet, lieve herman? Gij hebt 't immers goed bij grootmoeder? En nu gaat moeder koffij zetten, en gij krijgt een stuk brood.’
De kinderen wisten dat al. Zij vroegen nooit meer om brood, eer moeder te huis kwam, of zij honger hadden of niet; - en nu....
‘Ja!’ zeide de moeder verlegen: ‘en hoe graag de jufvrouw ook alles schikken wilde, met het betalen in

{==76==} {>>pagina-aanduiding<<}
't midden van de week kon zij zich niet ophouden; dan raakte zij geheel met hare rekening in de war.’
‘Och, dat is minder!’ sprak de oude vrouw, terwijl zij zich dwong, om luchtig en opgeruimd te spreken: ‘Ik dacht het wel half; ik heb daarom de centen voor vuur nog maar bewaard: 't was nog al te houden met de koû. Hier zijn ze; haal dan nu een rogje voor de kinders, en koffij is er nog van gisteren: die zal nog wel goed zijn.’
‘Maar gij kunt het roggebrood niet verdragen, moeder?’
‘Ik? Ik heb zoo veel honger niet; en als gij weêr zoo goed op mij zijt, om uwe boterham van avond voor mij te bewaren, is het al dubbel wel. Maak nu maar voort; anders knort de jufvrouw, die alles inschikt, nog om uw weg blijven. Ik zal den avond wel halen met de kinders. Wat is het toch een groote zegen van den Heer, als men zulke brave kinderen heeft!’
Ik wilde nu wel eens van u weten, lezer! of een leugen zonde is. - ‘Zeer zeker.’ - Ook een leugen om best wil? - ‘Geen leugen kan ooit ten beste zijn.’ - Ook niet als vroom bedrog? Of heiligt het doel de middelen niet? - ‘God beware ons voor die verfoeijelijke Jezuïtenleer!’ - Al wel, al wel. Zeg dan aan die oude vrouw, dat zij eene groote leugenaarster is. Met den naam van God op de lippen, te zeggen, dat zij geen' honger heeft en geene koû; terwijl het water haar van de lippen loopt en eene grillige huivering over de leden; - te zeggen, dat zij nog heel goed op de kinders kan passen, terwijl zij straks nog aan haar' grooten bijbel zich moest vast houden, omdat haar hoofd duizelde onder al dat gewoel!...Arme moraal! Wat falen uw passer en duimstok dikwijls, al zijn ze nog zoo op de maat gemaakt. Want toch is het waar: de leugen is altijd zonde, en het doel heiligt de middelen nooit.
Het schaft-uur was spoedig om; en ook voor de oude

{==77==} {>>pagina-aanduiding<<}
vrouw begonnen de laatste werk-uren. De kinderen werden rustig, nu zij brood hadden; maar grootmoeder, die het vergeefs met een korst van het roggebrood beproefd had, moest hare toevlugt nemen tot haar' gewonen levensprikkel, in de plaats van voedsel. Schrik niet, lezer! Al waart gij volbloed afschaffer, ik durf het u gerust zeggen: 't was geen sterke drank of opium; maar de onschuldigste levensprikkel voor zwakken en hongerlijdenden, en die meer daartoe wordt gebruikt in ons rijk gezegend vaderland, dan gij misschien ooit hadt gedacht. 't Is eenvoudig een klein peperhuisje met zout, waarvan zij nu en dan, als het water over de lippen gaat en er een waas voor de oogen trekt, eenige korrels tusschen de tanden neemt. Dit is, zegt men, het beste palliatief tegen het langdurig en afwisselend tergend lijden van den hongerdood.
Maar hier kwam het, God dank! zoo ver niet. Met blijden haast werd even acht ure de deur open gedaan, en met een' glans van vergenoegen legde de schoondochter niet alleen haar eigen boterham op tafel, maar ook die van hare vertrouwde, de keukenmeid. Ik weet wel niet regt, of het geoorloofd is, naar de wetten eener stipt eerlijke dienstbaarheid, om zijn boterham weg te geven, in plaats van die op te eten. Maar antje, - die anders in het geheel niet zoo gemakkelijk schikte, als hare jufvrouw, en zelfs regt brommen en kijven kon! - had het toch met een goed hart gedaan, en nog een vijfje voorgeschoten op het weekloon. En de oude vrouw dankte Hem, die weet, wanneer bij de zijnen de nood op het hoogst is, en dan de harten der menschen voor hen opent. Zeker! in het huis van de jufvrouw, ofschoon zij zeer stipt op het bidden was, zou er niet zóó voor die snede brood gedankt en gebeden zijn. Een weinig olie had onze werkster ook nog van het ontvangen geld gekocht;

{==78==} {>>pagina-aanduiding<<}
maar meer durfde zij er niet afnemen, om ook morgen het dagelijksch brood, - wel letterlijk brood: want men kookte alleen 's zondags! - voor hare kinderen niet te missen.
Maar wat stommelt daar nog eens op den trap, en dat zoo laat in den avond? Zou 't voor de buren achter zijn? Die leven anders ook dood stil. Maar neen, het stommelt 't kleine portaaltje door, en nog wel zware voetstappen van een' man, en zeker stappen van een' vreemde, die tegen elke lat en rigchel hoofd of armen of beenen stoot. Dieven heeft men hier niet te vreezen; dus opent de jonge weduwe de deur, zoo dra zij bemerkt, dat het zoeken haar geldt, en laat den vreemden man binnen. Maar terwijl zij de lamp boven hem opgeheven houdt, om den bezoeker in 't gezigt te kunnen zien, daar slaakt op eens de oude vrouw een' kreet, en valt met stoel en al om. De dochter, die ter hulpe snelt, laat van schrik de lamp vallen en uitgaan, en al de kostbare olie over den vloer; en de vreemdeling knort en troost, bidt en vloekt, terwijl hij geen' voetstap verder durft gaan, omdat hij geene hand voor de oogen zien kan; tot eindelijk de vrouw des huizes, bij het glimmend vonkje aan den rookenden turf, de kleine vlam terug vindt, en de vreemde een weinig bedaarder zegt: ‘Wel nu nog mooijer! Ik schrijf en krijg geen antwoord; ik zoek u op, heel Amsterdam door, den ganschen dag, en stoot hoofd en beenen aan den trap; eindelijk kom ik u verrassen aan den laten avond; en daar valt gij mij allen door elkander heen, als of er een roover aan boord enterde. Spreek toch, moeder! Goede hemel! wat ziet gij er ontdaan uit.’
Maar moeder had de armen al naar den zoon hares ouderdoms uitgestrekt, en begon er nu van moedervreugde al veel beter uit te zien; schoon toch de stuurman, in die drie jaren, er wel drie maal zoo veel op haar verloren had.

{==79==} {>>pagina-aanduiding<<}

Men was aan tafel gezeten. De kinderen waren wakker geschrikt of wakker gekust, en knabbelden zich op de korstjes van grootmoeders boterham weder in slaap. ‘En nu mijn brief?’ riep herbert reeds voor de derde maal ongeduldig uit. Moeder zuchtte, en een traan biggelde haar over de wangen. Het was haar nu, als had zij eene zware misdaad begaan, eene grove beleediging ten minste aan haar' getrouwen zoon, met niet alles te verpanden voor dien éénen brief. Toen herbert dus weder vroeg: ‘Heeft dan de brievenbesteller u ook niet kunnen vinden, even als ik van morgen?’ zou zij bijna deze ongedacht aangeboden leugen uit schaamte hebben aangegrepen, wanneer niet de dochter haar ware vóór geweest: - ‘Ik zal 't u dan maar zeggen, herbert. De besteller heeft ons wel gevonden; maar wij konden niet vinden, wat hij er voor vroeg.’
‘Niet? En dan de wissel; de wissel van tien pond, dien ik vooruit had gezonden, om u al vast vrolijk te maken; waar is die?’
‘Waar? ja zeker nog op den post. Wie kon ook weten, dat er geld in zat? De besteller vroeg tien stuivers, en die waren er in geheel het huis niet.’
‘Stomme rekel, die ik was!’ viel herbert haar in: ‘Dat ik hem ook niet frankeerde! Maar ik meende, de wissel was toch meer dan honderd maal de port waard; en geen haar op mijn hoofd heeft er om gedacht, dat men toch eerst den brief betalen moet en open maken. 't Is stom; maar op zee vergeet men die armoê. Nu! wij zullen dat varken wel wasschen.’
Eu als zijne schoonzuster hem niet beduid had, dat het reeds tien. ure was en het postkantoor nu toch al gesloten, zou herbert dadelijk op den brief uit gegaan zijn. Nu vergenoegde hij zich met een' gulden op tafel te werpen, en op luchtigen zeemans-toon te zeggen: ‘Hier dan,

{==80==} {>>pagina-aanduiding<<}
de winkels zijn zeker nog niet gesloten; brood en bier, en een stuk worst en kaas er bij. Niemand moet hongerig naar bed gaan, nu herbert te huis is!’
En de oude moeder werd niet moede meer dezen avond; en herbert vond geen einde aan het vragen en vertellen, terwijl hij, tot afwisseling, zich een stuk brood met worst goed. smaken liet.
Eindelijk viel het gesprek weder op eene oude zaak, - die wij ook al haast vergeten zouden! - doordien de stuurman spottend zeide: ‘En nicedertje was nog al zoo aan het erven, toen ik heen ging? Zij is zeker in eene andere haven binnen geloodst, die kostbare lading.’
‘Daar moet maar weinig geweest zijn!’ zuchtte moeder somber: ‘Nog twee maal in die jaren heb ik van den heer wolf iets ontvangen: eerst vijf en toen tien gulden; en de tweede maal zeide hij mij, dat het boeltje bitter was tegen gevallen. Het meeste was aan de kosten heen gegaan, zoodat hij er zelf nog bij toelegde; ik moest dus nu maar teekenen, dat ik het laatste ontvangen had.’
‘En gij hebt dat gedaan, moeder? gij hebt het gedaan? Weet gij niet meer, wat ik u bij het heen gaan gezegd heb, voor drie jaren? “Pas op, dat die fijne notaris en die grove wolf u niet bij den neus hebben.”’
‘Ja,’ zeide de jonge weduwe met een bedenkelijk gezigt: ‘ik geloof altijd ook, dat moeder er heel onvoorzigtig aan gedaan heeft, 't Is toch maar niet bewezen, dat het alles was. En ik heb nu wel geen verstand van die zaken; maar daar niemand de rekening gezien heeft, kan 't ook even goed honderd gulden als vijfentwintig geweest zijn.’
‘Kind! de liefde denkt geen kwaad, zegt paulus. Als die man niet eerlijk was, wat behoefde hij nij dan op te zoeken, of mij drie maal geld te brengen? En hij sprak daarbij ook zoo vroom en zoo goed.’

{==81==} {>>pagina-aanduiding<<}

‘Wel!’ hernam de dochter: ‘ik zou denken, dat hij dit tot zijne defensie noodig had, om alles te kunnen ontvangen; hij zelf is toch geen erfgenaam. Zoo denkt er onze diaken rouveen ook over. Hij zeide wel niet veel, toen ik 't hem laatst vertelde; maar ik kon toch zien, dat hij het spel niet vertrouwde. Hij zou er eens nader onderzoek naar doen.’
‘Kind!’ sprak de oude vrouw ernstig: ‘ik heb er nooit berouw over gehad, dat ik te goed over de menschen had gedacht, al kwam het ook anders uit; maar wel, als ik kwade gedachten had van een braaf mensch. Handelde die Mijnheer wolf niet eerlijk, dan spijt het mij om u en de kinderen; ja! ook om den man zelf: want ik beklaag altijd een' mensch, bij wien er een vloek aan zijn geld en goed kleeft. Wie weet, bf die vloek nog niet overgaat op zijne arme kinderen, als hij ze heeft! Maar ik geloof van al dat kwaad toch nog niets, zoo lang ik er geen bewijs voor heb.’
‘En ik geloof het wel!’ viel herbert in, terwijl hij wat opgewonden met de vuist op de tafel sloeg: ‘Ik vertrouwde dadelijk dat onbeschaamde gezigt en die gemaakte zoetsappigheid geen oortje. Ja wel, 't is er even eens meê gesteld, als met onze bloedzuigers, die zoo menigen zeeman uit armoede weder terstond het zeegat uit jagen. En een matroos kan zich zelf nog helpen; maar als dat roofdier, dien wolf meen ik, u en zuster en de kinderen van honger heeft laten sterven, om zich zelf vet te mesten, dan zal ik hem tusschen hals en nek slaan, dat het gestolen geld weder van zelf uit zijn' zak springt, ja!’
En moeder schrikte, en zuster lachte, en de kinderen vroegen half dommelend: ‘of oom herbert nu al boos was?’


{==82==} {>>pagina-aanduiding<<}

3.

Eene misdaad en een sterfbed.

Wij klimmen, - nadat de nacht is omgegaan, - vrij wat opwaarts op de maatschappelijke ladder: van eene kamer in de achterbuurt, naar eene der nieuwste en prachtigste huizen in de plantagie. Hier spant de koopman zijne rustelooze netten niet, noch liggen de tallooze boeken van het grootboek opgeslagen. Hoogstens zwerft er, onder goede vrienden, eene enkele prijs-courant of notitie van de effekten-beurs rond. Het nieuwe huis evenwel is eene uitzondering: want het heeft een kantoor. Dat is echter niet uiterlijk zigtbaar; zoo dat een purist uit mijn' jongen tijd het moeijelijk, - om de afleiding van Comptoir te verbloemen: - ‘een kant en oor van het huis’ zou hebben kunnen noemen. Het is eene gewone achterkamer, zonder verweerde ruiten, zonder druipende lamp, zonder hooge tabouretjes, zoo glad en ongemakkelijk mogelijk, vuil bruine lessenaars, gedekt met groote bordpapieren, die door inktvlekken gemarmerd zijn; folio registers met stof bedekt, of labyrinten van hekjes en afschutsels: - niets van dit alles! Slechts eene ronde tafel met papieren; en aan de eene zijde een leuningstoel voor den chef, aan de andere een gewone voor zijnen........ja! voor zijn' boekhouder, klerk, geëmploijeerde, alles wat gij hem maar noemen wilt.
Den eersten kennen wij reeds; de laatste is een zestiger, maar die er gerust zeventig kan voorwenden. Indien zijn gezigt ooit iets heeft uitgedrukt, is dat zeker reeds lang geleden. De laatste uitdrukking zal dan zekere onlust en levenszatheid geweest zijn; en even als op eene pendule, waarvan de veer springt, is de wijzer op het zelfde

{==83==} {>>pagina-aanduiding<<}
uur blijven staan. En de man had in zijne jeugd toch ook, even als een ander, hoe flaauw ze ook waren, zijne idealen, zijne levensplannen! Nu heeft hij die niet meer. Het bleek gele gelaat is, als 't ware, bij het voorhoofd opgehangen: - zoo hangt alles daaraan naar beneden; - en de matte oogen, die slechts op appèl, van onder de eenzame grijze haarbossen boven het voorhoofd, opzien, laten ons niets meer in dezen mensch denken, dan zekere instinktuele poging, om voort te leven. En is er eens een tijd geweest, waarop hij nog principes had, grondbeginselen, zedelijke grondbeginselen, die hij zich zelf bewust was, en een geweten, dat daarmede rekening hield; - die rekening is sinds lang met een hopeloos te kort afgesloten, en het geweten, dat nu niets meer te doen had, heeft zich rustig te slapen gelegd. Hij werd echter niet, gelijk menig ander, door booze hartstogten overwonnen en daaraan verslaafd. O neen! Een eigenlijke misdadiger of booswicht te worden, daartoe ontbrak hem de kracht, de verzoeking misschien ook. Hij werd eene machine van eens anders zedelijkheid of onzedelijkheid. Eigen oordeel of verstand had hij, in dien kring door de behoefte om te leven voort gejaagd, niet meer noodig; alleen eene zekere routine, eene routine, die zoo weinig oorspronkelijkheid heeft, dat in eene wereld van zelfdenkers, zonder klerken en copiïsten, men hem gerust zou kunnen dood schieten: als zijnde, naar de rekening onzer nieuwe staathuishoudkunde, ‘een niets meer producerende consument.’ - Het eenige, wat hij zelf doet, is, dat hij iederen avond zijne drie of vier glazen sterken drank gebruikt; een' levensprikkel, die voor zulk eene schildpadden-ziel behoefte geworden is. Maar hij drinkt zonder gezelschap, zonder gelach en gepraat, zonder een' vrolijken roes, zonder ooit dronken te zijn zelfs....Hij wordt warm, en hij slaapt: - zie daar alles!

{==84==} {>>pagina-aanduiding<<}

Maar zoo als ik zeide, hij heeft routine, en dat is van der wolf genoeg; vooral daar hij ook eene goede hand schrijft, en accuraat is en goedkoop. En dan toont hij nog gehoor en begrip genoeg, dat men hard op tegen hem denken kan, zonder dat hij zelf iets anders denkt of goed keurt, dan wat men hem te denken of goed te keuren geeft. Het eenige geval, waarin hij zou kunnen denken en niet goed kenren, is, als het eene verandering gold in zijne betrekking of levenswijze; die hij denkt vol te houden, als de dood hem en zijnen patroon gelieft te sparen, zoo lang de wereld staan zal en de zon op en ondergaan.
Tegen deze nulliteit onder het menschelijk geslacht, is van der wolf juist bezig, als wij binnen komen. ‘Hebt gij de levensverzekeringen nagezien en de lijst opgemaakt, liefkens?’
Tot antwoord reikt hem de aangesprokene eene net geschrevene tabel toe.
‘Goed, goed. De balans staat over 't geheel wèl: vijftig percent minstens. Maar daar zijn ook verduiveld taaijen onder; en mijn agent verzekerde toch, dat zij de tering onder de leden hadden, toen zij verzekerd werden, zoo goed als twee maal twee vier is. Nu, het is niet kwaad, dat het met een' enkelen mis loopt. Zelfs heb ik er al aan gedacht, om het een volgend maal eens op een' gezonden en frisschen kerel te doen. Men kan hem altijd, na een paar jaar contributie, laten slippen. Zulke spekulaties moeten wat gemaskeerd worden.’
De toon was vragend. Liefkens knikte dus goedkeurend. ‘En die oude vrek, met zijne erfenis; hoe staat het daarmeê? Ik heb nu al de erfgenamen binnen, op één na. Maar 't mag wel slim aangelegd worden: want als de oude zijne kwistige neefjes eens onterfde, dan was op zijn minst de helft der pretensies weg. Is niet het voorschot al meer dan duizend gulden?’

{==85==} {>>pagina-aanduiding<<}

‘Twee duizend nominaal.’
‘Nu ja, voor de risico. Dat zal zoo wat op duizend neêr komen. Leg ze nu maar stil weg, die laatste dokumenten, in loket E, en zwijg als het graf.’
Liefkens deed het een en het ander; niets viel hem gemakkelijker.
‘Maar nu de zaken der weeskamers. Dat is beter spel! Jammer, dat ze aan het opruimen zijn; men moet het waarnemen: een goed visscher kent zijn getij.’ - De patroon wrijft hierbij de handen, met een slim en veel beteekenend lachje; waarvan wij, tegenover hem, den flaauwen weêrschijn zien. Hij is op zijn stokpaardje. Zijn omnis homo antwoordt: ‘Hier is de zaak mulders, hogaerts, pronkhoven....’
‘Neen, die hebben allen den tijd nog. Maar hielkema, wat is daarop ook weêr ontvangen?’
‘Vier en twintig honderd gulden; nog niet afgesloten.’
‘Goed. En de kosten?’
‘Van het ligten der papieren, dagvaarding, prokureur, te zamen ƒ 300 -; nominaal geboekt voor ƒ 2100 -.’
‘Goed, goed; dat laatste is gespecificeerd, is het niet? En de kwitantie der weduwe is er immers wel bij? Als zij haar' tijd afgewacht had en ik de zaak nu termineren wou, zou haar eigenlijk, naar ons boek, per saldo ƒ 75 toekomen; dat kan de erfgenaam voor de andere helft, die slimmer schijnt te wezen, requireren. Enfin! wij zullen hem afwachten. Als hij wat al te lastig wordt, is er nog eene nieuwe actie tegen de weeskamer in te stellen “tot vergoeding van schade en interessen.” 't Is altijd nog een slag om den arm; en dus beter, de rekening-courant niet te sluiten. Op afzonderlijke nota, boekt gij intusschen de erfportie voor de eene helft, als afgekocht.’
Liefkens knikte, en verbeeldde zich te lagchen. Dat was het gewone blijk van goedkeuring en bewondering,

{==86==} {>>pagina-aanduiding<<}
waarmede hij van jaar tot jaar, naar mate hij een dagje ouder werd, al meer zijne plaats op het kantoor bekampen en behouden moest. Van der wolf nam zoo iets al spoedig en bruto aan; buiten geldzaken was hij ligt tevreden te stellen, inzonderheid met alles, wat zijne ijdelheid streelde. Gewoon, zich zelven te prijzen, werd het hem toch op den duur vervelend, dit altijd alleen te doen; hij had ten minste eene echo noodig, en was daarbij dan ook volkomen over zich zelven voldaan.

Ik hoop, met dit vlugtig kijkje op het kantoor, den lezer overtuigd te hebben, dat de zaken van den Wel-Edelen Heer van der wolf niet zoo beperkt zijn, en zijn genie niet zoo eenzijdig is, als men misschien eerst gemeend heeft. En nog hebben wij slechts een' greep gedaan in de drie loketten L, E en W, als die 't gemakkelijkst voor den oningewijde te begrijpen waren.
Toch vrees ik, dat 't hem misschien reeds hier en daar schemerde, en wil hier dus van loket W (de andere noemden we slechts in 't voorbij gaan) nog eenigen naderen uitleg geven.
De zoogenaamde Wees- en Momboirkamers, die thans alleen nog in onze koloniën bestaan, bewaarden van ouds her kapitalen en erfenissen, waarvan de regte eigenaars onbekend of afwezig waren. In de laatste jaren zijn die door de Commissie tot liquidatie der Weeskamers onder 's lands bestuur overgegaan, of, zoo dezen te vinden waren, aan de regthebbenden uitgekeerd. Om verantwoord te zijn voor onbekenden, die nog zouden kunnen opkomen, liet de Weeskamer, ook al wilde men gaarne met de regthebbenden afrekenen, zich daartoe dagvaarden, met bewijs van erfregt.
Deze eenvoudige procedure nu wist van der wolf, als prokuratie-houder der regte erfgenamen, zoo produktief

{==87==} {>>pagina-aanduiding<<}
te maken; nadat hij eerst de rijke boedels en de familierelaties van de erflaters door zijne uitgebreide connectiën had opgespoord. Nog heel wat meer zou ik hiervan kunnen verhalen, - onder vier oogen. - Dit alleen wil ik hier zeggen, dat niet alleen in dit vak zonder naam zelf, maar ook in 't christelijk karakter der oude weduwe geene enkele syllabe fictie is; - zoo als men ligt 't kwade voor waar, en het goede voor ideaal houden zou.

Er wordt gescheld. De meid brengt een kaartje, waarop eenvoudig, zonder rang of titel, te lezen staat: j.c. rouveen. Gij hebt ook geen' rang of eerekruis noodig, gij eenvoudige dienaren der gemeente, die in de woningen der rijken den toegang hebt, om aalmoezen te vragen, en in die der armen, om ze uit te deelen; maar die toch dikwijls in de eene uit de hoogte, in de andere uit de laagte, wordt miskend, beschimpt of gegriefd. Gaat maar voort op uw' stillen weg, zonder dat het eene u hindere, het andere u ontmoedige. 't Is niet de mensch, die u oordeelt.
‘Mijnheer van der wolf!’ zoo wordt een oogenblik later, maar in de voorkamer, door den vreemde, op eenigzins gedwongen' toon, het gesprek aangevangen: ‘ik ben zoo vrij, u eenige informatie te komen vragen omtrent de zaak van de weduwe alewijn, die, meen ik, in uwe handen is.’
‘Alewijn?’ vraagt de ander, als of hij zich op iets bedenkt: ‘Wat meent u voor een zaak? Want ik word in zoo veel dingen geraadpleegd.’
‘De erfenis bedoel ik van otske hielkema.’
‘O, die erfenis!’ zegt van der wolf met spottende

{==88==} {>>pagina-aanduiding<<}
minachting: ‘Wil de oude vrouw daar nog meer geld van zien? Of er nog niet genoeg aan proces-kosten weg was! De laatste actie is voor de regtbank nog verloren; die zaak staat hopeloos, en de weduwe is er wèl af. Maar zoo gaat het met de armen. Proceskosten zijn van hen niet te halen; en met het geen er van komt, zijn zij nog nooit tevreden.’
Van der wolf is reeds van zijn' stoel opgestaan, om met zijne gewone magtspreuk den ongenooden bezoeker uit te laten; maar deze blijft bedaard zitten. - ‘Gij verspreekt u, Mijnheer! Als mijne informatiën goed zijn, dan heeft zich de regtbank alleen in de zaak van “schade en interessen” voor het oogenblik incompetent verklaard; maar anders zijt gij er met glans afgekomen. En ik heb hier kopij van het vonnis, volgens hetwelk gij ƒ 2400 ontvangen hebt; daarvan komt de weduwe de helft toe, terwijl zij tot op dit oogenblik nog slechts ƒ 25 heeft genoten.’
‘Zoo Mijnheer, zoo? Gij zijt al wèl ingelicht! En in wat qualiteit vermeet gij u, om mijne gangen na te gaan, als gequalificeerde van Mejufvrouw alewijn? Wat gaat het u aan, hoe en wanneer ik met mijne cliënten afreken? Weet gij niet, als gij alles zoo goed weet, dat ik de volle décharge in mijne handen heb, na geziene en goedgekeurde rekening? Als het noodig was, zou ik u die kunnen voorleggen; en dan zoudt gij zien, hoe énorm die geregts- en proceskosten en vooral die procureurs-rekeningen zijn. Maar ik kan wel zien, dat u geen regtsgeleerde is, en van die zaken niets af weet. Hier, Mijnheer!’ - hij doet een paar stappen door de brisée, en komt met een papier uit het kantoor terug: - ‘hier bij voorbeeld is de nota van den prokureur; zie! gespecificeerd ƒ 800, en dat alleen voor ééne actie.’ - En te gelijk sloeg hij blad aan blad voor de oogen van den goeden

{==89==} {>>pagina-aanduiding<<}
armverzorger om, dat dezen de cijfers schemerden. Hij liet zich echter nog niet van zijn stuk brengen, en vroeg eenvoudig: ‘Mijnheer, zou ik ook kopij van de geheele liquidatie mogen verzoeken?’
‘Gij vergeet, Mijnheer!’ riep van der wolf op den brutaalst mogelijken toon uit: ‘gij vergeet gansch en al, dat gij met een fatsoenlijk man te doen hebt! Van schurken vraagt men nog eens rekening-courant van reeds lang geliquideerde zaken. Ik zal mij zulke brutaliteiten niet laten zeggen in mijn eigen huis, en heb u reeds veel te veel opening gegeven van eene zaak, die u niet aangaat. Maar ik heb het gedaan, omdat de affaires van een eerlijk man altijd het licht kunnen zien; ik zou anders kunnen volstaan met u naar uwe qualiteit te vragen, en die hebt ge niet; daar ik alleen de volle, onopzegbare procuratie der erven in handen heb.’
‘Die heb ik wel, Mijnheer!’ antwoordde de ander op een' diepen toon, die van zeker pijnlijk zelfbedwang getuigde: ‘Om nu niet te zeggen, wat gij en uw notaris zeer goed weet, dat de wet geene onopzegbare procuraties kent, zoo heb ik een zeker natuurlijk en algemeen erkend regt, in dezen. Ik ben armverzorger van de gemeente. Deze week ben ik nog bij de arme oude vrouw geweest; en zij, de erfgename van meer dan ƒ 1000, zij lag op stroo, stijf van het water, met drie verkleumde en schreijende kleinkinderen. De arme had geen olie, geen vuur, geen brood in deze bittere koû; alleen een korrel zout tegen den hongerdood.’
‘O, Mijnheer! wanneer gij als armmeester, als collectant mij bezoekt, dan wordt het eene andere zaak. Ik help de armen gaarne. Maar kan ik er tegen, dat bij hen elke verdienste en iedere winst als een droppel water op een' gloeijenden steen valt? Maar enfin! omdat ik met de oude vrouw toch zaken gedaan heb, al heb ik er

{==90==} {>>pagina-aanduiding<<}
niet veel goed garen meê gesponnen; - mits ik nooit meer iets van haar hoor, kunt gij dit nog aan 't huisgezin besteden.’
En van der wolf wierp een' rijksdaalder op tafel. Hij had eene bijzonder weldadige bui: want hij was zelden weldadig, maar wat hij deed, dat deed hij ook roijaal.
Een oogenblik stond de armmeester besluiteloos. Toen schoof hij met verachting het geldstuk van zich, en zeide op geheel anderen toon: ‘Neen, zelfs deze pleister op uw geweten gun ik u niet, laaghartige schurk, bloedzuiger van onze armen! Hier onder vier oogen kan ik 't u zeggen, dat aan al uw geld het bloed en het zweet en de tranen der armen kleven; aan dezen glanzenden spiegel en die ingelegde tafel, aan dat satijnen behangsel en geheel uw prachtig huis: - aan alles, alles kleeft een vloek, terwijl de regte eigenaars van uw geld van honger sterven! - Ik verlang uwe aalmoes niet; ik ga die terstond aan de ongelukkige weduwe vergoeden. Maar u veracht ik; ga met uw geld ten verderve!’
De diaken ging heen, en van der wolf bleef. Geen van beiden was over zich zelf voldaan. De eerste niet, omdat hij te veel had gezegd; en de ander niet, omdat hij 't zoo geduldig had aangehoord. De bui was hem te onverwacht uit de lucht gevallen, en had den bluffer overbluft; anders had hij dien brutalen vriend zeker de deur uitgesmeten.......Zeker! Ja! hij kan zich zelf niet verbeelden, dat hij 't niet gedaan heeft; en misschien vertelt hij later aan liefkens in al zijne kleuren, hoe hij 't heeft gedaan.

De bui is afgedreven. De arme oude klerk heeft een en ander maal moeten hooren, dat hij een stommerik is en een doodeter, die eigenlijk het genadebrood niet waard

{==91==} {>>pagina-aanduiding<<}
is. ‘Maar ja, men moet dat volk maar wel doen!’....Eindelijk wordt, voor een' nieuwen bezoeker, het gelaat weder in de gewone plooi gebragt. Men kan niet weten, wat lastige gasten er nu weder zijn; maar hij zal ze spreken, hij!
't Is zoo niet, 't is goed volk: een oude kennis, de notaris jelders; de man, wiens gezigt nooit uit zijn plooi raakt, en die daardoor aan van der wolf zelf, hoe vertrouwelijk en vrij deze met hem omgaat, een' zekeren eerbied afdwingt. Hem wil hij 't allerminst toonen, dat hij geslagen is en de vlag heeft gestreken.
‘Is er iets nieuws, vriend?’ vraagt hij kort weg.
‘Ja en neen. Dat lastige faillissement van perkins en Comp. Gij weet, dat ik tot curator benoemd ben; en dat is zoo kwaad niet, als er nog wat is en men de zaken slepende houden kan; maar anders, 't valt wat buiten mijn' trant. Ten minste dezen morgen heb ik een leven op mijn kantoor gehad, - met het protest van die Engelsche wissels, - als een oordeel! Er waren nog al zeelui in betrokken, en die zijn, van den hoogste tot den laagste, een grof, impertinent volkje, dat geen wetten en vormen verstaat.’
‘De firma perkins heeft ook het spekuleren met een ander mans geld wel wat ver gedreven,’ merkte van der wolf aan.
‘Nu ja, ze zijn ongelukkig geweest, 't is waar; en wat onvoorzigtig misschien ook: voilà tout! Maar ieder spekuleert op zijne manier; en wien het daarbij goed gaat, hij mag niet al te laag zien op de désasters van een ander. Er zijn gelukkig geen valsche wissels; een enkel eigendom in deposito, dat verkocht is, hebben wij nog stil kunnen houden; als dat te schikken is, kunnen de perkins weêrom komen, en zij zijn slim genoeg, om zich te recreëren. En de crediteuren! Nu ja, dat is hunne

{==92==} {>>pagina-aanduiding<<}
risico. Een bankroet, daarop moet men altijd rekenen in de wereld; en een zeeman moest zich allerminst beklagen, als zijn geld vergaan is en hij zelf aan behouden' wal gekomen. Men weet toch wel, hoe het doorgaans besteed wordt; en 't is te hopen, in het belang der moraliteit, dat onze eeuw aan dat ruwe zeemansleven eens paal en perk zal stellen.’
‘Nu ja, ik zeg van die spekulatie in de papieren niets, schoon het mijn fort niet is; maar ik zou er toch liever eens anders geld niet aan wagen. Ei lach niet!’ - Want jelders haalde zeer lakoniek een nagelborsteltje uit den zak en grimlachte veelbeteekenend onder dien toilet-arbeid. - ‘Lach niet, vriend! Ik ben ook een spekulant, 't is waar, maar alleen door mijn génie. Ik gelijk aan de duikers naar de Lutine; de erfgenamen van verloren boedels zijn mijne machines, mijne duikerklokken; en het kost mij wat, ze op te sporen. Het meeste last heeft men van dat ondankbare volk, dat zonder mij niets kreeg, en nu schreeuwt als magere varkens, omdat zij nog te weinig krijgen naar hun' zin. Enfin! een mensch moet zich al dat geschreeuw niet aantrekken, wanneer hij zijn' pligt maar doet.’
Zonderling! Ieder mensch heeft toch soms behoefte, om zich te regtvaardigen voor de wereld niet alleen, maar voor eene zekere onzigtbare regtbank. Van der wolf heeft daar juist van pas in perkins en Comp. een voetstuk gevonden, om zich op te verheffen, tegenover zijn' medepligtige ten minste, nu hij 't niet meer doen kan tegenover zijn' beschuldiger. Tot geruststelling van dezen, was het anders niet noodig; want de heer jelders, die eene uiterst gesoigneerde opvoeding ontvangen heeft, en geheel het leven beoordeelt naar de vormen van het leven, acht van zelf alles geoorloofd, wat fatsoenlijk is, en wat niet binnen de termen valt van de strafwet.

{==93==} {>>pagina-aanduiding<<}

‘En ik wil, en ik zal hem spreken, dien vraatzieken wolf! Dat zal ik! En jij zult 't me niet beletten, jij karonje!’
De stem, die wij daar op eens tusschen dit vreedzame discours hooren invallen, is verre van zuiver gearticuleerd. Het accompagnement van drie andere stemmen is al even verre van nuchteren; en de kleeding van het viertal, die hunnen stand verraadt, schijnt eene bevestiging van het afkeurend oordeel, dat daar straks de notaris over de moraliteit onzer zeelieden geveld heeft.
‘Ik wil en zal hem spreken, dat beest, dien weerwolf, dien bloedzuiger! Blijf me van bakboord, meid! Jongens, storm loopen, zeg ik je!’
En met een, - of 't van binnen of van buiten is, weet ik niet, - gaat de kamerdeur open, en met een' zwaren vloek hooren wij de eigen onvaste stem uitroepen: ‘Hier jou sinjeur! daar heb ik je! En wacht ereis, soort bij soort: mijn' patroon ook, den wisseldief! Dat heer kan jelui wel voor je rekening nemen, maats! Ik zal 't met dat wolvenbroed eerst afmaken!’
Men zag een mes blinken en hoorde een' kreet. Het volk stormde naar binnen; eenige agenten maakten zich, zonder veel moeite, van den stuurman en zijne drie matrozen meester. De drank had gelukkig het wapen weder verstompt, dat hij eerst had geslepen. Bij het eerste glas meende herbert, op een' stouten toon van der wolf zijne rekening af te gaan vragen; bij het derde stak hij zijn mes in den broekzak; na het vijfde of zesde kon hij 't gelukkig niet goed meer besturen.
‘'t Was nog een weggejaagde klerk van mij,’ zeide, bij 't naar huis gaan, de notaris tot den eersten bediende van de firma perkins en Comp., die hem in de plantagie had afgewacht, omdat hij ook al zijne redenen had,

{==94==} {>>pagina-aanduiding<<}
om zich wat schuil te houden. ‘'t Is ongelukkig van dat zeevolk; maar wat zal men zeggen? Zoo de baas, zoo de knecht!’

't Is weder een jaar later. Op de zelfde armoedige kamer, als de laatste maal, ligt eene oude vrouw, zwaar en loom en hijgend naar den adem. De geneesheer durfde haar voor de vierde maal het water niet meer aftappen, en de buren hebben, om haar rustig te laten sterven, de kleinkinderen onderling verdeeld, die ook al met zekeren heimelijken afschrik dat holle oog zien en die diepe stem hooren.
Vóór het bed ligt een jongeling gekuield, en op een' stoel in den hoek zit eene snikkende vrouw. Maar die jongeling snikt en weent niet; hij rukt zich de breede borst open, hijgende naar lucht en adem, te midden van de felle winterkoude. Nog heeft hij tot de kranke geen woord gesproken; geen woord in een geheel jaar! Met moeite dringt nu het eerste door: ‘Moeder! o God, moeder!’ - Maar de wroeging, die 't hem branden doet daar binnen, scheen toch te bedaren, als hij even het oog opsloeg en die hemelsche kalmte zag op het uitgeteerde gelaat. ‘Moeder!’ riep hij op nieuw, met eene verheffing van berouw en zoekende naar tranen: ‘Moeder, kunt gij 't mij nog vergeven?’
‘O kind!’ antwoordde eene zwakke stem: ‘eene moeder vergeeft zoo gemakkelijk. Wel beschouwd, heb ik u ook weinig te vergeven. Juist de liefde tot uwe arme moeder, heeft u tot eene misdaad vervoerd. Maar hebt gij al leeren vergeven?’
‘Ik?’ vroeg de schuldige; want hij begreep de vraag niet, of hij wilde ze niet begrijpen.

{==95==} {>>pagina-aanduiding<<}

‘Ja, gij!’ vervolgde de kranke met inspanning, terwijl hare stem gedurig door eene benaauwdheid werd afgebroken: ‘Gij, herbert! kunt gij, al was het bewezen, dat die notaris van uw geld rijk werd en de ander van het mijne, kunt gij hun' rijkdom zonder eenige afgunst zien? Zoudt gij hun ongeluk met medelijden kunnen hooren; om vergeving voor hunne zonden bidden; hen helpen, als ze in nood zijn? Zie, zoo heb ik het Evangelie altijd verstaan, mijn kind! En 't is mij zoo vreemd, dat christus zoo weinig door de Christenen wordt begrepen; vreemd, ook door mijn kind niet! En ik had het u toch zoo dikwijls gezegd, u gesproken van den Heer aan het kruis; en in het “Onze Vader” vooral op de woorden doen letten: wij vergeven onzen schuldenaren.’
Herbert snikte. Dat deed hem goed.
‘O, gij hebt eene groote zonde gedaan, mijn kind! Maar God wil ze u vergeven; zondig nu ook niet meer met het hart. Laat er geen nijd of wraakzucht in overblijven. Benijd allerminst dat geld. Die vijfentwintig gulden hebben ons reeds zoo veel vloek aangebragt: en wat wij eerlijk verdienden met den arbeid onzer handen, nooit. Wie weet, hoe het die rijken nog gaan zal? Ja, ik voel het nu het best: zij weten zeker niet, de arme menschen, wat een schat in den hemel is....Zoekt dien schat, mijne kinderen!....Genade, o God!....genade voor mijn kind!’

‘Moeder! moeder!’ gilde herbert; - zijne schoonzuster snelde toe; - de buurvrouw kwam van beneden: - het gordijn der naakte bedstede werd digt getrokken, het gordijn van 't leven ook. - Nu mogten de kinderen vrij boven komen; zij zonden grootmoeder niet meer wakker spelen.

{==96==} {>>pagina-aanduiding<<}

't Was drie dagen later. Daar gingen er drie uit het groote Amsterdam op reis.

Eene arme ging grafwaarts, gevolgd door eene kleine, kleine schare.
Een jongeling ging, aan den avond van dien eigen' dag, scheep naar Engeland, naar Oost-Indië, naar Japan of China; 't was hem alles het zelfde.
Een rijk partikulier liet zich uit zijne villa in de plantagie naar het station brengen, en zette zich in eene sopha der eerste klasse, om een reisje langs den Rijn te maken.
Toch zal ik aan mijne geregtigheid vast houden, zegt de job der oude en der nieuwe wereld: Want wat is de verwachting des huichelaars, als hij zal gierig geweest zijn, en God zijne ziele zal afeischen? Zal hij zich ook dan nog verlustigen in den Almagtige? Zal God zijn roepen hooren, als benaauwdheid over hem komt? (Job XXVII: 6-10.)


{==97==} {>>pagina-aanduiding<<}

IV.

Die zijn geloof verlaat, verlaat God.

1.

Bij de koffijvrouw.

De mensch is een gezellig wezen; en het symbool van die gezelligheid, in bijna alle beschaafde landen der nieuwere wereld, is - de koffij! - De koffij, dat onoogelijke zwarte vocht, dat aan een aanzienlijk diné de gasten nog op nieuw bindt bij 't dessert, dat in kleiner' kring het huisgezin telkens te zamen roept op den middag, en dat vooral, ofschoon in den vorm van een slap en drabbig afgietsel, in de achterbuurt eener groote stad of op het platte land, burger en buitenman gezellig doet te zamen zijn. De koffij, - men moge boeken vol schrijven, om ze het volk te ontraden en al de deugden van het koude water hemelhoog te roemen, - de koffij heeft iets zoo aantrekkelijks voor onze mindere standen, dat zelfs een nieuw Jeruzalem, gelijk de Mormonen het bouwen in Noord-Amerika, zonder dat vocht, hen naar de woestijnen zou terug drijven. Sticht, gelijk onze eeuw daarmede bezig is, ruime, luchtige woningen voor de armen; bezorg hun zelfs eene geregelde en goede voeding van ligchaam en ziel; geef aan de ouden van dagen een vriendelijk toe-
{==98==} {>>pagina-aanduiding<<}
vlugtsoord, eene goede verzorging, zachte ligging en ruime tuinen; - - - maar onthoud aan die allen de koffij, en uw zegen keert als een vloek tot u weêr. Dat kleine berookte keteltje is het middelpunt van elken familiekring, de welkomstgroet aan iederen vreemde, ja! de voornaamste of althans eerste troost, dien men voor de bedroefden te bedenken weet. Nog onlangs kwam ik bij een arm man binnen, geene vijf minuten nadat zijne vrouw den adem had uitgeblazen; ik vond hem, zoo als natuurlijk was, - want de armen kunnen ook innig lief hebben! - gillend van wanhoop en de handen wringend van rouw; maar ik vond er ook eene goedhartige buurvrouw, die hem zonder eenige moeite met zich troonde, en het reeds zoo ver gebragt had, dat hij de tranen zich afwischte; ‘ik heb,’ zeide zij: ‘buurman een lekker kop koffij gezet; dat verzet de zinnen nog
wat: want de man heeft liet kwaad genoeg.’
Deze lange, misschien zelfs langdradige inleiding komt op niets anders neder, dan op de hooge waarde en de diepe beteekenis van een klein, smerig, en voor den vreemdeling meer dan hiëroglyphisch bordje. Men vergezelle mij daartoe, - wij zouden er te zamen den weg al leeren! - weder naar de achterbuurt. In eene tamelijk breede straat, maar waar ons geen enkel huis meer dan het afbreken waard schijnt, hangt het bewuste bordje omstreeks in het midden, boven eene deur, die altijd open staat, en nevens een raam, waar men nooit helder door de glazen kan zien. Op dat kleine plankje heeft de een of andere kladschilder twee vlakken geworpen, die turven verbeelden moeten, en daar tusschen in, kruisgewijze, twee streepen, die houtjes zullen voorstellen. Sapienti sat: want zonder woorden zegt dit aan de buurt, wanneer zij 't nog niet weten mogt, dat hier niemand anders woont dan ‘ant de koffijvrouw.’

{==99==} {>>pagina-aanduiding<<}

Zoo dra des morgens de zomerzon den dauw begint op te trekken van het land, en hare vriendelijke stralen zoo wel tusschen de bouwvallen der armen als op de paleizen der rijken werpt, begint ook de naaste omtrek de kracht van dezen magneet te gevoelen. Hij trekt zoo goed en houdt zoo vast, dat de schreeuwende kinderen te huis bijna een ongeluk krijgen, of de man, als hij van het eerste schoft werk wat tijdig terug keert, met een' vloek de deur open bonsen of schoppen moet. Sinds tien jaren staat deze magneet hier op de zelfde plaats, - wanneer men het beeld niet al te verheven vindt, - als eene rots in het hart der baren. Op zijn goed Hollandsch gezegd: alles verhuist in 't rond; vooral sedert de huisbazen in de fonks zijn, *) en het onvriendelijke gelaat van den uitmaner daardoor nog een weinig strenger geworden is; ja zelfs nu en dan een deurwaarder, - die den bril opzet om toch iets van den inboedel op te schrijven, of die met den sterken arm een gezin in tien minuten naar de straat doet verhuizen, - de buurt bezoekt, alleen maar tot een bewijs, wat de fonks kan, als zij wil. Maar onder al dat verhuizen door, blijft de koffijvrouw hier onwrikbaar op haren troon gezeteld, in zoo verre dit gezegd kan worden van iemand, die nooit zit. Vraagt een vreemde den weg, of zoekt hij hier een van de telkens verhuizende buren op te sporen, dan wordt dit onaanzienlijke en berookte plankje voor hem eene baak in zee, en het kan nooit missen, of het kleinste kind zal zeggen tot den vragende: ‘Dat is of die woont boven, achter, naast of over de koffijvrouw, drie, vier of vijf huizen regts of links;’ - kort om in alle rigtingen en afmetingen, die van het algemeene middelpunt der buurt

{==100==} {>>pagina-aanduiding<<}
uitgaan. Ééne vraag slechts zou niemand u kunnen beantwoorden: ‘waar vrouw huising woont;’ althans, gij zoudt u daartoe bij enkele vertrouwde vrienden moeten vervoegen; zoo onnoodig wordt het gerekend, dat eene vrouw als zij een' naam heeft, even min als men van een vorst of minister gewoonlijk anders weet te zeggen, dan dat hij de vorst of de minister is.
Dit maal is het, als of er enkel klanten ingaan en niet uit; het laatste is anders om dezen tijd even frequent, als het eerste: want de klok sloeg al lang tien uur, en de tweede koffijtijd, of voor de vroege werklieden reeds de derde, de gewigtigste en algemeenste, duldt geen uitstel. Er moet dus zeker iets bijzonders wezen, dat de bezoekers zich hier zoo ophoopen, en met moeite de eene of andere nieuweling naar binnen dringt. De koffijvrouw zelve houdt het houten handvatsel van den reuzenketel reeds sinds lang onbeweeglijk in de berookte regterhand, en zelfs haar man, dien zij alleen schijnt genomen te hebben, om voor haar kooltjes te dooven, laat die zorgeloos vergaan, en steekt de tang zoo regt uit, als of hij voornemens was, er het een of ander vrouwenbeen meê te pakken; terwijl hij met de andere hand een kort pijpje uitklopt, waar reeds lang niets meer in is.
‘Wat je zegt, buurvrouw!’ valt eene der nieuw aangekomenen uit: ‘Mijn hemel, hoe is toch dat ongeluk aangekomen?’ - Daar woont op het gezigt van de vraagster een weinig meer deftigheid, dan er anders in dezen kring te vinden is, zoodat er dan ook, met velerlei gevaar voor test en kan en ketel, ruimte voor haar gemaakt en een weinig stilte geboden is. Zij is ook een hoofdpersoon in deze grootendeels Katholijke buurt: want 't is ‘de leervrouw,’ bij wie de kinderen gedrild worden om te kunnen bidden en opzeggen, en, - dat zoo nagenoeg het toppunt van hare wijsheid is, - om bij heeroom in de leer

{==101==} {>>pagina-aanduiding<<}
te kunnen gaan, en fatsoenlijk, dat is, met het noodige ceremoniëel, eene mis bij te wonen.
‘Ik zal 't u zeggen, moeder marie!’ wordt haar geantwoord: ‘Gij weet, dat de burgemeester zijn huis geheel laat opknappen, en dat hij, om allen genoegen te geven, holster als loodgieter en leidekker, en telwald als timmerman aangenomen heeft. De zwagers mogen elkander anders in 't geheel niet lijden; - en niet zonder reden! - Of heeft holster zijne vrouw niet gedwongen, om haar geloof te verlaten en protestant te worden? En al is telwald ook geen best christen, daar hij al sinds twintig jaar zijne pligten niet gedaan heeft, - dat zij van de kerk afviel, kon hij toch niet velen van zijne zuster. En daarbij komen dan, zoo als het gaat, nog vele wisjewasjes....’
‘Nu, ja!’ viel de vraagster in: ‘maar het ongeluk?’
‘Wel, zij moeten elkander niet te best verstaan hebben; de een heeft 't niet goed besteld, of de ander niet goed geleverd: althans de stelling was te zwak; en daar zoo even, net op slag van tienen, is me alles naar beneden gekomen. Men zegt, dat telwald het er nog wel zal afbrengen, dat ook maar goed is: want de pastoor heeft al geweigerd om hem te helpen, daar hij zijne kinderen aan zijne vrouw heeft overgegeven.’
‘Dat spreekt!’ antwoordde de leervrouw, als eene trouwe trawante van haren geestelijke: ‘'t Is wel ongelukkig voor een mensch zijn ziel, maar de pastoor heeft hem ook genoeg gewaarschuwd, en hem terstond de absolutie geweigerd, toen hij met dat meisje aan 't verkeeren raakte. Want 't is toch maar zóó: waar twee gelooven slapen op één kussen, daar ligt de duivel tusschen.’
De koffijvrouw meesmuilde, en 't was alleen uit diep respekt voor het gezag van de leervrouw en de gunst van het katholijke publiek, dat zij 't liet berusten bij een' en-
{==102==} {>>pagina-aanduiding<<}
kelen blik op haar' trouwen echtgenoot, die ondertusschen zich de zaak in het minst niet aantrok.
‘Met dat al,’ vervolgde de wijze vrouw: ‘hij heeft 't dan altijd toch nog beter gemaakt, dan zijne zuster. Had ik dat ooit gedacht? Toen zij een kind was, was zij zoo goed in de leer; en als een bruidje, - mij dunkt, ik zie haar nog; men zou zeggen, dat de engeltjes in den hemel er blij om moeten wezen, als de kerk zulke kinderen aanneemt. Zelfs in de naleer heeft ze nog menige les bij mij gehaald; maar toen ze daar af was en een jaartje ouder werd, heeft het vrijen haar geheel en al het hoofd op hol gebragt. Holster zelf zou 't haar niet gedaan hebben: want hij was eigenlijk niets; maar zijne moeder was zoo wat van het nieuwe licht, en wilde met geweld, dat hare aangetrouwde dochter griffermeerd wezen zou. Nu! ik heb 't haar genoeg gewaarschuwd, dat de Heer vroeg of laat komen zou. 't Moet wat te zeggen zijn, als zoo de man met een verpletterd hoofd in huis gedragen wordt; zijne ziel verloren en alles verloren! En dan te weten, dat het eene bezoeking van den Heer is. Arme daatje!’
‘Nou!’ riep een schelle stem uit den hoop: ‘Ik gun 't haar van harte, dat omgekeerde palingvel!’
‘Voor een halfje?’ vroeg de koffijvrouw aan de scherpe spreekster, die, - dit zij in 't voorbijgaan gezegd, - behalve dat zij zeer voor haar geloof ijverde, niet zonder eenigen nijd was tegen alle vrouwen, die over meer te beschikken hadden dan over een' halven cent voor vuur, om het aangelengde koffijdik nog eens op te warmen.
Terwijl zij haar, zonder het antwoord af te wachten, even vriendelijk als de rijkere klanten bediende, kreeg nu de koffijvrouw, door de douceur, aan daatje telwald toegeworpen, vrijmoedigheid om ook een vaderlandsch

{==103==} {>>pagina-aanduiding<<}
spreekwoord er tusschen te werpen, en zeide: ‘Ja, ja, buurvrouw! die zijn geloof verlaat, verlaat God.’
‘Dat is te zeggen,’ verbeterde de leervrouw, na eens goed rond te hebben gezien, of zij zich wel alleen onder haar volkje bevond: - ‘dat is te zeggen, het katholijke geloof; want die geuzen hebben eigenlijk geen geloof. 't Is maar zoo wat een mengelmoes. Toen zij onze kerk verlaten hebben, zeî nog onlangs de pastoor, omdat zij de tucht niet verdragen konden, hebben zij zoo'n stuk en een brok van de Heilige Moederkerk meê genomen, en leven daar nu meê, zoo als ze zelf willen. Daarom haspelen zij ook altijd onder elkander, en ieder gelooft wat hij wil. Daar heb je tegenwoordig weêr dat nieuwe of oude licht, en dan die kerk onder het kruis; en te voren de Armejanen, zoo als zij ze noemen, daar ik eigenlijk ook nog toe behooren zou, als de Heilige Maagd mij niet genadig bewaard had, zoodat ik nog bij tijds, in mijne jonge jaren, de dwaling ben gaan inzien, en juist toen ik, zoo als ze dat noemen, belijdenis doen zou, de ware kerk heb gekozen. Zoodat ik maar zeggen wil, dat die zijn geloof verlaat, als 't zulk een geloof van den Satan is, dan verlaat hij dien en niet God.’
Ieder zweeg voor dit wijze oordeel. Ik zou echter gerust durven verzekeren, dat de grootste helft van het publiek er niet door overtuigd was. Een volksspreekwoord is nu eenmaal niet door redenering te weêrleggen; waar gij 't de deur uitwerpt, keert het door 't venster terug. In spreekwoorden heeft het voorgeslacht de vrucht van zijn nadenken, de heilige indrukken van zijn geloof en de slotsom van zijne levenservaring neêr gelegd; en het nakroost bewaart ze als eene heilige erfenis. De kracht van een spreekwoord is alleen te neutraliseren, door er een ander spreekwoord tegenover te stellen, of voor 't oogenblik af te keeren door eene ondervinding, die al te sterk

{==104==} {>>pagina-aanduiding<<}
spreekt. En ook dan nog is het onkruid, - ondersteld dat het onkruid is! - slechts bij den wortel afgesneden, of, om met de boeren te spreken, voor dit jaar ondergeploegd.
Een oud moedertje, dat nog een weinig meer tijd had dan de overigen, ofschoon de geheele buurt er tamelijk wel van voorzien was, sterkte de koffijvrouw in hare principes, door onder een medelijdend snuifje, - natuurlijk nadat de leervrouw weg was! - te besluiten: ‘Wat er van is, 't is toch maar regt ongelukkig! Roomsch of griffermeerd, we moeten toch allen voor éénen God verschijnen.’ En dat derde volkswoord deed bij deze gelegenheid de deur toe.
Terwijl de koffijvrouw, in de gewone pause, haar snoepgoed en appelen nog eens in orde legde, tegen het uitgaan van de school, en mooten sneed om visch te bakken voor het publiek, stortte zij haar gemoed eens ten volle uit voor haren man. Want sedert haar huwelijk durfde zij niet meer zoo vrij uit in 't publiek spreken, om niet wat al te veel in den reuk van ketterij te komen, die in hare nering niet voordeelig was. Gezegden echtgenoot had zij eigenlijk genomen, omdat beiden gewoon waren, even vroeg op te staan: want hij was de porder van de buurt. Na die gewigtige bezigheid werd de man, die alle anderen van twee uur af wakker klopte, zelf zoo slaperig, dat er geen geest genoeg in hem bleef, om zijne vrouw tegen te spreken. En toch was hij nog berekend genoeg, om eene enkele maal met den turfwagen te loopen, en, zoo als gezegd is, kooltjes te dooven. Alle uitmuntende eigenschappen, waarvoor men een klein verschil in het geloof ligt kan over het hoofd zien. En daar nu beiden al wat over de prille jeugd heen waren, en dus het eerzame huwelijk met geene kinderen was gezegend, hadden zij ook volstrekt geen begrip of ondervinding van den

{==105==} {>>pagina-aanduiding<<}
‘duivel op het kussen,’ en lieten alle geloofszaken, zoo vóór als na hun huwelijk, in een vreedzaam statu quo.
‘'t Is dan een ziekeneurige tijd!’ zoo begon de koffijvrouw hare alleenspraak tegenover haren echtgenoot, zonder hem aan te zien of hare bezigheden te verzuimen: ‘Hoorde men daarvan in onze jonge dagen? Het geloof, en altijd weêr het geloof! Dat geeft je een twisten en schelden in de buurt, daar de Heer zijn' zegen niet in leggen kan. In den tijd van mijne ouders was 't heel anders; menig maal heb ik onzen pastoor en den dominé zamen over straat zien gaan; maar op ons dorp hoorde men dan ook van al dat veranderen nooit. Ik weet ook volstrekt niet, waar het voor dient. Zoo als de oude mie wèl zei: wij moeten toch allen voor éénen God verschijnen. Ieder in 't zijne, hebben wij genoeg in onze kerk te doen, en kunnen 't toch alles niet naloopen. Wat heeft een mensch 't daar buiten te zoeken? Maar 't zijn ook de besten niet, de leervrouw niet te na gesproken; en ik houd 't er bij: Die zijn geloof verlaat, verlaat God.’
‘Daar komt leen-buur!’ fluisterde de man met eene stem, als of hij zeide, dat er slangen in de kamer waren; en hij kroop in den donkersten hoek, die door het houten schotje en de berookte tegels gevormd werd, als of hij zelf niet meer dan een hoop turven was.
De binnenkomende had evenwel niets vreeselijks aan zich, of het mogt zijn, dat hij klein was en niet vrij van een' hoogen rug. Zijne kleeding, zijn koffijkannetje, de morsige hand, waarin hij een graauw papiertje hield, kortom! alles aan hem, van top tot teen, was eene sprekende uitdrukking van de oude bijbelspreuk: 't Is niet goed, dat de mensch alleen zij. - Leenbuur toch is de celibatair van de achterbuurt. Reeds sedert jaren heeft het vrouwelijk personeel alle aanvallen op zijn afkeer van het huwelijk opgegeven, en toch mag men hem algemeen

{==106==} {>>pagina-aanduiding<<}
gaarne lijden: want hij is een goedhartig en in tijd van nood ook een gulhartig man, die zijn brood heeft en er een ander nog wel iets van gunt. Alleen op het punt van geloof, is hij niet al te best te spreken voor zijne roomsche buren; en in 't jaar 30 - muitzieker gedachtenis! - heeft hij 't alleen aan zijne populariteit te danken gehad, dat hem de oogen niet zijn uitgekrabd of de tien geboden in het gezigt gezet. Een enkel proefje evenwel heeft hem iets omzigtiger gemaakt, zoodat hij nu liefst zijne kansen waarneemt.
Hier kon de kans niet beter zijn. De waarschuwing van den man was te laat gekomen. Leenbuur had juist op den drempel de laatste woorden gehoord, die de koffijvrouw met verheffing van stem uitsprak, en vatte daarop dadelijk vuur: ‘Zou je dat denken, buurvrouw? Nu! dan heb ik God al vroeg verlaten: want de Heer heeft mij al sedert vijf-en-dertig jaar die paapsche dwalingen doen inzien. Sinds ik van zoo'n colporteur bij toeval een bijbeltje kocht, omdat ik gaarne alles onderzoek, heb ik 't mijn' pastoor zoo druk met vragen gemaakt, dat hij mij met antwoorden niet kon bijhouden. Zie! dat spijt me toch, ant! dat je ten minste niet eens 't Evangelie doorleest; ge zoudt er wat anders in vinden, dan moeder maria met de heiligen, en al die paapsche poppenkraam. 't Is de Anti-christ, jelui paus, anders niet! Maar ik wil 't wel gelooven, dat je er niet toe opgewekt wordt. Hadden we zoo veel doode lidmaten niet, de gemeente van christus zou wat meer worden opgebouwd; maar buurman, die ook nooit in de kerk komt, is je geen best exempel van een' geus. Kijk, dat spijt me, buur! dat ik je daar nog niet toe krijgen kan. Was 't je vrouw, dan liet ik 't nog staan; maar jij kunt toch zondags wel eens uit. Als je maar eerst eens het belang voeldet voor je onsterfelijke ziel!’

{==107==} {>>pagina-aanduiding<<}

‘Ja, dat moet ieder voor zijn eigen zich zelf weten!’ bromde de man, die intusschen hoe langs zoo korter in een gekrompen was; en toen zijne vrouw goedhartig vroeg, of buurman witte of bruine janhagel hebben moest, - ofschoon hij sinds jaar en dag nooit anders dan bruine nam, - toen keek de man met een vergenoegd gezigt den gevreesden bezoeker op zijn' hoogen rug, en nam triomfantelijk de tang, maar alleen, om voor hem een kooltje uit te zoeken. Zoo overtuigd was hij bij zich zelven, dat hij zich goed geweerd en wonder veel gezegd had; ofschoon eigenlijk die laatste volksspreuk niets anders zegt, dan de ontwijkende repliek van een' regtsgeleerde: Ongehouden te antwoorden.
‘Zou buurman toch niet zoo wat van 't nieuwe licht zijn?’ vroeg de koffijvrouw, - natuurlijk toen hij weg was, - schoon ze wel wist, dat deze quaestie voor haar' man even duister was als voor haar zelve: ‘Kwaad is hij niet, leenbuur. Maar als men daarom zijn kerk uitgaat, om daar altijd op te schimpen en te schandelizeren, dat is geen godsdienst in mijn land. Ik blijf er maar bij: Die zijn geloof verlaat, verlaat God.’

‘Gij hebt ons nog niet veel wijzer gemaakt met al uw vertellen!’ hoor ik deze of gene vrouwenstem zeggen, aan het einde van dit hoofdstuk. ‘Daar staan nu, als oude lantaarnpalen zonder licht of als bakens in een verloopen vaarwater, drie of vier volksspreuken over en door elkander heen; en 't minst van alle, begrijpen wij nog die van uwe vriendin de koffijvrouw. Zij komt daar eene halve eeuw te laat meê. In onzen tijd van revolutie en contra-revolutie denkt men er gansch anders over; en hare verdraagzaamheid moge wèl en goed geweest zijn, misschien nog onder het vaderlijk bestuur van willem den Eerste, in de eerste jaren na de restauratie;

{==108==} {>>pagina-aanduiding<<}
maar thans - hadt gij ze maar thuis gehouden! Ze is lang hors de saison. En 't zij uwe leervrouw of uw oude celibatair 't ons beduiden, ieder van zijn standpunt, wij gevoelen maar al te wel, dat wie zijn geloof verlaat, daarom nog even min God zelf verlaten zal, als hij door Hem verlaten wordt.’
‘En hebt gij,’ voegt er een of andere geleerde napluizer bij: ‘hebt gij u zelf niet beroemd, dat gij eene lofrede op het proselytisme geschreven hadt, reeds eer het bij 't publiek geijkt was?’ *)

Ik verzoek lezer en lezeres beiden, met het antwoord op dien stroom van vragen te mogen wachten, tot mijne tweede en derde schets zijn voltooid.

2.

De Paschen.

Heerlijk feest voor den Israëliet en den Christen! Sinds den bangen nacht, die voor meer dan drie-en-dertig eeuwen een' ontzettenden angstkreet deed opgaan door geheel Egypteland, maar waaruit een blijde morgen aanlichtte voor het verdrukte Israël, zijt gij nog geen enkel jaar uitgebleven met het blijmoedig woord: ‘Redding uit de slavernij en leven uit den dood!’ En sinds voor achttien eeuwen de Heer der heerlijkheid, dien het ondankbaar Israël had gekruisigd, aan den Paasch-morgen uit zijn graf was opgestaan, verkondigt gij onder alle hemelstreken nog in hooger' en heerlijker' zin: ‘Vrijheid uit de slavendienst en leven uit den dood!’

{==109==} {>>pagina-aanduiding<<}

Daar stroomen op een' frisschen lentemorgen de talrijke scharen in en uit de heiligdommen. Ook de knoppen, die daar zwellen aan het geboomte, ook de eerstelingen, die er bloeijen in de lente, en de vruchtboomen, die hier en daar boven de muren van een' stadstuin hun' witten dos of rozenrooden blocsem uitsteken, alles verkondigt ‘leven uit den dood.’ En de arme, die eindelijk, - ja, wel eindelijk! - een' langen en bangen winter achter zich ziet, en de knaap of het meisje, die het nieuwe paaschpak aan alle kanten bekijkt en bekijken laat, en het kind, dat met een' eereprijs de school verlaat, - ja ook de nieuwe leden van christus' gemeente, die in de laatste weken zijn aangenomen: - op aller gelaat staat te lezen, dat het heden Paschen is!
Maar ook over dat bekoorlijke tafereel is eene schaduw uitgespreid, die aan geen enkel beeld van het menschelijk leven ontbreekt. Die kerkgangers, - het geen zij gehoord en gezien hebben in het heiligdom, of de gedachten en gevoelens, die zij daar heen met zich brengen, het schijnt hen, die toch allen in den naam van den Opgewekte uit de dooden roemen, nog niet allen tot vrede en broedermin te stemmen. Als vreemden, zoo niet vaak als vijanden, gaan zij elkander voorbij. De eene christen groet den anderen niet. Menig scherpe blik wordt ter zijde geslagen. In de hand van den eenen zien wij den bijbel, het symbool der herwonnen godsdienstvrijheid; in eene andere hand het gebedenboekje, het zinnebeeld der gehoorzaamheid aan de kerk, met kruis en rozenkrans; en terwijl de beide kerken uitgaan en hare stroomen tegen elkander in zenden, sluipt er menige vloek tusschen het gebed des harten door, of komt die zelfs half uitgesproken over de lippen.
Onder de digte menigte der Roomsch Katholijke kerkgangers, trekt onze bijzondere aandacht die vrouw uit den

{==110==} {>>pagina-aanduiding<<}
knappen burgerstand, wie het rouwgewaad zoo goed staat, en die in de gelukkige, bijna zalige uitdrukking van het gelaat, juist door dat kontrast, ons eene sprekende uitdrukking is van het ‘leven uit den dood.’ Eer zij van de hooge trappen afdaalt, glijdt er in het kerkportaal eene rijke aalmoes in eene arme hand, en fluistert zij eenige woorden aan de oude kerkarme in, die daarop, om terstond te toonen dat zij ze verstaat, ijverig haar rozenkrans begint af te bidden. Terwijl zij daar verder heen gaat, rust er van de andere zijde een scherpe blik op haar, die haar de oogen doet neder slaan; maar zij gaat door, schijnt er slechts even door getroffen als door eene zwakke herinnering of vlugtige aandoening, en staat weldra stil voor eene knappe burgerwoning. De deur wordt haar geopend. Door een' timmermanswinkel heen, gaat zij de zijkamer binnen. Hier zien wij eene vrouw, die slechts weinige jaren ouder zijn kan, maar veel meer door zorg schijnt gedrukt en verouderd te wezen, al is het, dat zij 't rouwgewaad niet draagt, en hier als eene moeder zit in het midden van de haren. Er ligt iets angstigs in hare kleine huiselijke bemoeijingen. Een aanvallig meisje van negen jaar praat, gelijk een kind doet, en betrekt er telkens hare moeder in; maar deze hoort het niet. Een forsche jongen van twaalf vertoont een scheepje, dat hij juist heeft afgewerkt; maar wordt, zonder een woord te spreken, de kamer uit en den winkel in geschoven. Haar man tegenover haar spreekt geen enkel woord, maar staart lang en onbewegelijk op de kerkgangers daar buiten, en dampt met toenemende haast uit het korte pijpje, en schijnt dan weder, bij het langzaam trommelen op de tafel, gedachteloos zijne vingers te tellen.
Het bezoek stoort hem in zijne mijmering. ‘Hoe?’ vraagt hij verwonderd: ‘gij hier, da?’
‘Ja, abram! ik kon 't niet langer uithouden. Gij

{==111==} {>>pagina-aanduiding<<}
hebt misschien al gehoord, dat ik eindelijk weêr met de kerk verzoend ben, en voor 't eerst in zoo veel jaren mijn paschen gehouden heb. Al lang had 't mij zwaar gewogen. O! wat ik op dezen tijd van het jaar al dikwijls geleden heb, en hoe 't mij luchtte, toen ik eindelijk weêr ter biecht kon gaan! En toen ik nu Ons Heer gebruiken zou, vermaande de brave pastoor mij zoo sterk, dat ik toch vrede maken moest met u; en zeide, dat hij mij alleen op die voorwaarde absolutie gaf. Ik zelf vond de paschen een' zoo schoonen dag, om u te vragen, of gij mij alles vergeven wilt....’
‘O! waarom niet, da? Ik heb u nooit gehaat, al hebt gij onze familie schande aangedaan. Holster alleen....’
‘Och! laat de dooden rusten!’ zoo viel de andere hem in de rede, terwijl zij hem de hand op den mond legde: ‘God zij zijne ziele genadig. Laat ons liever daarvoor bidden. Het kan ten minste nooit kwaad, zegt mijn goede biechtvader, al is hij tot zijn ongeluk buiten de kerk gestorven; ik heb al menigen rozenkrans voor hem afgebeden, en dringend verzocht, dat de pastoor ook nog iets voor zijne ziel zou doen, als 't kon. De oude lena heb ik ook aan 't bidden gezet. 't Was toch anders zoo'n goede jongen: - alleen dat ongelukkige geloof!’
‘Ja, wel een ongelukkig geloof! God beware ieder mensch, die vrede in zijn huis hebben wil! - Maar,’ zoo vervolgde telwald op doffen toon: ‘gij zijt gelukkiger dan ik, da. Ik ben maar even naar de vroegkerk geweest. Want de pastoor heeft mij nog niet willen helpen; en ik heb toch,’ dit fluisterde hij, opdat de kinderen 't niet hooren zouden; - want om zijne vrouw bekreunde hij zich niet meer: - ‘ik heb toch mijn' jongen en de kleine meid hem al beloofd.’
Onverbiddelijke kerk, die met eene ijzeren volharding

{==112==} {>>pagina-aanduiding<<}
uwe vermeende goddelijke regten handhaaft! Uw domein is de aarde, uwe lijfeigenen gansch het menschdom, alle de gedoopten reeds geteekenden tot uwe dienst, en de volgende geslachten uwe toegezegde erfenis! Uitstellen, - ja! dat kunt gij: één jaar, twintig jaar, des noods eene eeuw, maar afstaan van uw regt, kunt gij zonder zelfmoord niet. Hoe menig menschlievend geestelijke, die misschien in de eenzaamheid der binnenkamer aan God vraagt, of dan waarlijk Zijne hand zoo hard is tegen den zondaar, en het juk van christus zoo zwaar op de geloovigen wegen moet! Hoe menig opregt en goed katholijk, maar die toch zich zoekt te ontworstelen aan meer dan één geloofspunt, waar zijn verstand of zijn hart tegen opkomt; wien het doemvonnis over alle andersdenkenden niet over de lippen uit-, niet tot de ooren ingaan wil!...Vergeefs! Die magische kracht, dat spookachtige wezen, dat nergens is en overal, de kerk, zij houdt het monopolie van waarheid en genade en zaligheid vast geklemd in de ijzeren vuist; en zij opent die niet, dan ten dienste van hem, die voor haar neder knielt. Wee die voor haar, - inzonderheid wanneer 't een onderdaan is, maar die tegen haar was opgestaan: - wee, die voor haar eene knie of slechts het hoofd begint te buigen! De kerk drukt hem neêr, tot hij, met het aangezigt in 't stof, hare voeten kust.
Zoo was 't ook abraham telwald gegaan, sedert den noodlottigen dag, waarop wij 't eerst zijn' naam hoorden noemen. Toen hij, van de stelling afgestort, gevoelde dat hij nog leefde, had hij, voor de eerste maal in zijn leven, gevreesd voor het heil zijner ziel. In dien angst hadden gedienstige buren den pastoor bij hem gehaald. Deze kwam en zag hem daar liggen, nog bebloed en krimpende van smart; maar op het zeggen van den kranke, dat zijn huisgezin niet tot de kerk behoorde, en hij geen kans

{==113==} {>>pagina-aanduiding<<}
zag, om daarin iets te veranderen, - keerde zich de man Gods om en ging koel heen; hij, die de magt in handen had, om eene ziel te bevredigen met den dood, te verzoenen met den hemel zelfs en zalig te maken, zoo als ten minste de geloovige schare dacht; hij ging koel en onbewogen heen, als de priester en de Leviet in de gelijkenis.........Maar neen! zoo koel was hij toch misschien niet! Ook hij zelf mogt niet anders. De kerk geeft hare heilmiddelen niet zoo goedkoop, al sprak ook de Heer: ‘Om niet hebt gij het ontvangen, geeft 't om niet.’ En daar, waar zij tusschen echtgenooten optreedt, verloochent zij zelfs, - dit ten minste zij tot hare eer gezegd! - den gouddorst, die haar zoo dikwijls wordt verweten. Voor geen geld was dat verlangde absolvo te koop, maar alleen voor eene, twee, drie en 't liefst nog voor vier zielen....
En telwald zelf, - zonderlinge tegenstrijdigheid! - hoe ruw hij tot nu toe was, hij had zijne kinderen en zelfs zijne vrouw altijd regt hartelijk lief gehad; en toch, op het oogenblik, waarin het godsdienstig gevoel bij hem ontwaakte en hij geen heil zag buiten de kerk, vreesde hij nog in het minst niet voor hunne zaligheid. Het was niet, om deze kinderen, - die toch buiten hunne schuld uit de kerk en dus uit den hemel zouden gesloten worden! - te redden van een eeuwig verderf, dat hij geen rust had van die ure af; 't was alleen voor zijne eigene ziel: want de angst, dien het bijgeloof aanjaagt, is in den grond slechts eigenbaat. Wilt gij een bewijs? Later beproefde hij nog, door slechts de halve waarheid te zeggen, bij een' vreemden, misschien ook vrijzinnigen en goedhartigen (of armen?) pastoor de verlangde absolutie te verkrijgen; het gelukte hem ook ééns, op die wijze de kerk en dus den hemel te foppen; - vergeef mij het kinderachtige woord, waar de zaak zoo kinderachtig is! -
{==114==} {>>pagina-aanduiding<<}
maar weldra vond hij, door de toenemende waakzaamheid der kerk in onzen tijd, ook dezen uitweg gesloten, die vroeger zoo menig een uit de verlegenheid geholpen en menige ziel in den hemel binnen gesmokkeld had.
En daar kwam nog iets bij. Ook als timmerman en tevens als zwager, klopte hem zijn geweten; hij verweet zich zelven den dood van den ongelukkige, dien hij wel niet met deze bedoeling, maar toch uit wangunst en nijd op eene zwakke stelling had laten arbeiden, ofschoon hij zelf genoodzaakt was geworden, die ook een enkele maal te beklimmen. Die bloedschuld bezwaarde hem. Menig maal schrikte hij op uit den slaap, terwijl het verpletterde ligchaam van zijn' ongelukkigen zwager in den droom op hem neder viel, en hij 't niet van zich kon afwerpen; of hij vergeefs de ooren poogde te sluiten voor de jammerkreeten der bedroefde weduwe....
't Was, als of deze - zijne zuster - op dit oogenblik dat alles doorzag: op zoo veel beteekenenden, al was 't dan ook op zachten en vriendelijken toon zeide zij: ‘'t Is wel ongelukkig, abram, om zoo met zijne zonden te blijven zitten!’
En nu die andere vrouw, die bij dit gesprek het hoofd hoe langs zoo dieper buigt, en telkens weder in het verborgen zucht? O! haar toestand is eene vreeselijke, eene onmenschelijke gevolgtrekking uit de spreuk van den Heiland: Die niet haat, wie hem het liefste is, kan mijn discipel niet zijn. Reeds lang, - want het is op verre na niet de eerste maal, - reeds lang en dikwijls wordt er over haar als eene vreemde gesproken, al zit zij er bij; en wil zij niet met bitse verwijtingen overladen worden, dan moet zij zwijgen en lijden. En de vrouw van telwald heeft den vrede lief, al te lief zelfs. Om haren man niet te ergeren, verzuimt zij reeds lang hare eigene godsdienst en ziet den bijbel slechts steelsgewijze

{==115==} {>>pagina-aanduiding<<}
in, terwijl zij er hare kinderen in 't geheel niet meer van durft te spreken. Reeds heeft zij stilzwijgend toegestemd, dat dezen haar geloof zullen verlaten; en zij zou ook het derde wel, bij de twee anderen, hebben prijs gegeven, als zij over haar even vrij te beschikken had. Maar mientje was het grootste gedeelte van den tijd buiten 's huis, in dienst van protestanten. Daar zij dus alleen nog t'huis kwam slapen, rekende zij zich genoegzaam onafhankelijk van hare ouders, om hierin haar' eigen' weg te gaan.
‘Maar, als mientje nu eens geheel uit het huis was,’ vervolgde de weduwe: ‘dan kan de pastoor er toch niets meer tegen hebben?’
‘Wij hebben al tegen Mei eene andere dienst gezocht, waar zij ook 's nachts wezen kon; maar dat gaat niet zoo gemakkelijk tegenwoordig.’
Op een' schroomvalligen toon werden deze woorden geuit, en de spreekster ontving dadelijk het bitse antwoord: ‘Ja, gij zoekt wat, gij en mientje!’
Arm meisje, dat daar, juist nu uw naam op dien toon genoemd wordt, de kling zachtjes opligt en bij uwe ouders binnen treedt! Heeft uw goede geest u dan niet gewaarschuwd, dat gij hier geene paaschkoeken meer vinden zoudt en geene paaschvreugde, maar alleen het zure tranenbrood? En hoe komt gij zoo vroeg op den dag in de ouderlijke woning?
Eenigzins verschrikt en half fluisterend, terwijl de vader haar naauwelijks aanziet, doet moeder dan ook die vraag: ‘Hoe zoo vroeg t'huis, mientje?’ - Zij zwijgt; maar ook zonder woorden, begrijpt terstond de moederlijke scherpzinnigheid, dat er onraad is, en voegt op nog zachter' toon er bij: ‘Wat, wat is er toch gebeurd?’
Een stroom van tranen was het antwoord; en toen deze eindelijk tot verstaanbare woorden wierden, kou het arme kind er niet anders uitbrengen dan: ‘Ik ben uit mijn dienst.’

{==116==} {>>pagina-aanduiding<<}

‘Zoo, ook dat nog?’ viel telwald uit: ‘maar wij zullen u nader spreken, ondeugend nest!’ - En terwijl hij met de vuist op de tafel slaat, staat hij door een plotseling besluit op, grijpt den hoed, gaat heen en werpt de deur met kracht achter zich toe.
Kort daarop volgt ook de weduwe, die gevoelt, dat zij hier geen' troost aanbrengen kan, Zij gaat heen met den welgemeenden groet, maar die toch hier thans even min gepast als welkom was: ‘Moge de moeder Gods en al de heiligen u genadig zijn, zuster!’
De kinderen spelen nog in den winkel. Moeder hoort 't niet, dat de jongen, - en dat op een' paaschdag! - vaders gereedschap bot maakt. Zij heeft 't even min opgemerkt, dat haar kleine meid heimelijk het trommeltje half leêg maakte, om door die koekjes anton te bewegen, dat hij voor haar ook een scheepje maken zal. Het verloren kind is het eenige; daarop vestigt zich al de kracht der moederlijke liefde: want - er is een duister vermoeden bij haar ontstaan, en zij vraagt nog eens met aandrang: ‘hoe en wat er toch gebeurd is?’
‘Mijn vrijer!’ is het eenige, wat mientje kan stamelen; en haar moeder heeft terstond de geheele waarheid begrepen: ‘Kind!’ zegt ze met verheffing van stem: ‘zijt gij daarom uit uwe dienst weg gezonden, en weet willem het al?’
‘Ik heb 't hem gezegd; maar hij heeft mij verlaten, hij is op zee gegaan. O God, wees mij genadig!’ - En snikkend verbergt de verleide jonge dochter het gloeijende gelaat in den moederschoot. En als deze haar werktuigelijk van zich af stoot, en op een' diepen toon zegt: ‘Dat overleef ik niet! Wat zal uw vader zeggen?’ smeekt zij weenend en jammerend: ‘Moeder! och moeder lief, verstoot mij niet!’
Wat zal vader zeggen? Ziet gij niet, als hij daar ein-
{==117==} {>>pagina-aanduiding<<}
delijk terug komt, welk eene zonderlinge verandering er in zijn uiterlijk heeft plaats gegrepen? Er is iets beslotens in die vastgeklemde lippen, in die gebalde vuisten; er is eene opgewonden kracht in het hoog gekleurde gelaat, en de bijna ontstoken, vlammende oogen.
‘'t Is nu eenmaal genoeg!’ met deze woorden werpt hij zijnen hoed in een' hoek van het vertrek: ‘Ik wil geen tweeërlei geloof meer in mijn huis. Met u te beginnen, mientje! Mijn huis uit, of roomsch worden.’
‘Vader! vader! heb toch medelijden! Alles, alles wil ik doen, wanneer gij mij maar één ding wilt vergeven.’
Met deze woorden was de ongelukkige voor hem op de knieën gevallen. Vragend ziet telwald zijne vrouw aan. Deze stamelt, zonder te durven opzien: ‘Mientje heeft zich zelve ongelukkig vergeten. Die slechte jongen....’ Maar zij kan den zin niet ten einde brengen. ‘Moet ik dat ook nog beleven!’ schreeuwt de vertoornde vader: ‘Schande en vloek over mijn huis? Er uit, ontaarde dochter! Geen hoer in mijn eerlijke woning!’ En bij de haren sleept hij haar tot in den winkel voort; en jammerend valt daar de moeder, tusschen de voordeur en haren echtgenoot voor hem op de knieën....

Godsdienst, gij goede engel des menschdoms! Hoe dikwijls treedt er een satan in uwe plaats, in uw lichtkleed gehuld! De man was naar den pastoor geweest. Deze had zich bereid verklaard, hem te helpen, mits al de kinderen roomsch werden. En toen hij zijn hart verder voor hem uitstortte, toen had de ijverige dienstknecht der kerk hem eene nog ruimer absolutie, een nog zekerder uitzigt op de zaligheid, het uitwisschen zelfs van alle bloedschuld in de verte doen schemeren, wanneer 't hem ook gelukken mogt, tot een offer voor zijne vele zonden,

{==118==} {>>pagina-aanduiding<<}
zijne vrouw te bekeeren. En toen, - zonderling weefsel van het menschelijke hart! - toen had hij zich tot dit bekeeringswerk door eenige teugen sterken drank opgewonden, gelijk vijftien jaren vroeger zijn ongelukkige zwager er een borrel op gezet had, toen hij, op het aandringen van zijne dweepachtige moeder en tegen eigen overtuiging in, aan daatje telwald ging zeggen, dat hij van haar afzag, als zij niet gereformeerd worden wilde....

Veertien dagen later stond weder de leervrouw in het midden van den zelfden kring, waarin wij haar reeds eens ontmoetten, en zeide op een' triomfantelijken toon: ‘Zoo als gezegd is, ik heb de oude vrouw ook nog in de leer gekregen; maar daar hoort wat toe, om zulk een geus tot een ordentelijk christen mensch te maken!’
En een oogenblik later, - want deze twee schenen elkander te vermijden als dag en nacht, die ons ook nooit te zamen bezoeken, - stond daar leenbuur weêr met zijn janhagel in de hand, en bromde: ‘'t Mogt wat! Wat zou dat oude wijf haar leeren? De tien geboden zonder beeldendienst, en het Onze Vader zonder kracht of heerlijkheid. *) En dan nog een kruis en een Avé maria toe! Klaar is het, en de arme ziel is voor den duivel.’
En weder een oogenblik later hield de koffijvrouw hare gewone alleenspraak, in tegenwoordigheid van haren echtgenoot: ‘Is dat een tijd? Altijd haspelen en twisten,

{==119==} {>>pagina-aanduiding<<}
als of onze Lieve Heer daarmede gediend was! Nu, 't is mij wèl; vrouw telwald zal ook wel niet anders kunnen, de arme ziel! Maar ik blijf er bij: Die zijn geloof verlaat, verlaat God; want wij moeten toch allen voor éénen God verschijnen.’
En weder besloot de man, terwijl hij de onverkochte kooltjes inrekende of uitdoofde, met de zelfde spreuk, waarmeê hij gewoon was zich tegen iederen aanval op dit terrein te dekken: ‘Ja, dat moet ieder voor zijn eigen zich zelf weten.’ - En was 't ook wonder, dat de man, die zijne eigene ziel altijd liefst in statu quo hield, om die van anderen nog minder gaf?
In het huis van telwald was het nu vrede; - maar, of er die ook woonde in de harten?

3.

Tien jaren later.

Nog eens bevinden wij ons voor het zelfde huis, dat wij in eene zoo treurige stemming verlaten hebben. Wij vinden er den winkel open staan, en daarin een' krullenjongen. Er is geen gedienstiger ondeugd en geen ondeugender gedienstige te bedenken, dan een winkeljongen. Gewoon, om door ieder in beweging gebragt te worden, en ook zelf geneigd om zich rusteloos te bewegen, moet hij altijd aan het goed doen worden gehouden, of doet anders zeker kwaad: al is 't maar, dat hij de voorbijgangers op straat uitlacht, of een' straatdeun neuriet, waarvan hij weet, dat die contrabande is. Zoo, bij voorbeeld, naar het gezigt van onzen knaap te oordeelen, schijnt hij wel een weinig lust te hebben, om den heer in 't zwart voor den gek te hou-
{==120==} {>>pagina-aanduiding<<}
den, die op dit oogenblik eenigzins schroomvallig, of althans vreemd en zoekend, den winkel binnen treedt. Hij houdt een aanteekenboekje in de linker-, een potlood in de regterhand, en schijnt daarmede huis aan huis rond te gaan, terwijl hij telkens op den post van de deur inspectie houdt over de nommers; zonder toch tot het gilde van wijkmeesters of ambtenaren voor de belasting te behooren, of met het kadaster in eenige de minste betrekking te staan.
‘Woont hier niet een dienstmeisje, die aaltje zeldijk heet; en weet gij ook, of zij t'huis is?’
‘De meid, meen je? Wat weet ik, hoe de meid hiet! Maar zij is ook uit. Kan ik de boodschap aannemen, of moet Mijnheer de meid alleen spreken?’
Als of hij deze boosaardige vraag niet verstond, antwoordde de heer ontwijkend: ‘Is dan ook de jufvrouw t' huis?’
‘De oude jufvrouw? Ja wel, ze zit hier naast; maar de jonge vrouw mag ik niet roepen: want de baas is ziek.’
‘Wat is er?’ Zoo wordt er van binnen geroepen.
‘Een Mijnheer voor aaltje de keukenmeid!’ zeide de jongen spreeuwachtig, en gaf den Mijnheer een' neus achterna, toen deze op de stem der oude jufvrouw naar binnen ging.
En hij kwam binnen, de man, die hier eigenlijk herder en opziener wezen moest, vader en huisvriend van zijne gemeente, maar die in eene groote stad veel meer heeft van een' zendeling; zoodat men hem niet al te zeer veroordeelen moest, als hij zich niet altijd even opgewekt gevoelt tot die zendelingsreis, al zegt zijn geweten hem ook, dat het een van zijne heiligste pligten is.
‘U is waarschijnlijk jufvrouw telwald zelv'? Woont hier ook zekere aaltje zeldijk?’ Zoo herhaalde de binnengekomene zijne vraag; en het vriendelijke, ofschoon

{==121==} {>>pagina-aanduiding<<}
sombere gelaat van de oude vrouw, scheen hem meer op zijn gemak te doen komen.
‘Ja, Mijnheer! of - Dominé meen ik?’ was het antwoord, dat met eene kleine tusschenpoos tusschen de woorden werd uitgesproken: ‘Ons dienstmeisje heet zoo, maar zij is op dit oogenblik niet t'huis.’
‘Ik had haar willen bezoeken in mijne betrekking als wijkpredikant; ik hoor, dat zij van buiten af is gekomen, en wenschte wel te weten, of zij lidmaat is en daarvan het bewijs heeft met zich gebragt.’
‘Lidmaat? Ja, Mijnheer Dominé! dat moet zij wezen; maar ik geloof niet, dat zij nog attestatie heeft ingeleverd, en zelfs niet, dat zij hier nog ter kerk geweest is. Ook zal zij denkelijk niet blijven. 't Is beter, dat zulk een meisje bij gereformeerden dient: want u zal wel gehoord hebben, dat wij hier in huis allen tot de Roomsche gemeente behooren?’
Er lag een zekere bijzondere nadruk in deze laatste woorden. Ook de predikant merkte dit op. Hij bedacht zich echter een oogenblik, of hij daaraan een gesprek zou vast knoopen, of, als had hij 't niet gemerkt, heen gaan. Zijn geweten zeide hem, dat hij met het laatste volstaan kon; maar voegde er toch ook terstond bij, dat er dan zoo iets van den onnutten dienstknecht in hem zijn zou, die niet meer deed dan hem bevolen was te doen. Aarzelend teekende hij dus, - want dit was zijn gewone toevlugt: - naam en voornaam op; vroeg die nog eens, knoopte toen den rok digt, deed een paar voetstappen om het vertrek te verlaten, maar keerde zich nog eens om en zeide: ‘Er is dus verder niemand van mijne gemeente hier in huis? Vroeger was dat anders, indien ik wèl gehoord heb.’
‘Ach ja!’ zuchtte de oude vrouw: ‘Ik ben zelf ook gereformeerd geweest.’
‘Dan hebt gij zeker goede redenen gehad, om het niet

{==122==} {>>pagina-aanduiding<<}
te blijven? Ik kan toch niet denken, dat men zijn geloof verlaten zou, waarin men opgevoed is en waarvan men belijdenis afgelegd heeft, zonder dat, - althans naar eigen overtuiging, - op zeer goede gronden te doen.’
Het gezegde was geene vraag, maar werd toch op vragenden toon uitgesproken. De vrouw voelde het; en daar zij zelve niet onwillig was, om dit gesprek nog wat te verlengen, zeide zij met een' gesmoorden zucht: ‘Mijn man had het gaarne. Men moet al veel in de wereld om den vrede doen.’
‘En toch,’ hernam de leeraar met somberen ernst: ‘toch zegt de Heiland: Ik ben niet gekomen, om den vrede te brengen op aarde, maar het zwaard; en Wie vader of moeder lief heeft loven mij, is mijns niet waardig.’
‘En spreekt de Heer ook van man of vrouw? van ongelukkige en hulpelooze kinderen?’
Deze onverwachte vraag veroorzaakte een oogenblik stilzwijgen. De vrouw zelve brak dit echter spoedig af. De dam was gebroken; zij had eindelijk iemand gevonden, voor wien zij haar hart kon uitstorten. ‘Ik weet, Dominé!’ zoo sprak zij met diepen ernst: ‘dat gij mij veroordeelen moet. Maar toch! zoo gij van nabij bekend waart met mijn lijden; zoo gij wist, hoe vele nachten ik doorgeworsteld heb in het gebed, eer ik mijne kerk heb verlaten; en hoe nog iederen avond ik voor God mijn knieën buig, om daarvoor vergiffenis te vragen!....’ Zij verhaalde nu, wat ons reeds bekend is, en vervolgde toen: ‘Ik bukte dan eindelijk en werd Roomsch, of - ik werd eigenlijk niets. Ik had even goed Turksch kunnen worden: want ik deed al wat men van mij vroeg, om mijn ongelukkig kind. Hebt gij kinderen, Mijnheer? Kunt gij u voorstellen, wat het is, een kind in dien toestand op straat te zetten, haar der ellende en der misdaad in de armen te werpen?....Zoo had ik dan, ten koste van mijne eigene ziel, mijn kind gered. Maar ook zij bukte

{==123==} {>>pagina-aanduiding<<}
slechts gedwongen en voor geweld; zij haatte het Roomsche geloof nog meer dan ik, omdat haar verleider tot die kerk behoorde; en zij leefde nog lang genoeg, om het kind, dat haren naam draagt, dien haat diep in te prenten. Verleden jaar is zij mij ontvallen....Haar laatste woord was eene vervloeking van de kerk, van den pastoor, van haren verleider....O God! die vloek heeft haar zelfs verhinderd, in haar laatste uur hartelijk en onverdeeld te bidden.
‘Zoo was de vrede, dien ik zoo duur gekocht had, nooit de regte vrede, en is dit nog niet. Zoo als ik zeide, de kleine mina heeft, zonder nog regt te begrijpen waarom, een' ingekankerden haat tegen al wat Roomsch is. 't Is als of zij dien met de moedermelk heeft ingezogen. Onlangs kwam zij vrolijk springende te huis; zij bragt mij een paar losse blaadjes uit een gezangboek. Die had ze op straat gevonden, en van een gereformeerd meisje gehoord, wat het was. Zij bragt ze mij als een' heiligen schat, en zoo heb ik ze ook bewaard tot op dit oogenblik. Zie, Mijnheer!’ - en nadat de oude vrouw nog eens naar de deur gezien had, of ook iemand haar overvallen kon, kreeg ze uit eene gesloten lade de twee bemorste blaadjes: - ‘Zie! dat heeft mijn kind van woord tot woord van buiten geleerd, en honderd malen zeker heb ik 't gelezen of 't haar laten opzeggen: want in al die jaren had ik zoo iets niet onder de oogen gehad; omdat men, zoo als bij de Roomschen gewoonte is, al mijne boeken had weg genomen. Iederen morgen vroeg, als niemand ons stoort, zegt de kleine voor mijn bed het twintigste gezang op, dat u hier ziet; en ik herhaal nog wel twintig malen op den treurigen dag die schoone woorden: Ons hart verheugt zich, dat bij God 't bestuur is van geheel ons lot. En iederen avond lees ik van het andere blaadje het zes-en-dertigste gezang, over het Evangelie, en zoek dan in mijn geheugen nog andere regels

{==124==} {>>pagina-aanduiding<<}
en verzen bij een. Ook heb ik er van tijd tot tijd, zoo veel ik mij herinneren kon, opgeschreven. Nu hebben wij, sedert eenige weken, eene gereformeerde meid. Zij stelt weinig belang in hare godsdienst: anders zou zij misschien ook hier niet gekomen zijn. 't Schijnt met het geloof ook al te wezen als met de gezondheid: men moet ze missen, om hare waarde te kennen. Aaltje had echter ook een' bijbel meê gebragt, al maakte zij er niet veel gebruik van. 't Was zeker niet voorzigtig, dat ik daarin las, zonder mijne deur gesloten te hebben, - zoo als de Zaligmaker ons leert, bij het bidden althans, te doen. - Mijn schoonzoon zag het, rukte mij het boek uit de hand, en na dien tijd kan de meid hier geen goed meer doen: want ook mijne jongste dochter is hard Roomsch, en door man en vader meer en meer van mij vervreemd. Ik voorzie, dat aaltje weldra zal weg gezonden worden, misschien wel op eens de deur uitgezet. Zoo men kon, men zou 't mij en dat arme kind ook welhaast doen; en God alleen weet, wat er gebeuren zal, als ik mijn' man eens overleef. Hij is tegenwoordig ziekelijk, en het schijnt toch, of hij mij liever niet bij zich heeft. O God! wat zal het einde zijn? Waren die ellendige bisschoppen maar nooit in het land gekomen! Vóór dien tijd was het ten minste nog dragelijk!’
‘Maar wat hebben de bisschoppen u dan voor leed gedaan?’
‘Ik zal 't u zeggen, Mijnheer! Mijn man en later mijn schoonzoon werkten sedert jaren veel voor gereformeerden, zoo als u weet, dat daar vroeger minder naar gezien werd. Maar die ongelukkige geschiedenis van de bisschoppen heeft ons meer dan half geruïneerd. Eenige heeren, die er achter gekomen waren, wat er met mij en mijne dochter gebeurd was, hebben ons onze beste klanten afgepraat; zoodat na dien tijd mijn schoonzoon, om

{==125==} {>>pagina-aanduiding<<}
niet geheel broodeloos te blijven, wel zijne toevlugt tot de paters van de conferentie heeft moeten nemen. Na dien tijd is er voor mij en dit arme kind geen rustig uur meer geweest. Van den morgen tot den avond wordt 't mij verweten: hier, wat ik geweest, en door mijne gereformeerde buren, wat ik geworden ben. Zie! dat knaagt mij en laat geen' enkelen nacht mij met rust. Ik heb veel, ik heb te veel voor den vrede gedaan, en toch heb ik er den vrede niet meê gewonnen. Om niet met schande door man en kinderen te worden weg gezonden en door heel de gemeente met de vingers nagewezen, moet ik ieder jaar ten minste ééns ter biecht gaan; maar het stuit mij hoe langs zoo meer tegen de borst; vooral nadat onze oude, goede biechtvader gestorven is, en wij tot de paters zijn overgegaan. O, Mijnheer! u kent dien dwang niet; dat vragen en plagen, waardoor het geweten zoo gejaagd en beangst wordt, dat het leven mij te veel is. Hoe dat nu met de paschen zal gaan, weet ik niet. Ook het arme kind moest reeds lang bij den pastoor leeren; zij is er ook al een en ander maal geweest, maar niet meer naar toe te krijgen. Gij zijt een leeraar, Mijnheer! Gij zegt mij, dat men vader en moeder verlaten moet voor den Heere jezus, en anders zijns niet waardig is. Ik neem 't u niet kwalijk; 't is uw pligt; maar zeg mij nu nog eens: staat er ook, dat men van man en kinderen moet afgaan, om door hen vervloekt te worden; dat men een arm kind met zich in honger en ellende mede slepen mag, verstooten uit zijn eigen huis, om op straat rond te zwerven; om van beide kanten als een afvallige veracht te worden, zonder rust voor zijn geweten en zonder vrede met God? - Staat er dat ook?? - En toch, hier en zóó kan het niet blijven!’
De leeraar, die, eer hij hier inkwam, door gedienstige buren het kwade gehoord had, maar niet het geen men

{==126==} {>>pagina-aanduiding<<}
er tot verschooning had kunnen bijvoegen, dacht zich in de plaats der ongelukkige: - want hij was ook huisvader! - en zeide bij zich zelven: ‘Wie is 't, die den eersten steen op deze arme afvallige werpen durft?’ - ‘God,’ zoo antwoordde hij dus bedachtzaam: ‘God zelf schenke u wijsheid, arme vrouw! Ik voorzie, dat het toch eens tot eene beslissing zal moeten komen; verhaast die niet al te zeer, maar vrees ze ook niet. Doe niets tegen uw geweten; maar zwijg en verdraag veel, zoo lang gij kunt. De Heer is ook in de binnenkamer: dien Hem daar, met uw kind. Hij heeft u in die kleine het onderpand van zijne trouw en liefde gegeven; wanneer Hij u uwen afval vergeeft, dan haast het minder, dat gij voor de menschen dien openlijk belijdt. Gij zijt toch altijd nog in eene christelijke gemeente; en kunt er dus vooreerst in blijven, tot men u, misschien weldra, zelf er uitdrijft. Zie alleen, dat gij een psalm- en gezangboek, maar vooral een Nieuw Testament krijgt; - ik kan u dat wel bezorgen. - Oefen u dan in stilte voor God; en laat door menschen u niet weder ontnemen, wat Hij u gaf. De Heer is den verslagenen van harte nabij; misschien geeft Hij onverwacht eene uitkomst, die gij nu zelve nog niet kunt berekenen. - Maar mogelijk ben ik hier reeds te lang gebleven. Ik wilde door mijn bezoek niet gaarne twist en vloek in huis brengen.’
‘O, grootmoê!’ met dit woord huppelde de kleine mina vrolijk naar binnen: ‘Was dat nu onze Dominé? De man heeft me zoo vriendelijk goeijendag gezeid, en hij wist al, dat ik mina hiet. En jan, de winkeljongen, die ondeugd, lachte hem bijna in zijn gezigt uit; hij zeî, dat 't een geuzenpastoor was, die om de meid, om aaltje was gekomen; maar ik heb hem gezegd, dat dat zeker niet waar was; dat hij om u kwam en om mij, en dat wij nu weêr gereformeerd worden; en dat ik dan hard op

{==127==} {>>pagina-aanduiding<<}
het Onze Vader mag bidden, zoo als moeder 't mij geleerd heeft. Want, dat zal nu toch haast gebeuren: - is 't niet, grootmoê?’
Verschrikt en bevend legde de oude vrouw het onergdenkende kind de hand op den mond. Het arme meisje had nog niet genoeg veinzen en zwijgen geleerd, ofschoon zij er al harde lessen, gedurende haren korten levensloop, in ontvangen had. Bovenal hechtte zij aan hare gebeden, zoo als die haar in stilte waren geleerd; en hoe onschuldig, bij voorbeeld, in het allervolmaaktste gebed het onderscheid was, het kind meende, dat dan eerst, wanneer zij 't bad zoo als moeder het gebeden had, het een Onze Vader was en bij God zou worden verhoord. Ook grootmoeder, - kinderen hebben een' fijnen takt, om zulke dingen op te merken! - terwijl zij al haar roomsch ceremoniëel en hare vele gebeden, inzonderheid in het laatste jaar, met toenemenden weêrzin en als eene afgetelde taak volbragt; dan eerst, wanneer zij een gezang of psalmvers of het oude en goede Onze Vader met gevouwen handen uitsprak, dan eerst was 't waarlijk bidden, omdat het hart alleen bidden kan. En daar nu de arme kleine haar' oom of grootvader van dit alles niet durfde spreken, zoo was het geheim haar toch eindelijk te zwaar geworden, en zij had, - ongelukkig genoeg in hare keuze! - den ondeugenden winkeljongen tot haren vertrouweling gemaakt.
De oude vrouw voorzag al de nieuwe bezwaren, die hieruit konden voort komen. Eenige maanden vroeger zou zij echter nog heviger zijn verschrikt geworden, en het kind met meer ernst over die onvoorzigtigheid hebben bestraft. Nu begon langzamerhand hare ziel tot die stemming van lijdzame afwachting, van wanhopige berusting te komen, waarin ons niets meer verwondert en niets meer verschrikt, en wij alleen verlangen, dat de ondragelijke spanning een einde neme, bijna onverschillig, hoe

{==128==} {>>pagina-aanduiding<<}
dat einde wezen zal. Sedert jaar en dag door spionnen omgeven en van hare eigene huisgenooten vervreemd, gevoelde zij zelve, zoo als straks de medelijdende leeraar gezegd had, dat, hoe zij 't ook maakte, eene beslissing onvermijdelijk werd.
En al had zij ook eene strafrede, of liever, eene les van voorzigtigheid op de lippen gehad, een plotselinge gil in de achterkamer en geweldig gedruisch in den winkel zou haar belet hebben, die uit te spreken. Op het zelfde oogenblik, dat zij van haren stoel opsprong, om te weten wat er gaande was, vloog hare dochter geheel ontsteld in de kamer, en riep, - want de schrik had weder het kinderlijke gevoel doen ontwaken: - ‘Moeder! moeder, kom toch! Vader krijgt daar een toeval, en wij denken, dat hij er in blijven zal. Karel is al naar den pastoor, en ik hoop, dat hij nog maar tijdig genoeg zal komen. O als het eens te laat was! Kom toch, moeder!’ - En zij sleepte de arme oude vrouw, door den zwaren strijd van zoo veel verschillende aandoeningen geheel versuft, werktuigelijk met zich.
En de pater kwam nog tijdig genoeg. Ofschoon voor ieder ander de stervende geheel buiten kennis scheen te zijn, toch verklaarde de man, eenige oogeublikken later, dat alles gedaan was, wat de kerk vereischte, en telwald als een christen sterven kon. Het scheen dan ook, dat dit ceremoniëel zijne levensgeesten nog een weinig had doen opflikkeren. Want sterk is, bij den regtgeloovigen Katholijk, de indruk van deze laatste voorbereiding voor de groote reize, hoe nietig zij den ongeloovige moge toeschijnen. Of en wat de pater met hem gesproken had, weten wij niet; maar zeker is het, dat toen zijne vrouw, - die op dit oogenblik alles vergat, en alleen diep gevoelde, dat zij aan het sterfbed van een' man stond, met wien zij zoo vele jaren lief en leed gedeeld had: - toen zijne

{==129==} {>>pagina-aanduiding<<}
vrouw neder knielde voor het bed en zijne hand greep, hij de hare afweerde met zijne laatste kracht, en over haar heen op zijne kinderen, en toen op het crucifix aan het voeteneinde de brekende oogen sloeg. Die laatste blik drukte veel uit. Helaas! de band was gebroken, niet hecht genoeg voor de eeuwigheid. De stervende had er een voorgevoel van, dat hij met haar, die zoo vele jaren zijn pad gedeeld had, niet rusten zou in gewijde aarde; hij erkende alleen nog zijne kinderen: - eene vrouw had hij niet meer!
Wij hebben te meer reden voor deze opvatting, omdat het verhaal, door den gedienstigen winkeljongen aan den knecht, en door dezen, met nog eenige bijvoegsels, in de achterkamer overgebragt, het zenuwgestel van den armen kranke zoo zeer had geschokt, dat dit laatste toeval er ten minste hoogst waarschijnlijk door was verhaast geworden. Somber en onheilspellend was dan ook de blik, waarmede haar schoonzoon en de pater nevens hem de arme weduwe als doorboorden, toen zij daar sprakeloos stond bij het lijk van haren man, en nog geen kracht of lust gevoelde, om aan de toekomst te denken, daar zij zoo veel met het verledene had af te rekenen. Er werd echter geen woord over het voorgevallene gesproken; alleen waren de huisgenooten in het oog vallend koel en stug. En de oude vrouw zelve? Toen zij daar met al dien omslag van plegtigheden haren abraham beaarden zag, en de ijverige gebeden hoorde, die ook zijne zuster dag en nacht over het lijk uitstortte; - toen zij getuige was van de geldrekening, waardoor alles, wat bij den achteruitgang der zaken nog gemist kon worden, voor het heil dezer ziel werd opgeofferd, en daarvoor toch nog nooit genoeg scheen gedaan te zijn; - toen vroeg zij bij zich zelve: ‘Is dit nu het niet treuren als die genen, die geene hoop hebben?’ En voor haren geest stond de lijkbaar van haren waardigen vader, waarbij eene vrome moeder knielde in het volle ver-
{==130==} {>>pagina-aanduiding<<}
trouwen, dat haar geliefde echtvriend zijn' strijd volstreden had en zijn' loop voleindigd, en nu was ingegaan in de rust der heiligen bij zijnen Heer; en zij fluisterde bij zich zelve: ‘Zalig zijn de dooden, die in den Heer sterven van nu aan; - Heugelijke tijding! Bron van hartverblijding! Evangeliewoord!’
Dit sterfgeval had den tijd der beslissing verhaast. Nadat al de omhaal, die aan 's menschen komen en gaan op de wereld verbonden wordt, was voorbij gegaan, en alles terug gekeerd tot zijn' gewonen gang, keerden ook de oude veten, klagten en twisten, die een oogenblik uit eerbied voor den dood hadden gezwegen, met dubbele woede terug. De beslissende paschen naderde. Ach! die dagen waren voor de arme weduwe geen ‘leven uit den dood.’ Zij herinnerden haar een ander paaschfeest, nu juist tien jaren geleden. Toen was haar ook de gang zwaar gevallen naar het heiligdom en den geestelijke, de gang, die nu weder, als eene telkens beslissende en toch weder telkens herhaalde keuze, van haar gevergd werd. Maar toen, toen werd zij gesterkt door het gevoel van het groote offer, dat hare innigste overtuiging bragt aan hare moederliefde; nu zeide haar geweten, dat zij het zelfde offer zou moeten brengen aan de vrees voor eene donkere toekomst........En toch, ook nu weder was er een kind, dat daarin deelen zou; een kind, dat haar, als de dierbaarste erfenis eener ongelukkige dochter, zoo na aan het harte lag. Deze paschen zou ook over haar lot beslissen!....Nog zou zij misschien, om deze arme kleine, hebben gebukt, als niet dagelijks dit kind zelf haar in de stille avonduren de woorden van het gevonden gezang had toegefluisterd, of haar verrast met de vraag, - gelijk kinderen zoo zonderling vragen kunnen: - of het niet waar was, dat men onzen Lieven Heer het meest van allen moet gehoorzamen?
En zoo als zij van die zijde wierd aangetrokken, zoo

{==131==} {>>pagina-aanduiding<<}
werd zij met hardheid afgestooten van de andere. Helaas! het geldelijk belang is onafscheidelijk ingeweven in bijna alle maatschappelijke handelingen. Twee jaren vroeger, toen men nog menigen protestant ontzien moest, en de zaken van moeder telwald, bij het verlies van haren echtgenoot, nog vrij wel zouden gestaan hebben, zoodat ook haar geld in den winkel noodig was: - ja! toen zou men nog veel hebben verdragen, veel gezwegen, geveinsd misschien en gevleid. Maar nu, nu was de afvallige te gelijk een lastpost, een bezwaar voor het huisgezin geworden; en hare dochter zelve, - dat was het hardst voor de arme moeder! - met den dood van haren vader scheen de laatste snaar van kinderlijk gevoel in haar hart te zijn gesprongen; of, wanneer er nog een oogenblik van vertrouwelijke toenadering zich vertoonde, dan deinsde zij op eens terug, als had zij eene vergiftige slang aangeraakt. Zoo snelde in den ouden tijd den armen melaatsche het ‘Onrein! onrein!’ vooruit, zelfs bij de ontmoeting van zijne teederste betrekkingen, tot hij, uit de wereld uitgestooten en in grot of spelonk verbannen, ellendig den geest gaf.
En waarom nam zij dan niet vroeger het ligte bundeltje op, en het kind aan de hand? Waarom kreeg zij zelfs nog werktuigelijk het kleed, om het een en ander daaraan te schikken of te veranderen tegen het paaschfeest? Waarom paste zij zelfs haren biechtpenning nog af? 't Was misschien alleen, - want de kleinigheden van het leven hechten 't meest! - de gehechtheid aan het huis, waarin zij het eerste levenslicht had gezien, waaruit haar vader en moeder waren uitgedragen, waaraan de eerste en gelukkige, waaraan zelfs nog de laatste en zoo rampzalige jaren van haar huwelijk haar met ontelbare banden vast hielden. Maar terwijl zij nu werktuigelijk het kleed ontplooide, viel haar weder dat bemorste

{==132==} {>>pagina-aanduiding<<}
blaadje in de hand, dat haar eene zoo dierbare reliquie geworden was, en zong het kind met eene zachte stem haar geliefkoosd:

Komt! treên wij dan bemoedigd voort, 
In vast vertrouwen op zijn woord. 
Hoe moeilijk ons de weg ook schijn', 
Het eind zal zeker zalig zijn! 

En nu ook, nu was de teerling geworpen en haar lot beslist. 't Was, of haar beschermengel tot haar gesproken had. Zij vatte moed, legde het kind de hand op het hoofd en zeide: ‘Mina, zoudt gij met uwe grootmoeder durven mede gaan, geheel onder vreemden, - en dan niet meer, nooit meer naar den pastoor?’
‘O grootmoê! als dat eens waar was!’ juichte 't kind.
‘Maar weet gij wel, mina! dat wij dan wel eens veel armoede en zelfs honger konden lijden; als uw oom u geen eten meer geeft, en uwe arme grootmoeder het niet verdienen kan?’
Het kind bedacht zich een oogenblik, zag toen hare grootmoeder schroomvallig aan, als vreesde zij, dat zij te veel zou zeggen, en keek eens om, of ook iemand 't hooren kon; - toen zeide ze: ‘Grootmoê! dan zou ik voor u bidden, en zingen:

‘Waar ons geen schepsel helpt, helpt Hij; 
Als alles vlugt, staat Hij nabij; 
In rust en vrengd, in nood en strijd, 
Blijft Hij de zelfde, te allen tijd.’ 

Van dit oogenblik af maakte de arme weduwe zich gereed, om het huis, waarin zij geboren was, te verlaten. Want zij kende hare kinderen genoeg, om te weten, dat men nog slechts wachtte, ja! bijna hoopte, dat zij dit maal hare paschen niet houden zou, om dan met een vrij geweten haar geheel te kunnen verstooten; en toch krenkte

{==133==} {>>pagina-aanduiding<<}
't haar nog diep, toen die beslissende ure kwam. Had haar schoonzoon haar met harde woorden de deur uitgezet; had een pater, zoo als dan toch ook de leer van zijne kerk mede bragt, haar als eene verdoemde uitgeworpen; - dat zou zij verdragen hebben! - maar toen hare dochter met dweepachtige hardheid uitriep: ‘Die geen christen is, die is mijne moeder niet!’ en zij mina, die haar nog eens tot afscheid de kinderlijke hand geven wilde, de deur uitduwde met de woorden: ‘Weg, hoerenkind! Gij wordt toch ook zulk een beest, als uwe moeder was!....’ toen waggelde de oude vrouw met gebogen hoofd over de straat, en hield zich met moeite aan het arme kind vast; en zij zou op de knieën zijn neder gestort, als niet de blikken van een paar nijdige buren haar weder zelfgevoel en kracht om voort te gaan gegeven hadden.
Voort te gaan! Ja, maar waarheen? Donker was aan alle kanten het vooiuitzigt. Sedert haar anton 't kleine scheepje met het groote verwisselde en naar de Oost vertrok, had zij geene andere betrekkingen meer, dan die zij daar even verliet....Waarheen dus?....Zelve, - en dit was misschien nog iets van den zuurdesem der kerk, waartoe zij tien jaren lang behoord had: - zelve verlangde zij, ja hijgde bijna naar lijden en verdrukking, als of die eenigzins haar' zwaren afval goed maken en hare groote zonde verzoenen zou; zij zou op dit oogenblik juichende den brandstapel hebben beklommen; - maar het kind, het arme kind! O, daar zijn oogenblikken in het leven, waarin het zwaarder is te moeten leven, dan de zwaarste doodsangst wezen zou!
Zoo had zij eenige straten zonder doel rond gedwaald: want zij wist voor het oogenblik niemand te bedenken, bij wien zij hare toevlugt kon of durfde nemen. Gedachteloos opziende, herkende zij hare schoonzuster van verre, maar zag geene zijstraat tusschen haar beiden, om die ont-
{==134==} {>>pagina-aanduiding<<}
moeting te ontwijken; zij meende 't echter te doen, door het voetpad aan gene zijde der straat te kiezen; maar de andere was haar voor en trad haar in den weg, met de vriendelijke vraag: ‘Waar gaat gij zoo haastig heen, zuster? Gij gaat toch met het kind niet ter biecht? Of moet de kleine mina nu nog bij den pastoor hare les gaan vragen?’ - Doch hier hield zij plotseling stil: want zij zag, toen zij de beide zwervelingen naauwkeuriger onder de oogen keek, en reeds het gewone gouden kruisje op de borst miste, dat er heel iets anders te doen was. ‘Maar wat is er dan toch?’ vroeg zij met een angstig voorgevoel: ‘Is er ongenoegen bij u aan huis geweest, zuster?’
Niet deze vertrouweling zou de arme weduwe zich gekozen hebben; en toch was zij haar welkom. Zij kon wel niet anders verwachten, of de Roomsche schoonzuster, - zij, die met zoo hartelijk berouw hare protestantsche dwalingen had afgezworen! - zou haar met schimp en smaad bejegenen; maar ook dat vreesde zij niet; ja, zij verlangde het bijna; zij moest haar hart uitstorten. ‘Ga uwen weg, zuster!’ zoo sprak zij: ‘Ik zou u toch ook een afschuw wezen, ik en mijn arm kind. Ik ben uit mijne woning weg gejaagd! Ik ben niet Roomsch meer; ik ben niets meer, ik en de arme mina! Ga gij naar de biecht en naar de kerk. Zoo gij gelooven kunt, is 't misschien gelukkiger voor u. Ik, ik kan niet meer!’
‘En waar denkt gij dan nu heen te gaan?’ vroeg hare schoonzuster, met een' kalmen, maar uitvorschenden blik.
‘Ik denk niets!’ sprak de oude vrouw, bedaarder en met 't oog weemoedig op haar arm kind geslagen.
De andere weduwe bedacht zich even. Toen sloeg zij ongemerkt haar oog tot Hem op, die boven kerk en priester zijnen troon heeft, en sprak vriendelijk: ‘Kom, ga dan eerst met mij meê. Ga maar zoo lang boven. Wacht! ik zal u even een' kop koflij zetten; zoo lang kan

{==135==} {>>pagina-aanduiding<<}
ik nog wel wachten....En nu, goeden morgen, zuster! Straks ben ik weêr bij u.’
Dit alles was het werk van weinige oogenblikken: want de woning der weduwe holster was digt bij. Het was een net klein bovenhuis, van slechts twee of drie kamers. Uit een' zekeren natuurlijken tegenzin had de vrouw van telwald met zijne zuster, nadat zij in de Roomsche kerk was terug gekeerd, zoo weinig mogelijk omgang gehouden, en kende dus deze woning niet eens.
Zonderling gevoelde zich de oude vrouw te moede, toen zij hier alleen met haar kind was achtergebleven. Zoo had zij dan juist eene schuilplaats gevonden, waar zij die het minst had verwacht; maar eene schuilplaats misschien, om haar weder met list terug te voeren in de wreede armen der alleen-zaligmakende kerk; of om haar het kind te ontstelen, waarover ligt op dit oogenblik hare zuster in den biechtstoel fluisterde....Vreeselijke geheime magt, die zich uitbreidt over het huiselijke leven, en die het teederste vertrouwen, den troost en de toevlugt der ongelukkigen, in argwaan en wantrouwen verkeeren doet!
Maar dit maal was dit wantrouwen ongegrond; want gulhartig vroeg hare zuster haar, toen zij spoediger dan anders terug kwam, of zij ook blijven wilde, en liet haar het kleine kamertje zien, dat zij nog gemakkelijk missen kon. Ja! zij stelde dit alles als zoo eenvoudig en natuurlijk voor, dat de weduwe toch eindelijk wel verwonderd vragen moest: ‘Maar daatje! ik begrijp niet, daar alle Roomschen zoo hard tegen mij zijn, zelfs mijne eigene kinderen, dat gij mij zoo vriendelijk opneemt. Hebt gij wel bedacht, dat mijn voornemen vast staat, om nooit weêr in uwe kerk te komen, om er zelfs dit mijn kind niet voor op te leiden?’
‘Doe, wat God u ingeeft!’ antwoordde de goedhartige schoonzuster: ‘Och, ik had 't al lang begrepen, dat 't zoo

{==136==} {>>pagina-aanduiding<<}
met u gaan moest. Ik ken dat zelf zoo bij ondervinding. Toen ik nog in uwen bijbel las, heb ik er eens in gevonden, dat de heilige paulus zegt: Een ieder blijve, zoo als hij door den Heer geroepen is! *) En ik geloof haast, dat dit op ons beiden ook slaat. Ik heb mij nooit in uwe kerk kunnen voegen: - altijd lezen, altijd twisten; niets, waar ik die zalige rust in vond, die mijne goede moeder mij in onze kerk had doen vinden, en waarop ik iederen dag de eeuwigheid kon ingaan. Onder die lange preken zat ik mijn “Avé maria!” te bidden, en onder het lezen van al die duistere dingen uit den bijbel, - 't is zonde, dat ik 't zeg! - maar ik viel gedurig in slaap. Ik kon mijne kindsche dagen maar nooit vergeten, en dan zeide mijn conscientie mij elken dag, dat ik God verlaten had voor de menschen; en ik had niemand, wien ik 't biechten kon en die mij de zonde kon vergeven. Zie! daarom juist kan ik mij zoo geheel voorstellen, hoe 't met u moet geweest zijn. Gij hebt ook eene brave moeder in het graf. - God zij hare ziel genadig! - En die heeft u weêr heel anders geleerd, als mijne moeder. Dat is nu maar eenmaal zoo: een mensch wordt daar in opgebragt. 't Moet u bij ons even zoo vreemd geweest zijn, als 't mij bij u in de kerk was. En dan hebt gij 't ook al met geen goede conscientie gedaan. Abram was daar wel wat hard op, naar mijn' zin. En al verlaat gij nu de kerk, gij verlaat die eigenlijk niet: want gij zijt er met uwe ziel nooit in geweest. Doe dus, zoo als ik zeg, wat God u ingeeft. Mijn biechtvader zal wel zeggen, dat het zondig van mij is; maar ik kan 't niet helpen. De Moeder Gods moge 't mij vergeven en al de Heiligen voor mij bidden, als ik u en dit arme kind er misschien in
sterk, dat gij buiten het ware geloof gaat.’

{==137==} {>>pagina-aanduiding<<}

Onder het voort spreken had zij zoo een en ander geschikt in hare kamer, uit een zeker kiesch gevoel, om hare zuster niet te sterk aan te zien; maar nu, als had zij eene plotselinge ingeving, bleef ze op eens vóór haar staan en zeide: ‘Wat dunkt u, zusje? Ik geloof met geheel mijne ziel aan onze kerk; maar kan toch niet laten, wat mijn hart mij ingeeft. Zou onze Lieve Heer dat dan wel zonde vinden? Wees gij dus, wat gij zijt! Wij moeten toch allen voor éénen God verschijnen.’

En weêr was er den volgenden morgen een heele opschudding bij de koffijvrouw, die natuurlijk ook eenige jaren ouder, meer berookt en verschrompeld geworden was; maar overigens nog precies de zelfde. Ook de leervrouw, ofschoon ze al een stokje gebruiken moest, had in hare tong nog altijd de zelfde kracht. Zij betoogde met nadruk, dat 't wel zoo had moeten gebeuren: want reeds toen vrouw telwald bij haar de mis leerde, had zij den pastoor verzekerd, dat deze leerling de ketterij in het bloed zat; ‘en daar,’ zeide zij met doktorale wijsheid: ‘is geen doen aan.’ - En toen moeder marie, met eene vervloeking van luther en kalvijn, plegtig afscheid van haar gehoor had genomen, toen kwam een oogenblik later weêr, even als voor tien jaren, leenbuur binnen; maar hij nam dit maal eene dubbele portie janhagel, witte en bruine, om aan de kinderen in de buurt wat uit te deelen: enkel als een soort van juichkreet over het papendom. En toen weder de gasten met hunne koffijketeltjes vertrokken waren, en de koffijvrouw het verleidelijke snoepgoed voor het helderste van hare glasruiten uitspreidde, hield zij hare gewone alleenspraak, in tegenwoordigheid van den nu bijna stokouden man, en zeide nog eens: ‘Ik heb 't ook nooit goed kunnen vinden van telwald: want ik zeg maar, - en daarom was er zoo

{==138==} {>>pagina-aanduiding<<}
weinig zegen in dat huis! - die zijn geloof verlaat, verlaat God.’

En wij nu, mijn lezer! wat zullen wij zeggen? Mij dunkt, ik heb u de ontknooping van het opgegeven raadsel al vrij wel zelf in de hand gegeven. Er ligt in het volksspreekwoord, dat ik boven dit stukje schreef, eene diepe waarheid, die wij wel in de andere schaal mogen leggen tegenover het proselytisme, ook het geoorloofd proselytisme, van onzen tijd: - want het ‘Vox populi vox Dei’ is in zoo verre waar, dat de stem van God in de conscientiën der menschen soms verbetert, wat van buiten af als eene stemme Gods tot hen komt; al kan het volk deze laatste met geen redenering weêrleggen.
Neen! 't is niet ‘God verlaten,’ wanneer men de uiterlijke vormen afschudt, die ons niet meer binden kunnen, het kleed, dat ons niet meer dekken kan; even als de kapel het laatste overblijfsel van het gewaad der rups aflegt, of de slang met nieuwen kleurengloed uit hare verschrompelde huid zich uitwringt. 't Is niet God verlaten, wanneer men zijne innigste overtuiging opvolgt, en met den mond belijdt tot zaligheid, wat men met het hart gelooft tot regtvaardigheid. Maar hij, die zijn geloof, het geloof zijner kindschheid, dat met hem is opgewassen, dat zijne wortelen heeft tot in den diepsten grond van zijn hart en leven, - hij, met één woord, die zijn geloof verlaat, zoo lang het zijn geloof is, hij verlaat God. En die God verlaat, hij zie toe, dat hij niet geheel door God verlaten worde; en terwijl hij het geloof zijner kindschheid heeft verloren, en het vreemde, aangeleerde hem geene rust geeft, hij niet, zonder God in de wereld, zonder geloof en troost en hope, eenzaam en verlaten overblijve!


{==139==} {>>pagina-aanduiding<<}

Een blik in de geheimen van het huiselijk en familie-leven.


{==140==} {>>pagina-aanduiding<<}

Zeker Minister heeft eens den wensch uitgesproken, dat zijn ministerie een glazen huis zijn mogt. Ik kan niet zeggen, of die wensch ooit vervuld is; maar wel, dat als hij bij ongeluk omtrent alle andere huizen vervuld werd, velen zich geen huis zouden durven bouwen, - en toch zonder huis en zonder familie niet gelnkkiger zouden zijn.


{==141==} {>>pagina-aanduiding<<}

V.

Arme familie.

1.

De stem der menschelijkheid.

‘Dokter morris, Mevrouw! om u te spreken.’
‘Dokter morris? Ik weet niet, dat ik dien naam ooit meer gehoord heb. Praktiseert hij hier in de stad?’
‘'t Is de nieuwe armen-dokter, Mevrouw.’
‘Laat hem in de zijkamer, aaltje; - of neen, laat hem maar doorgaan naar de zaal.’
Het meisje ging. Als een automaat schoof zij over den looper, die naar de voordeur leidde; daarop keerde zij als wegwijster naar de zaal terug. De dokter volgde. In den gang ontmoetten beiden de bedaagde keukenmaagd; maar de twee dienstboden schenen elkander niet te zien, niet meer ten minste dan noodig was, om voor elkaâr uit den weg te gaan. Haar gelaat vertrok niet; 't was als of zij meenden, dat de minste lagchende trek gedruisch zou maken en de rust van deze stille woning verstoren. Even voorzigtig werd ook de glazen knop van de deur der achterkamer open gedaan, en de dokter als 't ware zachtjes naar binnen geschoven.
En wat maakt de rust van deze woning zoo heilig en

{==142==} {>>pagina-aanduiding<<}
onschendbaar? Is er een zieke? een lijk misschien?? O neen! Mevrouw hollison en haar eenig kind hebben zelfs sedert geruimen tijd geen' eigen' geneesheer; en reeds vijf jaren is 't geleden, dat de eerste en laatste doode uit dit gezin werd uitgedragen. Is 't dan de rouw van een sterfhuis, die het leven der bedroefde weduwe blijft overschaduwen? Ook dat kan men niet zeggen. Over den heer hollison wordt zeker nog wel getreurd, maar toch weinig meer gesproken. Neen! 't is iets eigenaardigs in den gang van dit huishouden, waardoor de levendigste dienstbode, zoo dra hij er lid van geworden was, als versteent, en alleen de noodige beweging tot het doen van den regelmatigen arbeid overhoudt. En is dan de dame van het huis zoo buitengewoon streng en hard? Toch niet; nooit zag men haar in toorn opstuiven; zelden werd een huisknecht of eene dienstmaagd uit deze dienst weg gezonden; altijd slechts het noodige op eenvoudigen toon gezegd; - en toch worden ook zij, die elders zelfs tegen vloeken en slagen met geweld opstonden, hier in weinige oogenblikken getemd. De spraakzaamste en lustigste deern en de gedienstigste postillon d'amour, zoo wel als de getrouwe bode der weldadigheid of de oude deelgenoot van huiselijke en familie-geheimen: - zij hebben hier niets meer te zeggen; zij leeren handelen zonder spreken, en gehoorzamen zonder oordeelen. Zelfs de schoenen der dienstboden kraken bij Mevrouw hollison nooit, en de deuren knersen niet op hare hengsels.
En welke is dan toch die betoovering, waardoor alles, wat onder haar bereik komt, binnen korte oogenblikken wordt aangegrepen? - Niets anders dan juist dat strakke, koude, afgepaste; dat beeld eener volkomene meesterschap over zich zelve, waardoor zij ook anderen, terstond en als of 't zoo behoorde, overheerscht. Geen vriend van den huize wipt hier onaangediend naar binnen; nog veel minder

{==143==} {>>pagina-aanduiding<<}
zou hij er aan denken, om de vrouw des huizes een' hartelijken kus te geven: voor allen is de zelfde buiging, voor de oudste vrienden slechts eene voorzigtig toegereikte hand gereed. En wat de dienstboden betreft, geen van allen, zelfs het kamermeisje niet, heeft Mevrouw immer in négligé gezien. Van dat zij, des winters en des zomers, juist te zeven ure uit hare slaapkamer te voorschijn komt, is zij altijd gekleed; steeds deftig, nooit opzigtig, maar vooral nooit met de minste verwaarloozing van netheid en orde. Haar gelaat staat altijd kalm en strak; even helder en vast steeds haar doordringend oog. Zoo een nieuweling zich een enkel woord van tegenspraak laat ontvallen, en vooral zoo hij eens beproeft, wat Hollandsche dienstboden zoo eigenaardig ‘een praatje’ noemen: - slaat hij straks op eens de oogen neder, treedt bevende terug en gaat met een hooge kleur de kamer uit....Zoo verwonderd ziet hem (of haar) Mevrouw hollison aan, zoo omtrent als wij een' bedelaar op straat zouden aankijken, wanneer hij de geopende hand omkeerde, ons die toereikte en vroeg: ‘Hoe vaar je, vriend?’ Toch is zij goed voor hare dienstboden; maar alleen door daden, nooit door woorden, veel minder door het betuigen van liefde of mededoogen. En - zonderling! - terwijl dezen niet zelden met groote onaangenaamheden eene dienst hebben verlaten, waar zij als kinderen des huizes werden geliefkoosd, blijven zij hier lang en onafgebroken, daar ook de eerste stap van toenadering en daardoor tot twist hun wordt afgesneden. De oude barend zelfs of mina de keukenmaagd, die beiden nog tot de bruidsgeschenken van haren zaligen echtgenoot behooren, hebben nimmer van hunne Mevrouw een regt vertrouwelijk woord gehoord.
Wordt dokter morris, reeds bij 't binnen komen, door de zelfde toovermagt aangegrepen? Of is de boodschap, die hem herwaarts drijft, er schuld aan? Althans, ons

{==144==} {>>pagina-aanduiding<<}
treft terstond eene zekere verwarring en verlegenheid, waarvoor anders zijn stand doorgaans den geneesheer vrij waart. - De binnenkomende is een jong mensch van een beminnelijk en geestig voorkomen. Op zijn hoog gewelfd voorhoofd zetelt de diepte der wetenschap, met den adel van het menschelijk gevoel. Geheel in tegenstelling met de vrouw des huizes, kleurt een levendig en afwisselend rood zijne wangen, en is zijn oog beurtelings levendig opgeheven of diep nadenkend neêrgeslagen. Hij schijnt wel één van die menschen, die juist daardoor de eigenheid en het zelfvertrouwen missen in de kleine vormen van het dagelijksche leven, omdat hun 't hart zoo warm klopt en de geest zoo vurig is voor de groote belangen der menschheid. 't Is dan ook niet alleen, om als jeugdig geneesheer den voet in den stijgbeugel te zetten, en over de lijken der armen naar de ziekbedden der rijken op te klimmen, maar 't is uit voorkeur, ja met zekere passie, dat hij de betrekking van armen-dokter heeft aanvaard.
Op de stoep had dokter morris in eene treffende aanspraak het verzoek gereed, dat hem herwaarts voerde. Op den langen weg naar de zaal was hem echter reeds, als een' verlegen' schooljongen, menig woord ontsnapt. Maar geheel de aanspraak ontzonk hem op eens, toen zijne levendige oogen den strakken blik van Mevrouw hollison ontmoetten, en zij met eene vaste, ijskoude stem zeide: ‘Neem plaats, Mijnheer. Mag ik weten, waaraan ik de eer van uw bezoek te danken heb?’
Eer hij antwoordde, liet onze armen-dokter onwillekeurig de oogen vlugtig rond gaan door het ruime vertrek, waar een helder licht afstraalde op het politour van het mahonyhout en den glans van het zilver; en juist toen hij de lippen opende, sloeg hij ongelukkig de oogen neder, en zag met schrik, dat aan zijne voe-
{==145==} {>>pagina-aanduiding<<}
ten nog iets van het slijk der armoede kleefde, het geen hij, in zijnen ijver voor de armen zelve, had vergeten op de vloermat af te wisschen. Zijne verlegenheid werd nog grooter, toen aaltje, die den stoel voor hem bijschoof, op een' wenk van Mevrouw een stuk klei opraapte, dat van de doktorale laarzen afviel. Hoe toch het edelste en schoonste in de wereld vaak van kleine vormen en nietigheden afhangt!
‘Mevrouw!’ zoo begon hij eindelijk: ‘U hebt....Ik heb....ik heb de eer niet, bij u bekend te zijn. Toch heb ik,...toch ben ik zoo vrij, in het belang der armen, waaronder ik dagelijks omga...’
‘Ik meen, in de betrekking van geneesheer?’ voegde Mevrouw er tusschen, met eenigen nadruk op het laatste woord.
‘Om u te dienen, Mevrouw! Maar de geneesheer ziet zoo veel. Daardoor is hij natuurlijk in de gelegenheid of komt de wensch ten minste bij hem op, om ook andere hulp dan zijne medicijnen aan te brengen. Nu praktiseer ik sedert eenige dagen over eene vrouw, - eene vrouw, zeker bij u niet geheel onbekend,...zoo ik 't wel heb ten minste: - zekere elsje sandbergen. Ik vrees, dat de koortsen, grootendeels uit armoede ontstaan, bij haar in een' hevigen typhus ontaarden; en’ - Hier sloeg hij weêr de oogen neder: ‘en zoo vroeg ik haar, Mevrouw! omdat zij aan alles gebrek had, of niemand zich haar en haar kind aantrok; en toen....’
‘Toen zeide zij zeker, dat ze mijne zuster was. Wel nu?’
‘O Mevrouw! ik weet niet, wat er vroeger met haar kan zijn voorgevallen. Zeker heeft zij niet altijd onberispelijk geleefd; maar toch, in dezen hoogen nood meende ik verpligt te zijn,....’
‘Om er mij kennis van te geven: is 't niet, Mijnheer? Gij hebt dus nu aan uwe vermeende verpligting voldaan; is er nog iets van uw dienst?’

{==146==} {>>pagina-aanduiding<<}

‘Mevrouw! O, 't is hard voor ons, zoo veel ellende te zien, en met den besten wil die door onze recepten niet te kunnen genezen; daarom....’
‘Daarom is die zorg aan het armbestuur opgedragen. Ik moet u dus verzoeken, u daar te vervoegen. Wat mij betreft, 't is reeds ongelukkig genoeg, zulk eene zuster te hebben; door een' vreemde behoeft ons dat niet herinnerd te worden.’
De vrouw des huizes stond op. Ofschoou hare woorden scherp waren, haar toon verried niet de minste drift; alleen werd zij ongemerkt een weinig bleeker. De menschlievende geneesheer gevoelde zich, in 't midden van zijn' philanthropischen ijver, als aangegrepen en op zijn plaats gezet. 't Was voor zijn eigen gevoel, als of hij eene misdaad, eene heiligschennis ondernomen had, en daarin nog bij tijds werd gestuit. En toch voelde hij ook weder, dat 't niet zoo was; maar hij durfde 't niet zeggen. Hij stamelde alleen nog: ‘Ik hoop niet, dat Mevrouw 't mij ten kwade zal duiden?’ En 't antwoord was, - op den zelfden toon, die bewees, dat de spreekster nooit weifelde in de keus van hare woorden, en mogt zij zich al beleedigd achten, de vormen der burgerlijke wellevendheid nooit een oogenblik uit het oog verloor: ‘Mijnheer! ik neem nooit iemand kwalijk, wat hij meent zijn' pligt te zijn.’
Met deze woorden paarde zich eene buiging, die den dokter zijnen weg wees. Aaltje werd gescheld en liet hem even automatisch weder uit, als zij hem had ingelaten. Verward, ontevreden op zich zelf, en toch buiten staat om, zelfs op eene zoo ijskoude weigering, nog toornig te worden, nam de heer morris, om toch iets te doen, zijn' hoed af, streek dien met de roksmonw glad, zette hem verkeerd op 't hoofd, keek nog even naar zijne laarzen, en boog toen - want hij stond intusschen reeds op straat - werktuigelijk tegen de deur, die juist

{==147==} {>>pagina-aanduiding<<}
toe ging. Ja, hij scheen niet eens meer 't hoofd fier te kunnen oprigten, om deze trotsche woning met een' blik van minachting of gekrenkte eigenwaarde van top tot teen, dat is van het dak tot het keldervenster, nog eens aan te zien, eer hij zich omwendde en zijnen weg vervolgde....Hij was verstoord, verdrietig, 't meest van allen op zich zelven, dat zijn philanthropische ijver zoo weinig was bestand geweest tegen de overmagt van dien ijzeren wil en die metalen grootheid.
Ja, hij was een philanthroop, de heer morris, gelijk ik iederen armen-dokter wensch en er meer dan één heb leeren kennen; een man, die niet alleen de ziekten van het menschelijke ligchaam bestudeerde, maar ook de nog dieper liggende kwalen der menschelijke maatschappij; zich niet vergenoegde met middelen voor te schrijven, die het kranke ligchaam zouden kunnen herstellen, of een diëet, dat 't zou kunnen voeden, - indien men niet arm was! - maar die te gelijk troost en hulp zocht aan te brengen tegen de ellende, den honger, de moedeloosheid vooral, den diepst invretenden kanker van het menschelijke leven.
Hij meende eerst naar huis te gaan, afgemat van 't eindeloos zwerven door de straten en over de grachten der hoofdstad: - want hij was nog ‘dokter te voet;’ - maar bij 't omslaan van een' hoek werd hij nog eens in zijn armenwijk geroepen, de digt bevolkte heidenwereld, die aan de achterzijde deze prachtige huizen en bloeijende tuinen omsloot.
De man, die hem riep, was een der eersten in zijn wijk den geneesheer bekend geworden, gelijk ieder hem kende, schoon naauwelijks aan zijne eigene kinderen zijn regte naam bekend was. Hij behoorde tot de telkens vernieuwde antiquiteiten van de aloude Amstelstad, die even zorgvuldig alles in zich bewaart wat oud, als zij in zich opneemt wat nieuw is. lederen vreemdeling, die er eene

{==148==} {>>pagina-aanduiding<<}
digt bewoonde wijk doorging, is zeker menig bordje in 't oog gevallen met het eenvoudige opschrift: ‘Koos de kruijer,’ ‘jan de porder,’ of ‘mietje de besteedster.’ - Dat is genoeg. Niemand behoeft nu immers te weten, hoe jan, of koos, of mietje, het factotum van de buurt, op het geboorteregister of bij den burgerlijken stand is ingeschreven?
Deze jan, - dien ook wij maar slecht weg zoo zullen noemen, - is te gelijk schoenlapper en kruijer. Hij heeft zijne eigenlijke woning in 't steegje, en in de straat op den hoek zijn pothuis. Is alles bij hem in de gewone orde, dan zitten om dezen tijd van den dag hij en zijne vrouw met gebogen ruggen in 't kleine hokje, twee kinderen in den achterhoek en een derde op de treden van den ingang. Nu zit slechts de oudste jongen in het pothuis op de oppas; en zijne vrouw niet alleen, maar jan zelf is t' huis, van waar hij slechts even met haastigen tred is weg geloopen, om den dokter in te roepen.
Jan neemt zijn pet af, en doet met angstigen haast zijn boodschap; een oogenblik later komen beiden het benaauwde vertrekje binnen.
Een kind ligt er, blaauw en met vertrokken oogen, in de akeligste stuiptrekking. De menschlievende geneesheer is terstond bereid, om hier hulp te bieden; hij zelf snelt naar de naaste apotheek, om het noodige te vragen, en blijft de werking zijner middelen afwachten.
Eenigen tijd later komt de kleine uit 't haastig geïmproviseerde bad; de stuip breekt af, en jan, niet gewoon ook te huis veel te verzuimen, heeft spoedig weder den spanriem over de knie, begint ijverig een achterlap op een' ouden schoen te passen, en vraagt met zijne gewone spraakzaamheid, een integrerend deel van zijn beroep: ‘En hoe is 't met elsje sandbergen, dokter?’
‘Ik vrees, ik vrees!’ is 't antwoord: ‘En daarbij is het er doodelijk armoedig en hare ligging slecht. 't Staat

{==149==} {>>pagina-aanduiding<<}
te bezien, dat als zij nog een paar dagen 't leven houdt, zij zeker zal doorliggen, dat deze ziekte eigen is. En dan - als zij komt te sterven - heb ik 't meest medelijden met dat arme kind.’
‘En ik zag u bij Mevrouw hollison uitkomen?’ zeide jan vragend, en sloeg even den blik ter zijde op, waarna hij weêr lustig zijne slagen vallen liet op den omgekeerden vrouwenschoen.
Nog eens kleurde de dokter. Er scheen zich meer toorn in het gistende bloed te ontwikkelen. Hij vond geene reden om te zwijgen, of liever hij zocht er niet naar. ‘Ja, mijn vriend! wat zal ik u zeggen? Mevrouw zelve zeî, dat de zieke haar zuster was; en toch had ze voor haar geen' enkelen traan van medelijden, geene aalmoes zelfs over. Evenwel,’ vervolgde hij, als of hem iets inviel en hij zich zelf berispte, dat hij al te slecht van zijn' medemensch dacht: ‘misschien zendt zij haar iets, buiten mij.’
‘Dat zal zij niet, ik verzeker 't u!’ viel de kruijer in; een oogenblik hield hij den hamer opgerigt, klopte toen voort en zeide met zekere wijsheid: ‘Jan komt niet te vergeefs overal, en lapt schoenen voor armen en rijken.’
‘Maar dan is zij ontaard, onmenschelijk, wreedaardig!’ sprak de geneesheer met al de warmte der verontwaardiging: ‘Rijk te wezen, eene eenige zuster te hebben, haar te kunnen helpen met eene aalmoes, die men niet eens mist, en dan enkel uit trotschheid. de hand en het hart te sluiten! Ik had niet gedacht, dat er zulke menschen waren. 't Is beestachtig!’ - En terwijl in deze woorden de kracht en het vuur zijner philanthropie zich herstelden als eene veer, die een' tijd. lang door een ijzeren vuist neêr gedrukt werd, kon dokter morris volstrekt maar niet begrijpen, hoe hij bij Mevrouw hollison zoo

{==150==} {>>pagina-aanduiding<<}
flaauw, zoo koud en zoo beschroomd was geweest. De betoovering was geweken; het gevoel van menschelijkheid ontgloeide hem op nieuw.
Onze jan, - was 't omdat hij aan zulke tooneelen meer gewoon was? - werd op verre na zoo warm niet. ‘Gij hebt wel wat gelijk, dokter!’ antwoordde hij, terwijl hij wat langzamer klopte: ‘'t Is wat hard, heel hard zelfs; maar daar is toch ook wel reden toe gegeven.’
‘Hoe, reden? Al was ze nog zoo slecht, wie laat dan eene zuster van honger sterven, terwijl men zich zelf in weelde baadt? Ik kon 't mij zelfs niet als mogelijk voorstellen; ook niet toen de arme ziel mij met tranen in de oogen verzekerde, dat zij geen' den minsten onderstand van hare rijke zuster genoot.’
‘En zij vertelde u zeker niet, wat ze vroeger al zoo genoten heeft? Hoor eens, dokter! 't is niet goed voor een arm mensch, rijke familie te hebben. Ons smaakt ons roggebrood niet half zoo goed, als wij weten, dat broeder of zuster, neef en nicht taarten en pastijen eten; en geeft de rijke wat, hij heeft er nog zelden dank voor. Rijke familie is een luijaards oorkussen; en als men den luijaard wakker schudt, is hij de grootste lasteraar.’
‘Maar,’ viel de vrouw in, die intusschen haar kind had toegedekt en ook was nader bij getreden. ‘Maar 't is toch niet christelijk, zijn eenige zuster in zoo'n staat te laten. Ik weet ten minste wel, dat gij 't de arme mie niet doen zoudt, al past ze dan ook al niet te best op.’
‘Ja, dat gaat onder ons burgermenschen anders. Ik zou haar, sloddervos als ze is, de huid vol schelden; en vooral haar dronken lap van een' man, voor wien zij te voren door ons zóó gewaarschuwd is. En dan zoudt gij intusschen eens in den pot kijken en ik in mijn' zak. Maar bij groote menschen is 't erger schande: - begrijpt gij dit dan niet, wijf?’

{==151==} {>>pagina-aanduiding<<}

‘En welke schande ligt er in, arme familie te hebben?’ sprak de dokter met al 't vuur van zijne philanthropie.
Maar nu zag ook de vrouw hem aan, als of hij haar 't latijnsche recept van straks had voorgelezen. En als een afdoend argument, antwoordde zij alleen: ‘Wel dokter? En dat voor zulke groote lui!’ En zij keerde zich om, om nog eens naar haar ziek kind te gaan zien.
‘En weet gij wel, wat die arme familie gedaan heeft?’ Bij deze woorden kwam jan een weinig in vuur, misschien nog te eer, omdat hij juist den schoen onder handen had van Mevrouws oude keukenmaagd: ‘Ik zal 't u zeggen, dokter. Mevrouw is dan uit - ja uit een klein Geldersch stadje, van deftige burgers, maar die 't niet breed hadden; en zij heeft aan Mijnheer een groot huwelijk gedaan. Daar deze van zijn geld leefde, besloten zij, op dat zelfde plaatsje te gaan wonen. Ik kan nu op den naam niet komen; maar dit weet ik wel, zij moeten er veel last en veel opspraak geleden hebben van onze elsje. Deze heeft daar een kind gehad bij een' vreemden snoeshaan, die de ijdeltuit beloofde te trouwen en 't vergat. En buitendien was zij altijd eene pronkster en snoepster, waar liegen en bedriegen natuurlijk zoo bij hoort. Mijnheer hollison, die veel om Mevrouw deed, heeft haar meer dan eens willen besteden; maar dat was 't juffertje niet naar den zin. Hoe meer zij nu merkte, dat Mevrouw 't zich aantrok, zoo veel te onbeschaamder speelde zij hare rol voort. Eindelijk moest de familie wel naar hier verhuizen, daar ieder in zoo'n landstadje in die dingen zijn' neus steekt. En wat doet nu de feeks? Op een' winterschen morgen zie ik daar op de gracht eene bedelaarster, met een kind aan de hand, die mij vraagt, of ik voor een cent of wat haar pakje lorren wil dragen, en haar een zoldertje wijzen, dat te huur staat; maar vooral hier, in deze buurt. En eer zij nog den zoldertrap op was,

{==152==} {>>pagina-aanduiding<<}
had zij mij al verteld, ons zelfde elsje, dat Mevrouw hollison hare zuster is, maar te trotsch om naar haar om te zien; en dat zij hier is gekomen om eene erfenis, die Mevrouw zou hebben ingepakt, en zoo meer vijven en zessen. En sedert verkoopt zij zulke praatjes de heele buurt door, dat de oude wijven de handen in elkaâr slaan of de vuisten in de zij zetten, en ik 't misschien ook zou doen, als ik niet bij toeval de heele historie wist: want zij heeft Mevrouw al wat geld gekost, dat beloof ik u.’
‘Ja, en ze zou er misschien nòg wel wat aan doen,’ viel de vrouw beschuldigend in: ‘als ik niet zoo'n langtong van een' man had.’
‘Nu ja! 't is misschien niet goed van mij, maar ik kan 't toch niet aanhooren, dat brave menschen, en die goed voor een' werkman zijn, zoo over de tong gehaald worden; en dan door hun eigen familie. En zoo mogt ik er aan de keukenmeid mij iets van laten ontvallen, toen ze bovenal van Mijnheer erg kwaad gesproken had. Nu was Mijnheer juist hard ziek, ook zoo'n ziekte. En daar moet Mevrouw zeker iets van gehoord hebben; ten minste, sedert dat Mijnheer kort daarop gestorven is, heeft zij hare zuster geheel aan de armen overgelaten. Eens meen ik, dat haar nog door de tweede hand is aangeboden, om haar in een hofje te besteden, maar juist om hare familie schande aan te doen, blijft ze hier, de feeks.’
‘En anders,’ voegde de vrouw er verschoonend bij: ‘anders gedraagt elsje zich waarlijk tegenwoordig goed; ze is zelfs ijverig, als ze maar een' cent verdienen kan. Maar zoo gaat het in de families: hard tegen hard.’
Toen dokter morris heen ging, om nu eindelijk naar zijne woning terug te keeren, kwam hem een oude akademie-kennis tegen; maar hij moest hem twee maal aanroepen en toen nog op den schouder kloppen, zoo diep was hij in gedachten over het nieuwe gezigtspunt op het

{==153==} {>>pagina-aanduiding<<}
maatschappelijk leven, hem door een' eenvoudigen kruijer geopend; over 't beginsel, waarvan hij vroeger altijd zonder aarzelen het tegendeel zou verdedigd hebben: Een arm mensch moest eigenlijk geen rijke familie hebben. Neen! daar had hij nooit zoo over gedacht. En toch, tegenover die diep ingekankerde vete, die scherpe tegenstelling in 't maatschappelijk leven, was de stem der menschelijkheid, die hij had doen hooren, veel te zwak.

2.

De stem der natuur.

In de zelfde zaal zit de zelfde vrouw. De tafel is maar gedekt met twee couverts, een groot en een klein bord, ofschoon er verscheidenheid van spijzen wordt opgedragen voor een geheel diné. De gewone stilte, aan dit huis eigen, heerscht hier thans niet. En wie is 't dan, die haar durft verstoren? die 't kleed aan de vier hoeken opslaat en de stoelen achterste voren zet, en allerlei soort van gedruisch, nu binnen, dan buiten, maakt? Gij weet 't immers, mijn lezer! wie 't onvermoeidst krijg voeren tegen alle orde en regel? - Onze kinderen!
Ja, ook in dit huis is leven, in de gedaante van een kind, een vlug, engelachtig meisje. Zij heeft juist den grooten hond binnen gebragt, en solt met hem als of 't een schoothondje was; terwijl de oude Turk voorzigtig haar teeder handje tusschen zijne scherpe tanden vat. En dan weêr spant zij hem voor eene verdichte slede, waarvoor hare grillige fantasie nu eens eene lei en dan weer een' stoel gebruikt; en straks gaat zij op zijn' rug zitten, of trekt hem lagchend het brood, waarmede zij hem voert en overvoert, weer uit den mond; - en mama laat 't ge-
{==154==} {>>pagina-aanduiding<<}
duldig toe, en ziet niet eens op het slijk, dat veel meer door Turk dan straks door den armen-dokter wordt in huis gedragen. Ja, ofschoon zij een' zekeren afkeer van alle hnisdieren heeft, deze heeft 't privilegie om overal te mogen zijn en alles te mogen doen, wat een vrijpostige huishond zich maar aanmatigen kan, alleen omdat hij emma's lieveling is.
Emma, het eenige kind der weduwe, is ook de eenige op aarde, voor wie deze gesloten borst zich opent, voor wie binnen het bereik van haar' overheerschenden blik er leven en vrijheid is. Is 't omdat het iederen mensch behoefte is, zich toch aan een' enkelen sterveling aan te sluiten? Of liever nog, omdat de zon der moederlijke liefde ook door 't ijs der poolzeeën heen dringt? - Genoeg, nadat eens de oude medicus van het landstadje gezegd heeft: ‘Mevrouw! uwe emma is een teeder bloempje; zij moet frisch en vrij in de natuur opgroeijen, anders behoudt gij haar mogelijk niet;’ na dien tijd is Mevrouw hollison de moed ontzonken, om haar' killen adem over het frissche leven van dit kind te laten gaan, om deze kleine engel de hardheid en vastheid harer vormen te doen. gevoelen.
Ja! een kleine engel is zij, de lieve emma. Geheel de zelfde edele, ovale gelaatsvorm, de zwarte oogen, het glanzende haar en de fijn besneden lippen van hare moeder, maar levend, maar afwisselend en bezield, zoo als zij zelve misschien eens geweest is, - misschien!
De kleine had reeds een en ander maal hare moeder aangezien; en nu er weêr een schotel was binnen gedragen, scheen zij zich op eens te bedenken, dat zij nog iets vóór het eten te zeggen had. Vrijmoedig legde zij de handjes op moeders schoot, sloeg den vorschenden blik naar moeders oog op, en zeî: ‘Mama! 't is waar, dat heb ik u nog niet gezegd: - foei, Turk! koest! - ik heb

{==155==} {>>pagina-aanduiding<<}
u nog niet gezegd, dat ik een arm klein meisje gesproken heb, die ook emma heet, even als ik, en die zegt, dat zij mijn nichtje is...’
Mama verbleekte op nieuw; ongemerkt beet zij zich op de bevende lippen en zeide met eene gesmoorde stem: ‘Kind! ik heb 't u meer gezegd: met zulke schepsels moogt gij u nooit iulaten.’
‘Maar dat is toch vreemd, mama. Is dan die emma mijn nichtje niet, al is zij een arm schepsel?’
‘En al was het zoo, kind!’ sprak de moeder op wat zachter' toon: ‘daarom behoeft gij er u nog niet mede te bemoeijen.’
‘Niet, ma?’ vroeg de kleine, en legde haar handje nadenkend op 't voorhoofd: ‘En ik had juist gedacht, dat wij rijk genoeg waren, om ons met de armen te bemoeijen; staat dit niet in het boekje, ma! dat gij mij laatst op mijn' verjaardag gegeven hebt? En dan vooral een nichtje!’
Het strakke gelaat van Mevrouw hollison droeg op dit oogenblik een' ongewonen trek van verwarring; en op een' weifelenden toon, die haar even ongewoon was, antwoordde zij: ‘Nu ja, maar 't is een ondeugend kind, die emma. Spreek mij van haar nooit meer.’
‘Wel dat spijt me, ma! Aaltje zeî, dat ze zoo veel op mij leek; en is zij zoo ondeugend? Wat heeft zij dan gedaan? U heeft haar immers wel eens gezien, ma?’
Mama beet zich op de lippen; zij had dat kind der schande nooit willen zien. De kleine vatte, met de gewone vlugheid van kinderen, terstond, dat dit stilzwijgen haar de vrijheid gaf om voort te gaan, en zeide op een' smeekenden toon: ‘Nu, mama! dat zal toch wel geene ondeugendheid zijn, wat zij mij vertelde: dat hare moeder zoo erg ziek was; want aaltje zeide mij straks, dat de dokter 't ook heeft verteld. En daarom heb ik maar gezegd, dat ze te half vijf eens hier zou komen: want

{==156==} {>>pagina-aanduiding<<}
dat er altijd van ons eten zoo veel overschiet; en dan, omdat zij klaagde, dat zij zoo naakt was met die bittere koû, - en dat kon ik toch ook wel zien, - heb ik haar beloofd, u het oude bruine kleedje van mij te vragen, dat ik toch niet meer draag.’
‘Emma!’ sprak de moeder, - en hoe vele wijzigingen heeft niet de rijke menschelijke stem voor 't noemen van een' enkelen naam! Zelden werd die naam in deze zaal zoo streng en zoo koud uitgesproken. - ‘Emma! gij begint mij zulke dingen niet meer; en aaltje zal ik afleeren, om zich in 't vervolg met mijne zaken te bemoeijen: - hoort gij? - En nu gaan wij eten. - Geen woord meer!’
Het laatste bevel sloot den half geopenden kindermond. Emma onderwierp zich; maar zij pruilde, als een half bedorven kind.
Het eten werd opgedaan; er werd gebeden; - er wordt overal gebeden: - maar hoe??
‘Gestoofde peertjes, emma! of liever wat bloemkool?’
‘Ik eet niet, ma.’ - Er was in dien toon meer vastheid, dan men van dit kind verwachten zou; een kleine trek van den moederlijken aard.
‘Waarom niet, emma?’ sprak deze, met al de bezorgdheid eener weduwe voor haar' eenigen schat: ‘Scheelt er iets aan, lieve?’
‘Neen, ma! maar als nichtje emma niets te eten krijgt, heb ik ook geen' honger.’
Mevrouw hollison beet zich op de lippen en at. Heden voor 't eerst gevoelde zij, dat 't tijd werd, haren ijzeren wil ook tegen dit kleine hoofdje door te zetten.
Er werd gescheld. Emma kleurde en sprong op, maar keek terstond weêr vóór zich, met zekere halsstarrige onderwerping, op den wenk van hare moeder.
Aaltje was binnen gekomen en fluisterde, maar hard genoeg, dat de kleine er iets van hoorde: ‘Daar is een arm

{==157==} {>>pagina-aanduiding<<}
kind, Mevrouw! die zegt, dat de jonge jufvrouw haar bescheiden heeft.’
‘Zeg haar, - neen! ik zal zelf wel gaan; en gij, aaltje! als gij nog eens toelaat, dat mijn kind door bedelaars aangesproken wordt, gaat gij dadelijk heen; nu kunt gij blijven tot Mei.’
‘Mevrouw!’ stamelde de meid verschrikt; maar zij sloeg terstond de oogen neêr en keerde zich om als een geslagen hond, op een' van die blikken, waarbij niet eens de wijsvinger, naar de deur gerigt, was noodig geweest.
Ook de vrouw des huizes stond van den maaltijd op, en volgde aaltje in den gang. Bij 't heen gaan hoorde zij nog, hoe emma, die trouw woord hield en niets at, hare snikken smoorde. Het moederhart bonste; zij legde er even de hand op. 't Was wel benaauwd daar binnen, maar zij toonde niets op 't ijskoude gelaat, en stapte vast beraden voort. Haar oogmerk was, om niets te zeggen, maar eenvoudig de deur te openen en de onbeschaamde bedelaarster daar uit te zetten. Zij had dit meer gedaan, en behoefde, door zekere natuurlijke overmagt over hare minderen, daarbij nooit geweld te gebruiken, zelfs niet te dreigen. Zoo kwam zij aan de voordeur. Reeds had zij den knop in de hand; - maar op eens verloor de vrouw, die zoo veel overmagt over anderen uitoefende, alle magt over zich zelve....
Neen! 't was niet het geweten, dat haar klopte; 't was zelfs niet het bloed, dat sprak, of de herinnering van de spelen harer jeugd met eene eenige zuster, in de ouderlijke woning, waarvan zij de beeldtenis reeds lang had achter zich geschoven. 't Was eene verschijning, maar die levend daar vóór haar stond: het beeld van haar eenig kind; ook eene emma, maar in 't kleed. der armoede, 't gezigt door ellende uitgegroefd; en toch de eigen albasten handen en fijne gelaatstrekken, de zelfde open en stoute blik en 't ravenzwarte haar....

{==158==} {>>pagina-aanduiding<<}

Mevrouw hollison wendde zich om. Hij was haar al te vreemd, die traan. Toen ging zij naar binnen, zonder een woord tegen 't kind te spreken; en aaltje wist niet, hoe zij 't had, toen Mevrouw haar gebood, dat kind straks wat eten meê te geven; en emma was even ontsteld als verblijd, toen mama haar riep en haar 't bruine kleedje in de handjes duwde met de woorden: ‘Daar, kind! omdat gij 't beloofd hebt, en ik wil, dat gij beloften leert houden; maar eens voor al, doe 't nooit weêr.’
De kleine sprong naar haar naamgenootje toe, dat de altijd stille gang er van druischte, en riep: ‘Daar! daar, kind! nu behoeft gij zoo koud niet meer te loopen, en kunt uwe moeder eten brengen ook!’ - En toen sprong zij weêr de zaal binnen en mama op de knie, om haar een' kus te geven....Maar zij kuste op een marmeren beeld. De stugge vrouw was verstoord op zich zelve, gedaald in haar eigen schatting. Werktuigelijk weerde zij de liefkozing af, die haar vernederde in haar eigen oog, en vouwde de handen zamen tot het dankgebed; nadat ook emma iets gegeten had, om hare goede mama genoegen te doen. Toen werd de tafel afgenomen. De namiddag was koud en stil.
Nog minder woorden dan gewoonlijk, had Mevrouw hollison dien avond voor hare dienstboden. Dat zij verkeerd gehandeld had, de vrouw van strenge orde en pligt, dat zou zij in zich zelve met onverbiddelijken ernst hebben berispt; maar dat zij zwak en zich zelve ongelijk geweest was, dat zij, als onder eene vreemde overmagt, een kleedje van haar kind liet dragen door haar zusters kind en deze liet eten van hare tafel: - zij was zich zelve een raadsel, en terwijl zij uiterlijk de diepe stilte van 't graf vertoonde, bruiste het stormachtig daar binnen. Of was zij niet dwaas geweest? Had ze niet het gewaad van haar kind te schande gegeven, tot eene parodie op hare emma; - indien 't niet morgen reeds, met boozen

{==159==} {>>pagina-aanduiding<<}
moedwil, in het pandjeshuis werd gebragt, of aan eene andere bedelares verkocht! - Had zij niet voet gegeven aan nieuwe aanvragen der onbeschaamde lasteraarster, en daardoor de onuitwischbare schande van hare familie zelve weêr aan 't licht gebragt? En bij de nagedachtenis van haar' man, - ook veel te goed, en zoo schandelijk door de beweldadigde belasterd, - had zij zich nog zoo heilig voorgenomen te vergeten, dat zij ooit eene zuster had gehad!....

Maar bezoeken wij ook die zuster. Volgen wij dat kind, nog door den giftigen adem der achterbuurt niet besmet, nog zonder denkbeeld van de diep ingekankerde zonde, van den nijd en de wraakzucht harer moeder, nijdig en wraakzuchtig op het hooge Godsbestuur, niet enkel omdat 't haar arm, maar vooral omdat 't hare zuster rijk gemaakt had.
Toen 't kind heden morgen ontwaakte, koud en hongerig, vroeg 't op naïven toon in haar morgengebed, of God dan niet wist, dat de rijken zoo rijk en de armen zoo arm waren; en vooral, dat haar moeder 't zoo noodig had? En toen zij nu, met een recept van den dokter uitgezonden, 't rijk gekleede meisje ontmoette, dat hare moeder haar onlangs nog met een nijdig gezigt als haar nichtje had aangewezen, sprak zij ze stoutmoedig aan en vond gehoor. En nu had zij haar' wensch, haar' hoogsten wensch bereikt, om moeder met een heerlijk maal eten te verrassen, daar zij zeker van beter worden zou: want ziekte of honger, dat onderscheidde zij nog zoo niet, 't arme kind....Ach! zij wist niet, dat hare moeder van dit maal niet meer eten zou.
Ja, zij was ziek, dood ziek, de diep gezonken vrouw. - Al ligt denkt de aanzienlijke, dat de armen zoo ziek niet zijn, en hunne kwalen maar de leugens van een' bedelaar: want zij hooren in iedere klagt niets anders dan

{==160==} {>>pagina-aanduiding<<}
de inleiding tot een verzoek. - Zij was ziek, en hare ziekte was die stille, boosaardige, gluipende typhus, die zoo vaak de banden der gevangenen los maakt en aan de ellende der armen een' eindpaal stelt; eene bedriegelijke ziekte, die haar verterend vuur alleen teekent in de groote en toch starre oogen, en den ligten blos, en de heete ademhaling, en den trippelenden pols van den sluimerende, - terwijl zij met eene zachte hand, maar toch met ontzettenden spoed, het kwijnend leven sloopt.
De zieke merkte 't niet, dat hare emma den zoldertrap beklom en voor de naakte bedstede op een stoof klauterde, om te zien of moeder sliep. Buurvrouw was weg gegaan, toen zij zoo stil lag: want ze mogt de gezonden niet vergeten om de zieke. Toch sliep deze niet; en toen 't kind nu zachtjes fluisterde: ‘Moe, ik heb eten voor u!’ rigtte zij zich op, zag half droomend maar welwillend het lieve kind aan, en beproefde om een vork in de zachte en helder witte kool te steken. ‘Eet, moe lief!’ vervolgde de kleine vleijend: ‘'t Is van tante op de gracht. Ik heb 't gekregen door die lieve kleine jonge jufvrouw, die ook emma heet zoo als ik.’
Op eens brandden der zieke de oogen in 't hoofd; met eene hevige stuiptrekking wierp zij de vork weg en 't arme kind de schaal uit de hand, zoodat bnurvrouw ontsteld naar boven kwam........Wat de stem der menschelijkheid niet vermogt, de stem der natuur had 't beproefd; - maar, terwijl zij in 't hart der onwrikbare rijke zuster met kracht doordrong en voor eenige oogenblikken ten minste het zachter stemde, verhardde zich tegen de zachte hand en de vriendelijke stem der natuur het wrevelige en nijdige gemoed der arme, te meer verbitterd en versteend, hoe meer zij lijden moest; - stervende wilde zij nog kunnen zeggen: ‘Mijne zuster laat mij sterven!’


{==161==} {>>pagina-aanduiding<<}

3.

De stemme Gods.

't Is avond, avond van den zelfden dag, waarvan wij reeds, den morgen en den middag geschetst hebben. Aaltje klopt schroomvallig aan de deur der groote zaal: want het ontbreekt dit huis aan de gezellige huishoudkamer, de kamer en negligé van eene Hollandsche burgerwoning. Mevrouw zit er alleen; zij slaat terstond den bijbel, waarin zij elken avond een hoofdstuk leest, digt en legt dien op zijde, als ware 't eene zwakheid, die niemand merken mogt. - ‘Mevrouw!’ klinkt het intusschen op schuwen toon door de half geopende kamerdeur: ‘Emma wil maar niet slapen. Zij doet zoo vreemd: alles praat zij door elkander.’
‘Dat is uwe schuld,’ antwoordt de bezorgde moeder, een weinig scherper, maar ook minder koud dan gewoonlijk: ‘Waarom past gij niet beter op mijn kind, dat zij zich zulke dwaze grillen niet in 't hoofd zet?’ - Op deze vraag volgt geen antwoord; het wordt ook niet verwacht. Na een kort oogenblik bedenkens, voegt Mevrouw er bij: ‘Nu, aaltje! ga gij naar beneden, en laat mina. op de kinderkamer. Ik volg dadelijk.’
En zij verhaastte bij 't opklimmen van den trap hare schreden; en zij beefde, de moeder, als hare anders vaste hand de rozenroode gordijnen ophief, waarom emma onlangs gedwongen had: - de kleur, waarin 't kind nog gewoon was het leven te bezien! - en zij schrikte van den fellen, koortsachtigen blik; van de haast, waarmede de kleine haar toeriep: ‘O! dat is goed, mama! dat gij mij nog eens goeden nacht komt zeggen. Ik droomde net van die arme tante; maar nu heeft zij toch eten, toch eten! En dan dat kleedje ook! Zou 't haar goed staan,

{==162==} {>>pagina-aanduiding<<}
die arme emma? 't Moet naar zijn, zoo'n honger te hebben en zoo arm te wezen: is 't niet, ma? En zij zeî, dat haar moeder geen enkele deken had, maar een koeijendek. Een koeijendek! En een mensch is toch geen koe; maar koeijen hebben 't ook beter, dan armen: want koeijen zijn nog nuttig en armen deugen nergens toe, zegt aaltje.’
‘Stil, lief kind!’ fluisterde Mevrouw hollison: ‘Praat toch zoo druk niet.’ - Maar de kleine hoorde er niet naar en legde weêr haar handje op 't voorhoofd, en sprak op een' bedenkelijken, behoedzamen toon: ‘Ik begrijp dat toch niet regt. Armen zijn toch ook menschen. Zon onze Lieve Heer dat niet weten, ma?’ Toen rigtte zij zich op in haar bedje, als om zich zelve te beantwoorden, en vervolgde: ‘Neen, zeker niet! Zeker niet! En toch weet onze Lieve Heer alles, alles, alles! O! als ik ook eens alles wist en alles doen kon, ik zou al de arme menschen eten geven en de arme kinderen kleeden....Maar niet allen in 't bruin: ik wilde ze wel in 't wit kleeden; - maar neen! dat wordt zoo gaauw vuil; en de armen zijn zoo vuil; en 't water kost ook geld, zegt aaltje, hier ten minste; maar bij haar, zegt ze, heeft men 't voor niet. Voor niet? Zou daar alles voor niet zijn, en dan niemand arm? niemand?? niemand???’
‘Stil toch, mijn kind!’ zeide de bezorgde moeder met klimmende ongerustheid, terwijl zij haar een kopje drinken voorhield, en mina, de oude getrouwe keukenmaagd, fluisterde: ‘Mevrouw, ik geloof, dat emma de koorts heeft.’
Mevrouw trad een paar schreden van het ledekantje terug en zeide: ‘Ik geloof 't ook, mina; gij moest den dokter halen, en spoedig. Maar 't is waar, onze oude dokter heeft binnen kort de stad verlaten; in geen drie jaren hebben wij er gelukkig een' noodig gehad. Wie woont 't digtst hierbij?’

{==163==} {>>pagina-aanduiding<<}

‘Dokter morris, Mevrouw! de jonge armen-dokter, die van morgen hier was.’
Mevrouw hollison verbleekte, en zag haar oude getrouwe scherp ouder de oogen; maar vermoedde ook terstond, - gelijk de waarheid was, - dat deze niet denken kon, hoe scherp haar die enkele naam wondde.
‘Ik wilde liefst zoo'n jongen dokter niet hebben,’ sprak ze aarzelend: ‘Maar anders, - emma, blijf toch in bed! - O hemel, mijn kind ijlt! Ja, mina! loop maar zelf even naar den heer morris toe; maar laat hem dadelijk met u meê komen!’
De geneesheer kwam. De trotsche vrouw was weêr geheel zich zelve meester. ‘Dokter!’ zeide zij op een' kouden toon: ‘mijn kind is daar onverwacht ongesteld geworden; en ik ben zoo vrij geweest, om u, als den naasten geneesheer, te zenden. Wees zoo goed, mij te zeggen, of 't noodig zal zijn, mijn' eigen' dokter er bij te roepen, en ondertusschen het noodige er aan te doen.’
De geneesheer deed zijn' pligt, onderzocht de kleine zieke naauwkeurig en zijn oordeel was: ‘Mevrouw, ik geloof 't niet. Het zou kunnen zijn, maar tot nu toe zie ik geen voorteekenen van eene ernstige ziekte. Het kind is meer zenuwachtig, dan koortsig: - heeft 't misschien ook geschrikt?’
‘Een weinig.’
‘Gij moet haar veel laten drinken en vrij laten spreken; maar vooral u en allen, die haar omgeven, kalm houden. Hebt gij ook spiritus in huis?’
Na eenig zoeken werd 't gevraagde gevonden; de dokter zelf mengde eenige druppels in het water. - ‘Als Mevrouw 't nu goed vindt,’ zeide hij toen: ‘zal ik een kalmérend drankje voorschrijven; ten zij gij liever om uw' eigen' geneesheer zenden wilt.’
‘Mijnheer!’ antwoordde de moeder nog aarzelend:

{==164==} {>>pagina-aanduiding<<}
‘wanneer gij zoo goed zoudt willen zijn, om 't noodige voor te schrijven, zou dat welligt in 't geheel niet behoeven. Maar doe mij dan 't genoegen, en kom nog eens dezen nacht terug. Gaarne zal ik u die moeite dubbel beloonen. Morgen kunnen wij verder zien.’
‘Mevrouw!...’ Er was warmte en nadruk reeds in dit ééne woord; men kon zien, dat dokter morris beter op zijn terrein zich gevoelde, dan in den morgenstond: ‘Mevrouw! voor een eenig kind, - indien ik mij niet vergis, - zou ik altijd en overal, al ware 't slechts om de moeder gerust te stellen, wel eenige oogenblikken van mijne nachtrust willen opofferen; zelfs dáár, waar de moeder 't niet ééns, veel min dubbel beloonen kon.’
‘Is 't niet, dokter?’ vleide intusschen de kleine zieke: ‘Gij zult mij een lekker drankje geven? Anders neem ik 't niet in. Dokter! geeft gij de armen ook lekkere drankjes? - Die arme tante, bij voorbeeld, ma?’
Mama antwoordde niet. Haar woog iets zwaars op 't hart; haar adem golfde zigtbaar, en haar hoofd bukte zich: zij gevoelde een vreemd, een haar vreemd en drukkend misnoegen op zich zelve; met geweld werd zij dat eindelijk meester. Maar er zijn oogenblikken, waarin de sterkste geest voor een' zachten aandrang wijkt. Juist toen zij zich geheel hersteld had, en met koelen trots den geneesheer wilde uitlaten, en met kalmte den verderen uitslag afwachten, - zij had zich immers dwaas en voorbarig ongerust gemaakt? - juist op dat oogenblik sloeg zij nog eens onwillekeurig een' blik op haar eigen en eenig kind....Toen stond haar het beeld voor oogen, dat zij dezen namiddag gezien had: - haar emma, maar verbleekt, vermagerd, verzwakt door armoede en druk! - 't Was of op dit oogenblik haar kind nog meer op die andere emma, die verschijning uit de achterbuurt, geleek. Ziekte en armoede, koorts en zorg, ze zijn naauw verwant:

{==165==} {>>pagina-aanduiding<<}
daarin, dat zij de levenskrachten sloopen en de schoone vormen van 't leven aantasten. Als zóó eens haar kind, vermagerd, weg geteerd, haar ontrukt wierd; en de arme, de ellendige en misdadige een' schat overhield, dien de rijke zuster met al hare schatten niet terug koopen kon!?
In dien angst der ziele verstond ze naauwelijks, wat de jonge armen-dokter reeds voor de tweede maal zeide: ‘Als Mevrouw 't nu goed vindt, zal ik het geneesmiddel zelf gaan halen en 't de kranke ingeven.’ - Eindelijk ontwaakte zij uit dien angstigen droom, en knikte toestemmend.
De gencesheer bleef langer weg, dan zij had gedacht en hij had beloofd. Ongeduldig kwam zij hem te gemoet: want emma had haar intusschen weder, met haar koortsachtig en opgewonden spreken, zeer beangst gemaakt. Dokter morris verontschuldigde zich met de korte mededeeling: ‘Ik werd bij eene stervende geroepen;’ en voegde er op zachten toon bij: ‘de zelfde, waarover ik u heden morgen sprak.’ - Opzettelijk gaf hij Mevrouw hollison geen' tijd, om op dit laatste te antwoorden, maar ging door naar 't bed der kleine zieke. Het innemen ging goed, emma reikte den vriendelijken jongen man het teedere handje, en hij moest ook haar beloven, nog eens terug te zullen komen.
De moeder, ofschoon merkelijk gerust gesteld, liet hem zoo langzaam uit, dat 't was, als of zij nog iets op haar hart had. Evenwel, ze zeide geen woord. Terug gekeerd, vond zij de kleine sluimerende, - maar 't was slechts in schijn; want naauwelijks merkte zij, dat haar moeder zich weêr stil achter de toegeschoven gordijnen had neêr gezet, of ze fluisterde: ‘O mama! vindt u dat geen' lieven dokter? - En, en,’ voegde zij er stamelend bij: ‘heb ik wèl gehoord? Sprak hij niet van eene vrouw, die stierf? O! dat moet akelig wezen, als een mensch sterft! Was

{==166==} {>>pagina-aanduiding<<}
dat tante ook, die arme tante, de moeder van emma?’
‘Och kind, vraag nu toch zulke dingen niet!’
‘Neen ma, maar ik dacht daar bij mij zelve: ik ben al zoo veel beter dan straks, dat gij nu wel even kunt gaan.’
‘Gaan, mijn kind?’ vroeg Mevrouw hollison verwonderd.
‘Wel ja, malief. Ik heb nooit een zusje gehad, ziet gij? Maar had ik een zuster of broeder, mij dunkt, ik zou ze toch willen zien sterven; ik zou dat willen zien, en ze goeden nacht zeggen. En nu wilt gij dit misschien ook; en dan zoudt gij om mij blijven.’
Met eenige moeite en vooral met sterke inspanning om zich zelve meester te blijven, bragt de moeder haar kind van dit gesprek af. Toen emma eindelijk zweeg, hield zij zich onbewegelijk stil en durfde naauwelijks ademhalen. 't Was haar benaanwd; zij legde de hand op de borst; 't is iets eigens, voor al wat de. Hemelsche Vader met gevoel bezield heeft: moeder te zijn!
De huisklok sloeg, even rustig onder alle lief en leed, hare twaalf slagen. De kleine sliep nu in der daad. Dokter morris was terug gekomen, en zag, vergenoegd en wel voldaan, het kind daar zoo liggen. Hij stelde met een' wenk, met een enkel haar toegefluisterd woord de moeder volkomen gerust. Maar zij stond toch op, en volgde hem.
In den gang van 't bovenhuis hield zij hem nog eens staande. Zij deed enkele vragen, zoo als eene moeder den geneesheer altijd vraagt en alles van hem weten wil. Toen aarzelde zij nog een oogenblik, en vroeg eindelijk, heimelijk bevende: ‘En hoe is 't nu met haar, met - die vrouw?’
‘Ja! ik vrees, dat zij den morgen niet haalt. Of misschien is 't voor de ongelukkige zelve eer te hopen dan te vreezen; maar hoe zal het dan gaan met het arme kind?’

{==167==} {>>pagina-aanduiding<<}

‘Daar zal voor gezorgd worden,’ liet Mevrouw hollison hierop dadelijk volgen. Dat heeft toch de rijke voor, dat hij veel kan goed maken met geld. Aan dat kind kon zij immers de liefde besteden, die zij der moeder had geweigerd, die deze onwaardig was?
De menschenvriend ging. Aarzelend vergezelde hem Mevrouw hollison tot de voordeur. Zij groette hem nog niet terug, toen hij haar goeden nacht wenschte, en hield den knop der deur nog altijd in de hand. Eindelijk vroeg zij met eene diepe, bevende stem: ‘Dokter, zou ik even van mijn kind weg kunnen?’
‘Nog eens, Mevrouw! wij zijn geene profeten; maar ik vind er niets in, dat gij u naar bed begeeft, wanneer er slechts iemand bij de zieke is. Ik denk, dat het kind gerust slapen zal, en zich morgen ochtend alleen wat vermoeid gevoelen.’
‘Dat vraag ik u niet, Mijnheer! Maar of ik even uit zou kunnen gaan?’
De geneesheer zag haar verwonderd aan. Zijn open en edele blik ontmoette, bij 't schemerend licht van eene ganglantaarn, dat vaste oog, dat nu voor 't eerst, in vele jaren, neêr geslagen werd en als schuchteren weg school voor dat van een' vreemde. ‘Wanneer 't noodig ware, Mevrouw!’ antwoordde hij verwonderd: ‘waarom niet? Maar ik had geene gedachte, dat u meende, in den nacht nog uit te gaan.’
‘Juist, Mijnheer! dat meende ik; als gij ten minste zoo goed wilt zijn, om mij den weg te wijzen.’
‘Waar heen?’ vroeg dokter morris, nog meer verwonderd.
De stem der trotsche vrouw daalde tot eene haar ongewone diepte, als zij langzaam antwoordde: ‘Naar mijne stervende zuster.’
Diep ontroerd, maar met eene innige vreugde, die hij

{==168==} {>>pagina-aanduiding<<}
evenwel voorzigtig genoeg was, om niet te doen blijken, wachtte de geneesheer eenige oogenblikken, tot Mevrouw hollison vlug een' mantel had omgeslagen. Toen gingen zij te zamen. Geen enkel woord werd er gewisseld op de haven, in de straat, in het steegje, op den zoldertrap, tot eindelijk de heer morris, reeds eigen en vertrouwd in deze digt bevolkte armenwereld, de slepende deur op zij schoof, haar stilzwijgend 't leger der kranke wees, en zij met een fluisterend: ‘Wel verpligt, Mijnheer!’ naar binnen ging.
De dokter liet zich niet zien. De rijke dame stond daar alleen, vreemd. Buurvrouw zelfs, die juist uit den open geslagen' bijbel de kranke voorlas, was een oogenblik als verstijfd van schrik. Toch sloot zij den bijbel niet. - In de verblijven der armoede schaamt men zich dien vertrouwden vriend niet. Ach! waarom pronkt men er zelfs wel eens met zijne vriendschap? - Maar aan het een noch aan het ander dacht de goede vrouw: zoo verbaasd was zij van dit geheel onverwacht nachtelijk bezoek.
Mevrouw hollison zag rond. Zóó had zij 't toch niet verwacht. Zij had zoo weinig armoede naakt gezien, en geleerd, de rol, die de armoede op de straten speelt, voor gemaakt en overdreven te houden, zonder te bedenken, dat er nog eene andere armoede in de huizen en op de ziekbedden is.
Ja, naakt was hier de armoede: onder 't lage pannen dak, waar deze vliering was af geschoten; in de ledige bedstede, waar alleen vunzig stroo onder en het koeijendek op de zieke te zien was. Het hoofd der kranke lag daar op een oud stuk peluw, waarvan de kleur vervuild en onkenbaar was; een doek was er los omgeslagen, en bond de lange, zwarte haren kwalijk te zamen. Haar oog was onbewegelijk naar den zolder gerigt, en zij lag in eene zware, diepe, afgebrokene ademhaling. Om die te

{==169==} {>>pagina-aanduiding<<}
verligten, had buurvrouw al 't jak los gemaakt, en zoo was ook de borst zigtbaar, bruin van ellende, zwart van magerheid. Toch was er in dat afzigtelijke beeld van lijden nog menige trek van vroegere schoonheid op te merken.
‘Elsje! elsje! kent gij mij nog?’ In deze woorden sprak geheel en al de natuur; - het keurslijf der zamenleving was los gesprongen.
De zieke wendde 't hoofd langzaam om, zag hare rijke zuster met een' strakken blik aan en sidderde. Zij had haar herkend. Zou die schok verpletterend of weldadig werken? Den dood aanbrengen of het leven? De geneesheer had juist gezien: noch 't een was te verwachten, noch 't ander. Reeds waren de organen der ademhaling in dien staat van aanvankelijke verlamming, die, zonder zich voor iets te spoeden of stil te staan, met groote schreden den dood te gemoet voert.
Het ijs was gebroken. Op hartelijken toon vervolgde Mevrouw hollison: ‘Kent gij dan gerarda niet meer, elsje?’
De stervende knikte.
‘Kan ik u nog met iets helpen? Hebt gij niets noodig?’
Eene holle stem, als of die van de wanden en niet van de kranke zelve kwam, antwoordde: ‘Niets.’ - En zij wendde zich af van hare bezoekster. Ach! nog was het bijna gebroken hart wrevelig en de nokkende borst gesloten. 't Was der stervende een genot, hare zuster voor haar bed te zien, en met dien laatsten akeligen blik haar' trots te kunnen dooden, haar nog eens, al was 't dan ook zonder woorden, het grievend verwijt te kunnen toevoegen: ‘Zóó laat gij mij sterven!’
Buurvrouw begreep hier iets van, naar 't scheen. Ook zij had meer malen van de rijke zuster gehoord, en zij had de partij der arme getrokken, gelijk gewoonlijk de

{==170==} {>>pagina-aanduiding<<}
armen doen, zoo zij geene satellieten, geene getrouwe lijftrawanten der rijken zijn. 't Was dus niet zonder een' kleinen moedwil, dat zij zeide: ‘Ja, Mevrouw! als gij eerder gekomen waart; maar nu, ach! nu heeft ze niets meer noodig; niets meer dan de genade: - is 't niet, buurvrouw? - Maar die kunnen wij haar niet geven; die moeten wij allen, rijken en armen, zelve vragen van den Heere christus, die voor ons zondaren gestorven is: - is 't niet, buurvrouw?’
Opmerkelijk was de kracht van dat eenvoudig evangelisch denkbeeld op het gemoed der trotsche rijke. ‘Elsje!’ zeide ze nog eens: ‘ik vergeef u alles; wilt gij mij ook vergeven? Ik zal voor uw kind, voor uwe emma zorgen: - is dan alles goed?’
Nu overwon het moederhart den laatsten tegenstand, ook in de kranke. Zij strekte hare magere hand uit, zoo ver zij kon. ‘Gerarda!’ snikte zij met eene gebroken stem: ‘bid voor mij. Genade, o mijn God!’ - Toen nokte haar adem; haar gelaat vertrok; zonder heftige smart werd de broze levensdraad verbroken. Nog eens stamelde zij ‘Emma!’ zag met 't brekend oog haar kind en toen hare zuster aan, en - was niet meer.

Waartoe meer? De krachtige stem van den Godsbode had het pleit beslist, dat noch die der menschenliefde, noch zelfs de kinderlijke toon der natuur had kunnen oplossen. Ach! waarom nu eerst? Waarom kunnen zoo dikwijls twee menschen alleen met elkander in vrede sterven, en niet in vrede leven? Waarom klimmen wij, niet geheel en al verzoend met de maatschappij, van dien krakenden zoldertrap af, om ons weêr in 't huis der rijke te begeven? - Terwijl deze geld uitreikt voor de begrafenis, en

{==171==} {>>pagina-aanduiding<<}
geld voor de opvoeding van het kind, voor alles geld; - waarom kunnen wij de overtuiging niet van ons af zetten: ‘'t Was toch goed, dat God eene van beiden weg nam?’ - Want zelfs na zulk eene ontmoeting, konden zij niet te zamen als zusters leven. De wereld had de eene te hoog geplaatst, de andere te diep vernederd. De zonde was te diep ingekankerd bij de arme, het trotsche hart in de rijke te zeer verstaald; en de vertrouwelijke omgang uit het ouderlijke huis kon niet meer vernieuwd worden, waar de eene altijd vragen, de andere altijd geven moest; al kwam er niet nog bij, dat men arme familie toch niet in de salon aan hoog geplaatste vrienden presenteren kan, zoo min als de rijke in den koffijkring van arme buurvrouwen past.
‘Een arm mensch moest eigenlijk geene rijke familie hebben.’ - Dat zeide jan de kruijer niet meer, toen hij 't arme kind weg bragt en de achtergelaten vodden op het zoldertje tot loon ontving; noch zijne vrouw, toen zij kort daarop de arme emma, in 't bruine kleedje, zag wandelen met de rijke emma, die van het kortstondige ziekbed weêr spoedig verrezen was, en zij daarbij dacht aan 't lieve paar engeltjes op 't schoone altaarstuk in hare parochie-kerk.
‘Een arm mensch moest eigenlijk geene rijke familie hebben; en dus een rijke ook geene arme familie.’ - Dat zeggen wij ook niet bij zoo menige andere betrekking, waar de arme broeder of zuster den rijke ootmoed en weldadigheid leert, en de broederschap met den rijkdom voor arme maar vlijtige burgers een zoo welkome steun is....En toch, daar is waarheid in die uitspraak van een' eenvoudigen kruijer....Wij aarzelen in onze beslissing. Wat is hier regel, wat uitzondering? - Hoe ontelbaar vele voorbeelden staan tegenover die proeven van eene gunstige en vreedzame verhouding: voorbeelden,

{==172==} {>>pagina-aanduiding<<}
waarbij wij ons ergeren aan den trotsche, die zijn' stamboom alleen in de hoogte volgt en de neêrgebogen takken niet erkennen wil; of aan de sentimentele philanthropie van onze eeuw, die den rijke alleen in 't ongelijk stelt, waarvan een zoo groot deel den arme toekomt! Hoe veel luiheid en onwil, door den nijd gevoed; hoe vele weldaden, door hem verzwegen; hoe vele kleine verkwistingen, op rekening der rijke familie met vrijmoedigheid gedaan; hoe veel misbruik zelfs, door anderen daarvan gemaakt!!....
Onze slotsom, nadat wij zóó de zaak van beide kanten hebben beschouwd, vindt gij in de woorden der Schrift: Armen en rijken ontmoeten elkander: God heeft ze beiden gemaakt. - Daartoe ten minste zijn deze teedere raakpunten in de maatschappij nuttig: zij bewaren ons voor de kastenleer der oosterlingen, en prediken den christen hoorbaar en zigtbaar de groote waarheid, dat de aarde hier beneden, en daar boven het groote Vaderhuis voor armen en rijken beiden is.


{==173==} {>>pagina-aanduiding<<}

VI.

De vrucht der bezoeking.

1.

De bezoeking zelve.

Wat woelt en kruist het door elkander, in de straten eener groote stad! Allerlei leeftijd en stand: de afgeleefde grijsaard en het spelende kind; de trotsche groote en de kruipende bedelaar. Een getrouw beeld van het menschelijke leven, als eene zamenwoning van wezens, die elkander gedurig schijnen aan te trekken en toch af te stooten; te naderen, te kennen, en toch vreemd te blijven; die de een den ander behoeven, en het zich zelve niet bekennen willen; die elkander trachten te behagen, en toch ongaarne prijzen.....Een digt en verward weefsel van hartstogt en aandoening, van leed en vreugde, van leven en dood.......Het onoplosbaar raadsel van het menschelijke leven, dat alleen in het licht der eeuwigheid regel en orde heeft.
Onder al dat bonte gewemel zou misschien die kleine en eenigzins vreemde gedaante, midden onder het gewoel van de Amsterdamsche Kalverstraat, ons oog niet eens tot zich trekken: zoo schuift en sluipt zij tusschen de menigte door, meer om zich te verbergen dan om gezien te worden. Ieder, die in eene groote stad t'huis behoort,

{==174==} {>>pagina-aanduiding<<}
kan het aan hare onvaste schreden en aan haar zoekend oog reeds buitendien opmerken, dat zij hier eene vreemde is....Eene vreemde, maar toch niet onopgemerkt. Want op dit oogenblik zelf trekt zij onze aandacht tot zich, als het middelpunt van een troepje baldadige straatjongens, die voor en achter haar heen zwermen, als de ondragelijke vliegen in den zomer, die het arme trekpaard vergeefs zoekt af te schudden. Wat haar dat geleide, voor haar veel lastiger en ondragelijker nog, bezorgd heeft? Het is haar voorkomen. Zij is mismaakt, het arme meisje! De hooge borst en rug hebben weinig plaats voor den hals overgelaten; de krom gegroeide beenen, hoe zorgvuldig onder de lange kleeding bedekt, verraden zich, nu zij deze voor 't haar ongewone slijk der straten opbeurt. De omslagdoek, niet voor haar miswassen postuur berekend, sleept bijna over den grond. En ongelukkig, juist als zij de Kalverstraat instapt, gaat er de een of andere druk bezette winkel uit, en groeperen zich de winkeljongens bij een: - die woeste bende, kenbaar aan de slordige kleederen en aan de flarden van eene oude muts, waardoor het krullende en ongekamde haar heen steekt, en vooraf gegaan door een of twee der grootsten, gewoon als aanvoerders dien losgelaten' troep al fluitende een eind weegs tot leidslieden te verstrekken, om regts en links naar een of ander standje uit te zien. Zij hebben ongelukkig de arme, kleine vreemde in het oog gekregen. Één loopt haar achter op, ziet met een' vermetelen en uitdagenden blik haar onder den kleinen hoed, en roept haar den groet: ‘Dag, krabbetje!’ toe, die door allen in koor herhaald wordt. Nu is het spel aan den gang; ieder voegt er het zijne bij; van den een is het: ‘Jufvrouw, verlies je doek niet!’ van den ander: ‘Och, laat je kuiten nog eens zien!’ een derde loopt voor haar heen en trapt bij toeval in een' grooten modderplas, die haar de kleederen bespat....

{==175==} {>>pagina-aanduiding<<}
En ondertusschen ziet de arme vreemde angstig rond; maar de een en andere voorbijganger gaat zijnen weg en ziet het onverschillig aan, of meesmuilt zelfs en grimlacht; en een paar jonge lieden, die voor het open venster hun sigaar rooken, vermaken zich in de ondeugd der straatjeugd, waarin zij zelve niet meer durven deelen.......Onbarmhartige wereld! - Gelukkig komt er eindelijk een agent nader bij en verlost de arme kleine, zoo niet uit medelijden, dan toch ex officio: want al dreigt hij met zijn' stok de ondeugende jongens, die altijd weder achter hem zich aansluiten, als hij ze voor zich henen uit elkander slaat, er speelt toch een grimlach onder zijn' sierlijk gekamden snorbaard, en 't is of hij van verre der baldadige jeugd nog een' blik van goedkeuring nawerpt. Hij kan zich toch ook nog best den tijd herinneren, toen hij even zoo meê deed, en met schrik voor een' ‘klemhaak,’ - zoo als de jongens zeggen, - weg vlugtte, maar die schrik hem geen oogenblik belette, om in eene volgende straat of op een volgend oogenblik, het zelfde spel weder op te vatten....
De agent bewijst verder de vreemde. geene beleefdheid; dat behoort niet tot zijn' post. Niemand trekt zich haar aan of wijst haar den weg, dien zij naauwelijks durft vragen. Ook de volwassenen schijnen haar alleen te dulden....Onbarmhartige wereld! gij die den wierook uwer hulde brengt aan de schoone vrouw, als het pronkjuweel der schepping, gij die zoo menige maagdelijke bloem plukt, dikwijls om die straks daarop te vertreden! o, bedenkt gij dan niet, hoe uw vlugtige lach, die u zoo weinig vreugde geeft, eene diepe smart grift in het hart van die arme misgroeide maagd, eene smart, die te grievend en te blijvend is, om in tranen te worden opgelost? Ook zij speelde als een aankomend meisje met de pop, en droomde zich daarbij een klein moedertje; ook haar kleurde de schaamte het gelaat, toen de bloeitijd der achttien ja-
{==176==} {>>pagina-aanduiding<<}
ren naderde; ook zij draagt nog op de zes en twintig een hart in zich om, dat, vol en warm, voor de liefde klopt; maar eene wreede ziekte verzwakte den kunstigen wervelbouw van het menschelijk ligchaam, dien bouw, waarvan men in het geraamte ijst, en dien men zoo hoog acht in de ranke en vlugge maagd. Zij misgroeide, gelijk de zwakke spruit, die niet bij tijds werd geschoord en gevoed, maar die daarom, al kromt zij zich naar den grond, niet minder willig is om bloemen en vruchten te dragen. Maar helaas! de boom bereikt nog zijne bestemming, al is hij krom gewassen; het arme meisje zal die nooit bereiken. Niemand sloeg op haar een oog van liefde; niemand verkoos haar boven elke andere; veel minder vroeg een jongeling haar tot gade, of stelde het zich zelfs als mogelijk voor, dat zij door een' ander zou gevraagd worden. Het eenige, wat al het kromme regt maakt, een' schat van vele duizenden, ook dat mist zij. Zij zal dan nooit het hoofd neigen op den schouder van een' echtgenoot; nooit zal zij een kind wiegen op haren schoot; en als zij met een zwak en teêr ligchaamsgestel een' vroegen ouderdom bereikt, en het matte hoofd op het
zestigste, zoo als bij anderen op het tachtigste jaar, afgeleefd ten. grave neigt, dan zal zij eenzaam henen gaan, alleen omdat de bloem harer schoonheid in kinderlijken leeftijd knakte op den steel!....En toch, indien wij dien onregelmatigen en zwakken ligehaamsbouw voorbij zien, die den spot eener onbarmhartige wereld opwekt, dan is er veel in die teedere en kwijnende trekken, dat ons voor de arme vreemde inneemt. Vlug en fraai gevormd is de sneeuwwitte hand; fijn besneden het vriendelijke gelaat; helder en open, maar alleen door harde ondervinding wat schuw geworden, is het blaauwe oog; en het geheel mist die dwaze aanmatiging, waardoor zoo menig kleine man zich op de teenen verheft,

{==177==} {>>pagina-aanduiding<<}
om toch grooter te schijnen, of het mismaakte meisje naalden van wangunst uitschiet met den scherpen blik.
Heeft de eerste hoofdpersoon in mijn verhaal uwe belangstelling opgewekt, lezer? Volgen wij haar dan op haren weg, dien zij verder ongestoord en gemakkelijk vindt, zoo dra zij maar eenmaal uit het digte gekrioel der Kalverstraat op de ruime Heerengracht gekomen is. Hier schijnt zij zich meer te huis te gevoelen. Met een' vluggen blik meet zij als het ware de hoogte van de stoep eener aanzienlijke woning. Dat zal toch hare woning niet zijn? Hare kleeding ten minste, al is die onberispelijk, verraadt eer zekere zuinige bekrompenheid, dan de weelde der paleizen. Evenwel, zij is er zoo goed als eigen, gaat de stoep op en schelt vrijmoedig aan, al beeft hare hand nog een weinig van de ontroering, die de ongastvrije ontvangst in de groote koopstad haar heeft op het lijf gejaagd. - En wat zij nu hier zoekt, daarmede wilde ik u bekend maken, eer wij met haar naar binnen gaan.

Het is bijna twintig jaar geleden, dat twee ambtenaren aan het ministerie, de heeren murom en heimans, elk een meisje van zeven jaar naar eene school in de hofstad zonden. De eerste was eene brunette, de andere eene blondine; beiden aanvallige, vrolijke kinderen, die als van de wieg af, omdat hunne ouders vrienden waren, en den zelfden post, schoon aan een verschillend ministerie, bekleedden, met elkander waren opgegroeid. Maar van dien oogenblik af had zich de weg der eene als naar het bloeijend zuiden, en die der andere naar het barre noorden gekeerd. Aan onze arme sophie, - zoo heette het blonde meisje, - was al vroeg haar vader ontvallen, en later hare moeder, die bijkans in armoede gestorven was. Intusschen was de heer murom

{==178==} {>>pagina-aanduiding<<}
al hooger geklommen, en had naar die mate ook zijne dochter ruimer en in meer weelde kunnen opvoeden. Maar nog een andere scheidsmuur had zich tusschen beiden geplaatst. De arme sophie was, na eene zware ziekte, geheel misgroeid; terwijl de schoonheid van josephine zich op het heerlijkst had ontwikkeld.
En toch, hoe vreemd het bij den eersten aanblik ook moge voorkomen, deze schijnbare scheidsmuur had de twee vriendinnen bijua nog nader tot elkander gebragt. Josephine stelde er hare eer en hare vreugde in, om op school aan de arme sophie de hand te houden. Niet zonder eene kleine meerderheid, die echter niet drukkend was, strekte zij de schoone hand over hare beschermelinge uit, wanneer de dartele jeugd haar bespotte of zou mishandeld hebben; en als zij te zamen waren, dan werd die bescherming aan josephine rijkelijk vergoed door de hulp, die sophie haar bij haar schoolwerk bewees. Want het beeldschoone meisje, dat in alle aanzienlijke kringen moest worden ingeleid, en door het aanzien van haar' vader al meer en meer werd bewierookt en gevierd, had niet altijd lust en niet altijd tijd, om zich op die dorre studie toe te leggen; maar de arme gebrekkige, naar wie niemand vroeg, als de school uitging, en die op het stille achterkamertje eene ziekelijke moeder gezelschap houden en oppassen moest, werd door niets daarvan afgeleid; ja zelfs werd zij aangeprikkeld door den wensch, om ten minste ergens in uit te munten, en nog op haar sterfbed er toe opgewekt door hare verstandige moeder, om voor de toekomst zich daardoor eene zekere mate van onafhankelijkheid te verwerven.
Nu zijn beiden sedert vijf jaren van een gescheiden, en josephine is gehuwd. De vriendschap van hare kindsche dagen is echter gebleven. De arme sophie leeft

{==179==} {>>pagina-aanduiding<<}
op een afgelegen dorpje in Noord-Braband onafhankelijk genoeg, om vriendin te blijven en geene beschermeling te worden. Zij verkoopt liever het borduurwerk, waaraan zij de lange zomerdagen heeft gearbeid; of vertaalt in de winteravonden het een of ander boekje, waarvoor weinig honorarium kon bedongen worden, en waar ook geen vertaler zijn' naam voor behoeft te zetten. En zoo komt zij te vrijmoediger bij hare aanzienlijke en welvarende vriendin, omdat zij niets te vragen heeft, levende van den arbeid harer handen. Echter zijn die weken haar, - èn als uitspanning, èn tot mindere kostbaarheid van haar klein huishouden, - steeds welkom; en niet minder welkom is zij in deze gelukkige woning. Zij brengt er ten minste eenige verscheidenheid, en eene liefelijke herinnering uit de dagen der jeugd. De rijke Mevrouw adelhof noemt haar: ‘ons klein nonnetje,’ en Mijnheer, ‘de lieve savante;’ en al ligt er eenige spot in deze titels, er is toch zoo veel goedhartigheid onder dien spot gemengd, zij gevoelt het zóó, dat zij hier begeerd en geliefd wordt, dat zij gaarne op nieuw aan de uitnoodiging om hier te komen heeft willen voldoen.
Maar hoe? Gaat de schel niet over? Wij hooren niets anders dan een' doffen klank. Ook de deur schijnt met zoo veel voorzigtigheid geopend te worden, als of niemand het hooren mogt. De gang is met een' looper belegd. De livereiknecht gaat er zacht en voorzigtig over heen, en laat de hem onbekende naauwelijks binnen. Maar terwijl hij nog bezig is naar den naam te vragen, en zeker ook op hem het kleine, onaanzienlijke voorkomen geen' gunstigen indruk maakt, komt er uit eene achterkamer eene geheel andere gedaante, die wij hier niet wachten zouden. Het is een kontrast met al de weelde dezer eeuw, die anders reeds in den gang, maar vooral uit de opene salon ons in 't oog schittert. Eene hoog

{==180==} {>>pagina-aanduiding<<}
bejaarde vrouw met eene stijve neepjes-muts en een ouderwetsch chitsen jak aan; en die nog altijd, met een heilig voorvaderlijk geloof, aan elk der hoofdslapen eene groote zwarte pleister draagt, overtuigd, dat die een amulet is tegen alle mogelijke zinkings en hoofdpijnen. Zoo dra de oude vrouw aan de voordeur komt en kennis toont met de vreemde jufvrouw, zien wij terstond, dat zij hier, hoe ouderwets zij er moge uitzien, eenig gezag heeft. Haar naam is - bij knecht en maagd zoo wel als bij Mijnheer en Mevrouw, en allen die maar aan dit huis annex zijn: - ‘de oude netje.’ Niemand weet bijna, of zij er nog een van bij heeft: want sedert vijftig jaar is zij hier in huis nooit anders dan netje geweest, en nu, in dit vernieuwde huisgezin, al meer en meer de oude tetje geworden; en dat attribuut van eene oude bediende, geeft haar ook zeker regt om de zelfde te blijven, al is het dat alles om haar heen verandert.
‘Wel júfvrouw!’ Met deze woorden leidt zij de inkomende bij beide handen naar binnen: ‘Wel júfvrouw! wat doet het mij genoegen, u eindelijk eens weêr te zien! Hoe dikwijls heb ik u met mijne Mevrouw naar school gebragt; en nu, laat eens zien! het is al twee jaar geleden, dat gij voor het laatst hier geweest zijt, en toen was ik nog niet eens thuis. Wat zal Mevrouw blij zijn! Maar anders, gij komt hier in een droevig huishouden. Weet gij er al iets van? Beide onze kinderen hebben het roodvonk. De arme bloeden! Die lieve jozef, die met zijne blonde haren en groote blaauwe oogen geheel het beeld van zijn' vader is, en dan die kleine adolphine, die gij nog mede gewiegd hebt, twee jaar geleden, en die nu al zoo lief babbelt en zoo vrolijk uit de bruine oogjes ziet: - ach, zij zijn beide zoo hard ziek! Ik ben er zoo bevreesd voor, juf-
{==181==} {>>pagina-aanduiding<<}
vrouw sophie! En als ik het den dokter vraag bij het uitlaten, dan haalt hij de schouders op; en ik mag nooit graag zien, dat een dokter de schouders ophaalt: want als zij wat goeds te zeggen hebben, dan zullen zij het toch wel niet laten. Denkt uwé dat ook niet?’
Zoo al pratende, of liever al luisterende, werd de vreemde ingewijd in de geheimen van deze woning: - een' enkelen trek van het groote beeld der menschelijke ellende, dat door het blanketsel van weelde en vrolijkheid in de wereld zich verbergt! - Het was waar, wat de goede oude gezegd had: zij was hier in twee jaren niet geweest; en wel, omdat zij een' vorigen zomer zelf ernstig ziek was geworden, toen juist haar goed voor Amsterdam gepakt stond. Maar daar stak toch nog iets anders achter Schoon hare vriendin altijd even zeer vriendin bleef, en zij zich zelve telkens afvroeg, of het ook aan háár lag, scheen zij eenigzins vreemder zich hier te gevoelen dan anders, sedert het huwelijk van josephine: want in dit zelfde huis was zij vroeger, toen Mijnheer van murom nog leefde, altijd zoo geheel eigen en thuis geweest. Zij had in de eenzaamheid haar geweten naauwkeurig geraadpleegd, of er ook eenige afgunst omtrent de hoogst gelukkige vriendin in haar gemoed schuilde; maar zij had de hand rein uit den boezem terug getrokken. De eigenlijkc reden was, dat de echtgenoot van josephine, Mijnheer adelhof, haar maar nooit regt bevallen wilde. Hoe vriendelijk hij haar ook behandelde, ter wille van zijne vrouw; - de blonde, schoone man, wiens vingers altijd met ringen waren opgesierd, en die, al ware het maar ter sluiks, een oog in iederen spiegel sloeg, was haar te veel Adonis, en beantwoordde te weinig aan het ideaal van mannelijke kracht, waarbij zij hare toevlugt en den steun van haar leven zou gezocht hebben, indien niet reeds vroeg zij zich had voorgesteld, dat het huwelijk hare be-
{==182==} {>>pagina-aanduiding<<}
stemming wel niet wezen zou. Daarbij was er iets zinnelijks, iets vermetels en spottends in de groote blaauwe oogen, waarvan haar oog den blik niet kon verdragen; zonder dat zij, die zoo geheel buiten de wereld leefde, daarvan nog de eigenlijke uitdrukking
doorgronden kon.
Maar hoe geheel anders vond sophie heimans nu het gelukkige echtpaar, dan zij het twee jaren geleden verlaten had: toen hare vriendin nog meer het dartele meisje, dan de rijpe en rustige gade van een' waardigen echtgenoot scheen, en ook adelhof zelf geheel, zoo als men het noemt, in het midden der wereld met haar leefde; toen nog geen enkele zorg, althans geene van die zorgen, die voor vreemden zigtbaar zijn, dit huis had bezocht, - of het mogt zijn de voorbijgaande rouw over haar' vader. - Hoe geheel anders was het nu! In de zaal, aan het eind van den langen gang, kwam josephine hare vriendin te gemoet. Hartstogtelijk in droefheid als in vreugde, klemde zij hare hand in de hare, barstte in snikken en tranen los, en riep in afgebroken woorden uit: ‘Arme, arme kinderen!...Hoe hebben wij ze niet bewaard, toen het roodvonk in de stad uitbrak! En toch is het hun overkomen!...En nu, nu blijven de vrienden weg, die anders zoo veel belang in ons stelden. Het is, of de pest in mijn huis is!...Ach! de dood zal er misschien spoedig in zijn!’ - Zoo nam zij hare vriendin, zonder verdere verwelkoming, met zich. Deze liet zich leiden en begreep, dat gedurende de eerste oogenblikken de aandoening haar' vrijen loop hebben moest. Met een' diepen zucht trad zij de ziekenkamer binnen, aan de hand der ongelukkige moeder. Dáár zat adelhof zelf vóór een der beide legertjes, waarop de kranke kinderen lagen. Hij zag, - of liever hij staroogde zonder te zien, - dan eens op het bedje, en dan weder, zeker uit gewoonte, op de ringen aan zijne vingers, die hij om en om draaide, zonder zelf

{==183==} {>>pagina-aanduiding<<}
te weten, dat hij het deed. De droefheid was hem te sterk. Hij voelde zich niet in staat, en toch verpligt om hier hulp te bewijzen. Hij zou zijn zoontje oppassen; maar te vergeefs stak het arme kind, in zijne koortshitte, de handjes naar den vader uit, die te verplet was om het een enkel woord toe te spreken, of zelfs de noodige lafenis aan te reiken. Sophie zag terstond, dat zij hier zou te pas komen, en met eene zachte hand den verpletten vader het hem ongewone werk van zieken-oppassen moest uit de hand nemen. Zij legde daartoe reeds hoed en doek af, toen josephine haar op eens naar den ingang der kamer terug drong, met de woorden: ‘Maar sophie! Ik bedenk dat bijna te laat. Hebt gij het roodvonk wel gehad?’ - ‘O!’ antwoordde deze: ‘daar vraag ik niet naar, als ik u maar van dienst kan zijn. Ik zou er uit mij zelve niet noodeloos bijgaan; maar ben ook in 't minst niet bevreesd, om hier te helpen. Dien God bewaart, is wel bewaard. Kom aan, lieve! ik moest nu, dunkt mij, het knaapje voor mijne rekening nemen: want het is goed, dat uw man zich een oogenblik vertreedt. En dan kunt gij voor de kleine adolphine zorgen. En zoo, - wie weet of God ze u nog niet beiden bewaart? Wat zou het dan eene dubbele vreugde wezen!’
Adelhof volgde zonder tegenspreken, maar ook zonder blijdschap te verraden of goedkeuring, den gegeven' wenk en verwijderde zich. Beide vriendinnen plaatsten zich tegenover elkander, de moeder en de vreemde even zeer met een kloppend hart. En toch deed het de eerste zoo regt goed, dat nu beide hare kinderen als met ééne en de zelfde hand geholpen werden. De arme gebrekkige, was zij hier niet reeds een troostende engel geworden? En vroeg er nog iemand naar, of de edele ziel ook in een mismaakt ligchaam huisde; of de troost der vriend-
{==184==} {>>pagina-aanduiding<<}
schap en des geloofs ook in een onaanzienlijk en gebarsten vat werd rond gedragen?
Zoo zaten zij beiden daar nog, toen reeds lang de klok het uur van middernacht had aangekondigd. De kleinen schenen te slapen; maar het was slechts die benaauwde en zware ademhaling, die den onkundige dikwijls bedriegt, maar waarin de ervaren geneesheer terstond eene hoogst gevaarlijke aandoening der hersens hoort. Toen zij nu zoo het kranke hoofdje achterover wierpen, en de moeder, altijd geneigd om te hopen, meende, dat zij van de heete koorts een weinig zouden uitrusten, haalde zij hare vriendin over, om ook eenige rust te nemen. Het was haar aan te zien, dat zij daaraan bèhoefte had: na eene vermoeijende reis en bij den schrik en de ontsteltenis van hare aankomst, was haar teeder gestel, ten minste heden, voor eene nachtwaak niet meer geschikt. Zij gevoelde dat zelf; maar alleen op de belofte, dat josephine haar dadelijk zou laten wekken, als zij haar maar in iets noodig had, begaf zij zich naar hare slaapkamer.
Hier legde zich nu de zwaar geschokte logé op het prachtige ledekant neder; en, in de donzen kussens ingezonken, vond zij ten minste voor hare vermoeide leden rust. Rust, maar geen' slaap: want het was een te stormachtige dag geweest in haar anders zoo kalm leven, en die storm had ook eenigermate gewoed in haar binnenste. Na zulk een' dag was zij gewoon, in de eenzaamheid zich voor God te beproeven en te verootmoedigen. Zij begon dan ook nu met zich zelve te rekenen. ‘Hoe?’ zeide zij: ‘getuigt ook niet deze dag tegen mij? Heb ik niet, bespot en gegriefd, gemord tegen God? En toen ik daar, met moeite aan de baldadige straatjeugd ontsnapt, in de verte de rijke woning van mijne vriendin zag, en nog eens met mijne verbeelding terug keerde tot de school, waar we op de zelfde bank zaten en niets onderscheid

{==185==} {>>pagina-aanduiding<<}
tusschen ons maakte; - heb ik toen niet gevraagd: “Waarom, o God, hebt Gij het zoo besteld?” Heb ik mij niet misdeeld en als tot het ongeluk geboren geacht, terwijl een ander, al misgunde ik het haar juist niet, slechts met rozen het levenspad werd bezaaid? En nu, zie! nu dreigen die rozen uit te vallen en alleen hare doornen achter te laten. Nu zie ik eerst, wat God mij bespaard heeft, bij het geen Hij mij heeft onthouden; en dat zoo wel de rijke woning van die hoogst gelukkige huismoeder, als mijne stille kamer, kruis en lijden heeft. En wanneer nu het kruis, dat mij van kind af werd opgelegd en waar mijne schouders zich naar voegden, het kruis, dat mij zoo vaak naar den hemel deed opzien en op het eeuwige hopen: - wanneer dat nu op eens en te midden van den voorspoed mijne vriendin op de schouders valt, en zij daardoor diep neêr gebogen wordt, zoo niet geheel en al verplet; - wie is dan de benijdenswaardige: zij, de kinderlooze moeder, of ik, die nooit die wereld van huiselijke vreugde heb gekend?’
Zoo was zij, ontevreden op zich zelve, maar ten volle berustende in het Godsbestuur, half ingesluimerd, terwijl hare lippen nog eene bede stamelden voor de kleine kinderen en voor hare lijdende vriendin. Maar op eens werden de droombeelden, die reeds speelden voor haar' geest, verdreven; want zachte voetstappen troffen haar oor. Zij rigtte zich op in bed, en hoorde de stem van de goede oude netje: ‘Slaapt uwé, jufvrouw?’ - ‘Neen!’ antwoordde zij, en hief de prachtige chitsen gordijnen met hare teedere hand op: ‘Wat is er? Is het erger, netje?’ - ‘Och!’ was het antwoord: ‘Kom toch, júfvrouw, als gij kunt en niet al te moê zijt van de reis; want het is beneden zoo akelig gesteld. Zie! het was geen gezonde slaap van die kinderen. Dat heb ik ook wel bij mij zelve gezegd. En nu, nu hebben zij beiden

{==186==} {>>pagina-aanduiding<<}
kort na elkander een stuip gekregen. Het is, of de een het van den ander heeft afgezien: zoo zagen die arme schapen elkander aan! En de dokter, die er met een is bijgekomen, spreekt van een hersenkoorts, die al dikwijls voorkomt, als het roodvonk zoo erg is; en ik weet niet, hoe hij dat al verder zegt; maar zeker is het, mijn goede jufvrouw! dat ik niet geloof, dat wij de kinderen lang meer hebben zullen. En och, ik had ze toch ook zoo hartelijk lief; - en dan die arme, goede Mevrouw!’ - Meer kon zij niet spreken, hoe praatzuchtig anders de goede oude was: want hare woorden stikten in de tranen. Zij liet dan de logeergast aan zich zelve over, om beneden te zien of hare hulp noodig was, en dan weder naar boven te komen; zoo als een oude, trouwe bediende gewoon is, het geheele huis als zijn eigen gebied op en neder te gaan, vooral in nood en bezwaar.
In weinige oogenblikken was sophie heimans aangekleed. Met ontroering zag zij, bij het binnen komen, het tooneel, dat de ziekenkamer aanbood. Juist werd er een gordijn opgetrokken, en drong de eerste schemering van het daglicht naar binnen; maar te gelijk trok de dood zijn vaal gordijn over het gelaat van het vierjarig knaapje. Het hooge en gloeijende rood verdween; het oog wendde zich naar boven en werd gebroken; nog een enkele snik....Zie, dat is het menschelijke leven!....Met angst wendde zich nu aller blik naar het andere legertje. De kleine adolphine leefde nog, maar een leven, dat slechts den zelfden dood voorspelde. De kundige geneesheer stond er werkeloos bij; de ziekte was hem te sterk, en - eer de eerste heldere zonnestraal over dat kleine leger scheen, lag ook daarop een lijkje!....Hoe kalm was nu dat aanvallige gelaat, waar het donkere haar om heen golfde! Hoe rustig sluimerde tegenover haar ook de kleine jozef, met geen spoor meer van lijden of stuiptrekking,

{==187==} {>>pagina-aanduiding<<}
maar alleen een' vriendelijken lach! Hoe vreedzaam is toch de dood, hoe onrustig het leven!....Dat gevoelde niemand dieper dan de arme vreemde, die in 't drukke gewoel van het leven ons de minst bedeelde van allen voorkwam, en die nu, in 't aanschijn des doods, de minst ongelukkige was.
Beide ouders waren door dit nog onverwachte verlies geheel verplet. De troost, dien de vriendelijke logeergast hun dagelijks toesprak, troostte hen niet. Het scheen hun alleen een zeker genoegen, of liever eene zekere behoefte, dien troost wrevelig van zich af te stooten, gelijk de Schrift zegt van rachel: Zij weent om hare kinderen, en zij wil niet getroost worden, omdat zij niet meer zijn. - Ten minste, toen sophie eindelijk van heen gaan begon te spreken, dewijl zij toch ook meende, dat hare woorden volstrekt geen' ingang vonden en de tijd om te troosten nog niet gekomen was, was het uit éénen mond: ‘Och, blijf nu bij ons en laat vooreerst dit huis ook uwe woning zijn. Wij hebben anders ook zoo niets, niets meer over!’ - Maar het was haar onmogelijk, terstond aan dit verzoek te voldoen. Vooreerst was zij niet met dat plan van huis gegaan, daar zij slechts twee of drie weken in de hoofdstad meende door te brengen; en vervolgens had zij op het dorp, waar zij woonde, eene doodelijk kranke vriendin achtergelaten, die daar, te midden van vreemden, nog wel oppassing, maar geene toespraak, geen troost en sterkte, kortom, geen deelgenoot in den laatsten strijd bij zich had. Van deze had zij reeds meer dan eens de groeten ontvangen; langzaam teerden hare krachten uit; het laatste tijdperk der tering naderde; zij verlangde zoo hartelijk, dat haar sophie in dien laatsten strijd zou ter zijde staan. Dat mogt ze niet weigeren; maar daarna, wanneer die vriendin, gelijk te wachten was, spoedig haar' tol aan

{==188==} {>>pagina-aanduiding<<}
de natuur had betaald, dan zou zij terug keeren, om in het eenzame en verlatene huis, zoo al geene vreugde, ten minste eenige gezelligheid en troost te brengen.

2.

De langzaam rijpende vrucht.

Eindelijk en veel later dan men eerst gedacht had, was de kranke vriendin bezweken. Daar rees een dankgebed op over haar lijk: want eene afgestredene was in hare ruste ingegaan, eene hopende en biddende in het koningrijk des Heeren. Sophie heimans, de eenige, die de doode in hare stille waarde had gekend en in den laatsten strijd haar had ter zijde gestaan, te midden van vreemde en koude menschen, zij fluisterde over het lijk heen de bede tot God: ‘Mijne ziele sterve den dood des opregten, en mijn uiterste zij gelijk het zijne!’
Maar toen nu het dierbaar overschot was ter aarde besteld, toen voelde zij zich ook dubbel eenzaam. Zij verlangde naar de woning der smart: want sinds lang gevoelde zij zich meer aangetrokken door het klaaghuis, dan door het huis der maaltijden. Maar onder het geen haar naar Amsterdam trok, was ook nog een en andere brief, dien zij in den laatsten tijd van daar ontvangen had. Er was daarin iets raadselachtigs, iets, dat van den gewonen toon harer vriendin al te ver afweek. Het verwonderde haar niet, dat josephine niet meer de onbezorgde en dartele was, de vrouw en moeder, die naauwelijks vrouwelijke zorgen kende of moederlijk nadenken. Wanhopende, radelooze smart zelfs zou haar niet bevreemd hebben; maar daar waren uitdrukkingen in de brieven der kinderlooze, die haar niet

{==189==} {>>pagina-aanduiding<<}
eigen waren, die wel van anderen overgenomen of haar opgedrongen schenen te zijn. Daar was eene zekere soort van godsdienstigen toon in, die dadelijk iets vreemds, iets gedwongens verried. Reeds bij rouwbeklag en graf, toen de bezorgde vrienden terug keerden in de vroeger ontvlugte woning, - gerust, dat de dood niet besmet! - had sophie in dien aanzienlijken kring een' eenigzins anderen toon meenen aan te treffen, zelfs bij oude bekenden; maar vreemd als zij was in de hoofdstad, had zij dat verschijnsel geheel aan de omstandigheden toegeschreven, die vooral ernstig denkende menschen hier bij een bragten, en de anderen voor een' tijd dwongen, zich naar dien ernst te voegen. Maar nu, nu kwam bij iederen brief al meer het vermoeden bij haar op, dat hare vriendin, gelijk de wereld het noemt, vroom was geworden, of het stond te worden; en dat zij hiertoe reeds was op weg geweest, vóór hare komst en het verlies van hare kinderen.....‘Vroom!’ Wat zacht en schoon en beminnelijk woord, en toch hoe dikwijls in een' hatelijken en ergerlijken zin gebezigd. Of moest niet de vroomheid in ieders hart en in ieders binnenkamer wonen, nadat christus, de Heer, ze op de straten het merk van farizéïsme heeft ingedrukt? Moest immer eene gedwongene verandering van uitwendige vormen, eene opzettelijk zigtbare, en doorgaans trotsche vertooning van godsdienst met dien schoonen naam genoemd zijn? - - - En viel nu die toon van gemaakte vroomheid in de brieven van josephine haar, die ze ontving, al vreemd, nog vreemder klonk het onderschrift, dat er gewoonlijk met slechts weinige regels door herman was bijgevoegd, en dat zij soms volstrekt in geen' gezonden zin kon opvatten.

Dit alles had in de kleine vreemde eene geheel andere

{==190==} {>>pagina-aanduiding<<}
stemming gewekt, dan waarmede zij den eersten keer de groote handelstad bezocht. Terug gekeerd van het stille verblijf der dooden, kwam zij met een bezorgd gemoed in het gewoel der levenden weder. Maar het was geene bezorgdheid voor zich zelve. O neen! zij voelde zich zoo vreedzaam, zoo gelukkig gestemd. Alleen voor de vrienden, die zij hier, in het midden van den storm, had achtergelaten, en voor wie zij vreesde, dat zij nog de veilige haven niet gevonden hadden, klopte haar hart onrustig.
Weder stond zij op de bekende stoep; weder opende zich de deur, en kwam haar in den gang de oude netje tegen; en weder scheen het, als of het zelfde rouwfloers over deze schitterende woning was uitgespreid, en vroeger feestgedruisch er voor goed door een stil gefluister en doffe voetstappen was vervangen. De oude netje zelve wenkte haar, zonder een woord te spreken, en leidde haar in de zijkamer. Nadat zij de kamerdeur gesloten had, snikte de goede oude een' tijd lang, zoo dat zij maar niet aan het woord kon komen. Eindelijk bragt zij met afgebroken woorden het volgende berigt er uit: ‘O, mijn goede jufvrouw sophie! wat is het nú hier in huis akelig! Uwé weet, hoe stil en afgetrokken Mijnheer was, na den dood van onze lieve kindertjes; maar hij is sinds dien tijd hoe langs zoo wonderlijker geworden. Den ganschen dag zat hij vóór zich te kijken; - ik weet zelf niet, waarnaar! - deed niets en at niets, en sprak bijna niets dan ja of neen. En dan 's nachts stond hij op, en wandelde het huis door, en sloeg in het rond of tegen het behangsel aan. Zie eens! hier in dien hoek kunt gij het nog zien; wij hebben er dikwijls een' doodelijken schrik van gezet; en’ - hier ging hare stem in zacht gefluister over: - ‘ik geloof zeker, júfvrouw! dat hij het met den booze te kwaad heeft. Nu, die heeft wel wat vat op hem; maar

{==191==} {>>pagina-aanduiding<<}
eene dienstbode mag alles zoo niet overzeggen. Ik wilde dan maar zeggen, om kort te gaan, dat Mijnheer naar Meerenberg is. O, mijne arme Mevrouw!’
Een oogenblik legde sophie heimans de hand aan het hoofd. De naam was haar niet vreemd, maar toch ook niet eigen. ‘Naar Meerenberg??’ Op eens bedacht zij zich, wat er in dat ééne woord lag opgesloten: Adelhof was krankzinnig geworden!...Arme, kinderlooze vader! had dan de smart zoo zeer zijn' geest verwoest, dat hij, als voor anderen en zich zelven gevaarlijk, uit de maatschappij moest verwijderd worden, om er misschien nimmer in terug te keeren? - ‘En hoe gaat het Mevrouw?’ vroeg zij met eene bevende stem.- ‘Och jufvrouw!’ zuchtte netje: ‘wat zal ik zeggen? Die is ook al zoo vreemd. Vraag ik wat van het huishouden, - Mevrouw heeft er zich wel nooit veel meê bemoeid, maar nu doet zij toch in het geheel niets meer; en ik geloof, dat zij er niets van zeggen zou, al aten wij van middag in het geheel niet, of al werd er geen ééne kamer gedaan. Het is altijd: “netje, dat moet jij maar weten.” Ik geloof, tusschen ons gezegd, dat Mevrouw weêr in de verwachting is; en och! daar was ik, oude ziel, zoo blij mede. Ik beefde van blijdschap, en ik ging dadelijk naar Mevrouw toe, toen ik er iets van dacht te merken, en meende haar al heel wat te troosten, dat zij spoedig weder een lief kind in de wieg zou hebben - en ik ook, want het is zoo goed, of het mijn eigen kleinkinderen zijn. Maar neen! Het eenige, wat ik er uit kon krijgen, was: “Dat zou misschien nog ongelukkiger zijn.” - En dan, mijn goede jufvrouw! daar komen hier tegenwoordig zoo vele vreemde menschen; - ik weet het niet, maar zij zien er mij zoo wonderlijk uit, en schuiven zoo door den gang naar achteren; en dan wordt de kamer gesloten; ik was anders overal om en bij, en dan was er nog genoegen

{==192==} {>>pagina-aanduiding<<}
in huis; maar tegenwoordig - ik begrijp er niets meer van! - En ondertusschen tasten de dienstboden in den boterpot, dat het schande is; het diepste zij, die ook al zoo'n zebedéïg gezigt zetten. Ik kan toch alleen het geheele huis niet regeren!?’
Sophie kon niet nalaten te grimlagchen, midden onder al de treurigheid, terwijl de goede oude bij het laatste onderwerp zoo op haar stokpaardje kwam, dat zij nog druk aan het spreken was, toen de logeergast reeds de zijkamer was uitgegaan. - In de zaal binnen gekomen, zag ze daar hare vriendin op eene sopha zitten. Zij had de albasten hand op het bleeke voorhoofd, en den elleboog leunende op een' bijbel, dien sophie daar vroeger reeds op tafel gewenscht, maar nooit zoo bij de hand gezien had: - den goeden vriend in nood en dood! - Maar in dien bijbel las zij niet; zij steunde daarop alleen, en scheen er toch naauwelijks te durven inzien. In hare hand hield zij een klein boekje, en nog enkele soortgelijke lagen er vóór haar op tafel. Met een' oogopslag zag sophie hier verschillende titels, die haar in hare afzondering geheel vreemd waren gebleven: een ‘Manna-kruikje,’ een ‘Sions bazuin,’ een ‘Straatweg naar den Hemel,’ en meer dergelijke. De namen ten minste klonken haar geen van alle regt evangelisch. Toch kon de inhoud het zijn; maar nog liever had zij hare vriendin aangetroffen met het Evangelie zelf in de hand, en met het oog op een der vele troostwoorden, bij voorbeeld van den apostel der liefde, johannes, of van paulus, den apostel des geloofs.
Na den eersten welkomstgroet, meende de aangekomene niet beter een gesprek te kunnen aanknoopen, dan door te zeggen: ‘Het doet mij genoegen, josephine! dat ik u uw' troost in de godsdienst zie zoeken. Dat is toch en blijft maar het ééne noodige, dat wij vooral in het ongeluk leeren waarderen.’

{==193==} {>>pagina-aanduiding<<}

‘Troost?’ antwoordde de ongelukkige op een' vragenden toon en met een' diepen zucht: ‘Troost? Ja, die daar ten minste vatbaar voor is. Mogten wij maar meer hongeren en dorsten naar de geregtigheid, en door den geest Gods tot nieuwe menschen worden wedergeboren!’
‘Maar josephine, hongert en dorst gij dan niet? Vroeger, toen alles voorspoed was op uw pad, toen hebt gij mogelijk wel eens te weinig naar de godsdienst gevraagd; - en wie weet, of ik het in uwe plaats nog niet minder zou gedaan hebben! - Maar daarom juist, omdat enkel vreugde den mensch niet voegt, daarom heeft de hoogste en eeuwige Liefde u bezocht. En nu, nu gij in de school der beproeving zijt achtergebleven, terwijl uwe kinderen in den hemel werden opgenomen; zoudt gij nu niet hongeren en dorsten naar het hoogere en eeuwige?’
Het was, of de aangesprokene de laatste woorden naauwelijks verstond. Daar was maar één woord in de toespraak van hare vriendin, dat zij als met zekeren krampachtigen haast aanvatte. ‘In den hemel?’ vroeg zij: ‘Zeg, sophie! in den hemel? mijne kinderen?’
Toen vroeg deze verwonderd: ‘Twijfelt gij daaraan?’
‘O! indien ik vroeger gedacht had, zoo als ik nu denk, - of liever: geweest was, wat ik nu wensch te wezen, dan zou ik misschien niet twijfelen. Want de kinderen der ware geloovigen, vooral die na hunne bekeering geboren zijn, zijn immers door het geloof der ouders geheiligd? Maar van de mijne heb ik geene verzekering. Indien zij nu eens niet tot de zaligheid waren uitverkoren, kinderen des toorns door mijne ongeregtigheid!....Ach, sophie!’ - met deze woorden wierp zij zich snikkend aan de borst van hare vriendin: - ‘Nu ben ik eerst regt arm en ongelukkig, geheel vernietigd voor Gods aangezigt, nu ik ook mijne kinderen rampzalig heb gemaakt.’

{==194==} {>>pagina-aanduiding<<}

‘Maar wie heeft u die donkere denkbeelden aangebragt?’ vroeg hare vriendin, met klimmende verwondering: ‘Toch zeker niet het evangelie? Gij noemdet mij vroeger: “uw klein nonnetje;” en vondt toen zeker mijn leven en mijne beginselen haast al te streng. En nu, ik zie het u aan, josephine! nu zult gij mij spoedig te ligtzinnig vinden, omdat ik gaarne in onze godsdienst een evangelie, eene blijde boodschap zie; omdat ik niet gelooven kan, dat een regtvaardig, heilig en liefderijk God uwe kinderen, of eenig kind op de wereld, zou geschapen hebben, alleen om rampzalig te zijn.’
‘Maar wat denkt gij dan?’ vroeg Mevrouw adelhof, met een wantrouwend oog: ‘De weg is immers smal en de poort eng, die tot het eeuwige leven leidt, en weinigen zijn er, die den zelven vinden. Of weet gij niet, dat naar den eeuwigen raad van Gods genade maar enkelen tot het leven zijn uitverkoren; terwijl bij de zondaars God de misdaden der vaderen bezoekt aan de kinderen, tot in het derde en vierde geslacht?’
‘Ik weet daarvan zeer weinig, lieve vriendin! Wat God heeft voorbeschikt of bepaald, dat is mij eene verborgenheid. In den bijbel vind ik die alleen vermeld in betrekking op de lotgevallen der wereld of van ons leven, om ons te troosten met het onveranderlijke Godsbestuur, of ons de les van ootmoed te herinneren: Wat hebt gij, dat gij niet hebt ontvangen? En in het beeld van het laatste oordeel, vind ik wel het “boek des levens” als het register van den eeuwigen Regter; maar het “boek der werken” als den regel van het oordeel. Ik zie dus niet in, dat eenig mensch of kind niet kan zalig worden, omdat hij niet is uitverkoren. En wat ook het verborgene zijn moge, dat daar is voor den Heer onzen God, gelijk het geopenbaarde voor ons en onze kinderen, dit is onbetwijfelbaar: dat God regtvaardig, dat Hij de liefde zelve is. Hier

{==195==} {>>pagina-aanduiding<<}
op aarde worden de misdaden der vaderen bezocht aan de kinderen, in zoo verre de kinderen deelen in de treurige vruchten, die onze zonden opleveren, en dikwijls ook in die zonden zelve. Maar voor het hooge Godsgerigt is het woord van ezechiël regel: De zoon zal niet dragen het misdrijf des vaders. En daar nu onze Heiland zelf gezegd heeft: Laat de kinderen tot mij komen! daar hij verzekert: Hunne engelen zien altijd het aangezigt mijns Vaders; daar hij zelf ons waarschuwt: Als gij niet wordt gelijk de kinderkens, zoo zult gij in het koningrijk Gods niet ingaan; hoe zouden wij het zelfs in de verte mogelijk achten, dat jong gestorven kinderen tot eene eeuwige rampzaligheid zouden geschapen zijn?’
‘Ach!’ zuchtte Mevrouw adelhof: ‘zoo sprak herman ook. Hij noemde onze kinderen zalig, en wanhoopte slechts aan zich zelven. Hij had maar éénen wensch, zeide hij, dat hij als kind mogt gestorven zijn; en nu.....’ Maar hier hield zij plotseling op, niet wetende, of hare vriendin nog wel met al de uitgestrektheid van haar ongeluk bekend was.
‘Hoor eens, beste josephine!’ antwoordde deze: ‘Ik geloof, dat de droefheid u te diep heeft neêrgedrukt, om in den eersten tijd geregeld na te denken. Ik geloof daarbij, dat gij door ontijdige troosters bezocht zijt, die zeker nooit moeder zijn geweest, en zich nooit in de plaats van eene moeder hebben kunnen stellen. Ik voor mij, ik was het ook niet, ik zal het nimmer zijn; en toch, ik gevoel wat het is, omdat ik u en uwe kinderen lief had. En indien ik u niets anders en beters te zeggen had, dan het geen gij daar straks zeidet, en dat gij niet van u zelve hebt; - waarlijk! dan liet ik u liever verzonken in uwe droefheid, dan dat ik u een' troost brengen zou, den vrienden van job waardig, en nog meer dan de hunne, den raad van God verduisterende met woorden zonder wetenschap.’

{==196==} {>>pagina-aanduiding<<}

‘Maar wat denkt gij dan?’ hernam de moeder nog eens, niet geheel onvatbaar, maar toch nog huiverig voor den troost, die haar gebragt werd: ‘Spreekt gij dan zóó maar alle kinderen zalig, en durft gij mij en allen troosten met een wederzien in den hemel? Is dat niet: “den engen weg verbreeden,” terwijl de breede weg toch zeker ten verderve leidt?’
‘Hoor eens, lieve vriendin! Ik geloof, dat de vragen, waarop gij stuit, verward worden door eene te scherpe afscheiding, die men zich in de eeuwigheid voorstelt, door de te sterke tegenstelling van zalig en rampzalig. Ook dáár zal zeker nog veel schemering wezen tusschen licht en duisternis, en het oog van God kent alleen de juiste scheiding van dag en nacht. Werden de jong gestorven kinderen, bij voorbecld, even zalig als de christen aan het einde van een' bangen geloofsstrijd, dan zou het gelukkigste lot van allen wezen, als kind te sterven, en het leven niet anders dan gevaar en smart. Het schijnt, dat die onvermijdelijke gevolgtrekking herman aangegrepen, - ach! al te sterk aangegrepen, en als in een' tooverkring ingesloten heeft. Maar wij behoeven zóó niet te denken, en toch ook onze kinderen niet te veroordeelen. De eigenlijke rampzaligheid, waarmede de schrift den zondaar bedreigt, kan niet van toepassing zijn op kinderen, bij wie de rede nog niet is ontwikkeld. Er kan geen hel zijn waar geene wroeging mogelijk is; geene straf, zonder ongeregtigheid; geen oogst van distelen en doornen, waar het onkruid nog in den grond verborgen was. Wanneer ik dus een kind zie sterven, dan denk ik, dat de groote Opvoeder der menschen dat kind van de school afneemt, terwijl het nog naauwelijks de eerste les geleerd heeft, omdat Hij het beter weet te plaatsen, en het misschien bewaart voor gevaren, die wij niet kennen; dan ben ik overtuigd, dat dat kind nu in

{==197==} {>>pagina-aanduiding<<}
goede handen en onder eene goede leiding is, en zeker door den grooten Kindervriend, Gods Zoon, beter zal verzorgd worden, dan gij en ik het zouden kunnen. En mij dunkt, dat is rust genoeg voor het geloof, al is het niet volle bevrediging van onze nieuwsgierigheid, die gaarne zien en tasten zou, wat onze bevatting zoo verre te boven gaat. Ook in dit opzigt wandelen wij in geloof niet in aanschouwen; en die gelooven, die haasten en die vreezen ook niet.’
De diep bedroefde staarde een' tijd lang onbewegelijk voor zich. Haar gemoed was nog niet ten volle rijp voor dezen troost. Toch hoorde zij dien gaarne. Nog menig uur werd dit gesprek vervolgd, nog menigen avond het evangelie door de vriendinnen opgeslagen, terwijl enkele ongeschikte bezoekers, die zich gaarne in deze rijke woning hadden ingedrongen, daar zij eene zekere eer en mogelijk wel eenig voordeel in de aanwinst van zulk eene geloofsgenoot zagen, met eene zachte hand werden verwijderd.
Eens werd het vriendschappelijk gesprek door den geneesheer afgebroken, wien de zorg over het gesticht Meerenberg was toevertrouwd, en die, bij een bezoek in de hoofdstad, ook de betrekkingen van enkelen zijner patienten opzocht. Hij verhaalde, dat adelhof op den duur even afgetrokken en wantrouwend bleef. - ‘Zoo veel heb ik alleen ontdekt,’ zeide hij: ‘dat deze kranke aan zoogenaamde hallucinaties of zinsbedrog lijdt. Deze schijnen wel, gelijk dikwijls het geval is, 't sterkst te zijn in de stilte en eenzaamheid van den nacht. Hij spreekt vaak binnen 's monds met die verschijningen, en denkelijk staan zij met de smart in verband, die zijn' geest beneveld heeft. Ik wenschte wel gaarne iets meer van den loop zijner denkbeelden te weten; maar wij hebben altijd meer moeite, om ons in het vertrouwen des mans, dan in dat der vrouw in te dringen. Mijnheer adelhof ten minste heeft zich nog tegen niemand vrij uitgelaten. Ik wilde daarom

{==198==} {>>pagina-aanduiding<<}
wel, dat hij eens bezocht werd door een of andere oude kennis, mits geen lid van zijn huisgezin.’
De vrome vriendin had dadelijk dezen wenk opgevangen. Zij bood zich zelve aan, om den kranke van geest te bezoeken; en toch zag zij er zeer tegen op. Nog nooit had zij, naauwelijks van verre, één van die treurige verblijven gezien, die zij zich als het akeligste beeld van rampzaligheid voorstelde, dat deze aarde kan opleveren. Eene verzameling van menschen, van wie al het menschelijke, het vrije gebruik der rede is weg genomen; die daar woeden en razen als het wild gedierte, en, gelijk zij in hare kindschheid wel eens gehoord had, in hokken opgesloten of half naakt aan den muur geketend zijn!....Maar gelijk het meer gaat, de voorstelling van het onbekende is gewoonlijk overdreven, en was het ook hier. Onze eeuw heeft over het afzigtelijkste zelfs een waas van aanvalligheid weten te leggen, dat dikwijls het oog bedriegt door een' valschen schijn. Zij heeft het kerkhof opgesierd tot eene wandelplaats, en de traliën der gevangenis zoo wel als het treurige van het ziekenhuis, voor vreemde oogen weten te bedekken. Maar waarin zij hier ook bedriegelijk moge handelen, met het volste regt heeft zij de krankzinnig-huizen een ander aanzien gegeven, omdat die te gelijk eene andere bestemming verkregen en door een' anderen geest werden bezield. In stede van eene bewaarplaats te zijn voor redeloozen en razenden, opgesloten, geketend, bewaakt als het woeste dier, te midden van de beschaafde maatschappij, die zij tot last waren; ja! op feest en jaarmarkt voor eenige stuivers, - te gelijk met het beestenspel! - te kijk; - in plaats daarvan beschouwt onze eeuw, en met het volste regt, die ongelukkigen als kranken, en behandelt ze daarom met medelijden, terwijl zij ze toch aan orde gewent; en zoo doende hebben ook de krankzinnigen meest allen hunne vroegere ketenen

{==199==} {>>pagina-aanduiding<<}
afgelegd, en zich gevoegd naar de wetten hunner bijzondere maatschappij. Zoo veel de krankzinnigheid gezellig zijn kan, gaan zij zelfs met elkander om, wordt hun bezigheid en vermaak gegund; en zelfs waar geen herstel te hopen is, wordt ten minste het lijden hun verzacht.
En toch, al vond zij haar schrikbeeld niet bewaarheid, de kleine vreemde huiverde, toen zij het gesticht werd ingeleid, en van eene kamer op de bovenverdieping op de wandelplaats neêr zag, waar ieder zich in zijne eigene wereld bewoog, bijkans onbewust, dat een ander ook zijne eigene wereld daar nevens had. Dáár zat, met een' blik zonder uitdrukking, de arme idioot als een kind te spelen, stil staande bij de eerste schrede van het menschelijke leven, en toch gevaarlijk in zijne kinderlijke drift, daar die gewapend was met mannelijke kracht. Dáár staarde de monomaan op het ééne enkele punt, waar al zijne zielskracht zich op zamen trok, en dat hij bereid was ieder oogenblik, hoe dwaas en denkbeeldig het ook zijn mogt, tegen heel de wereld te verdedigen. En ginds ging ongezellig en wantrouwend de melancholieke zijn' eenzamen weg, vervolgd, zoo als hij meende, door eene geheel denkbeeldige, maar daarom niet minder vreeselijke en uitgebreide zamenzwering....
Nog starende op dat vreemde schouwspel, zag zij den echtgenoot harer vriendin binnen komen. Zijn gelaat was vervallen, zijn voorhoofd bewolkt; zijn zwervend oog scheen het hare te mijden. In den beginne gaf hij dan ook niet anders, dan ontwijkende antwoorden. Maar toen allen vertrokken waren, - zij had moeds genoeg, om met hem alleen te blijven: - toen wist zij langzamerhand het ongezellig en telkens afgebroken gesprek op zijne kinderen te brengen. Zij meende, naar het geen zij reeds gehoord had, de regte snaar van zijn gemoed te zullen treffen, door vooral over de zaligheid van deze kinderen uit te weiden. En het

{==200==} {>>pagina-aanduiding<<}
gelukte haar. Nu eerst zag hij haar aan, met den meêlijdenswaardigen blik van iemand, die vraagt, of er nog één mensch op de wereld is, dien hij vertrouwen kan; en haastig, als om niet meer door het wantrouwen overmeesterd te worden, zeide hij: ‘Ja, sophie! u wil ik het vertellen: mijne kinderen zijn zalig. Ik heb ze nog dezen nacht gezien. Zij hebben het mij weder toegeroepen: Arme, arme vader! waarom komt gij nooit bij ons?....Nooit!....nooit!!....nooit!!!...’ Bij iedere herhaling van dit woord klom zijn toon al hooger. Toen die op het laatst eene ijzingwekkende hoogte bereikt had, en sophie, bevend van het schelle geluid, bijna de kamer meende uit te vlugten, stond hij op eens stil. Het visioen, dat hem iederen nacht vervolgde, stond ook nu voor hem. Hij sloeg de groote blaauwe oogen naar boven, en rigtte ze daarna lang en onafgebroken op één punt. Daarbij werd het bijna doorzigtig wit zijner wangen loodkleurig, en een koud zweet droppelde langzaam van zijn voorhoofd. Hij prevelde onverstaanbare geluiden, en scheen den tooverkring te bezweren, waar hij was ingesloten. Toen kwam hij langzaam naar sophie toe, legde zijne regterhand op haar' schouder, wees met de linker naar boven en zeide: ‘Ziet gij ze niet? Ach, wat waren toch die kinderen lief!’
Reeds vooraf had de geneesheer de bezoekster gewaarschuwd, dat zij den kranke toch vooral niet zou tegenspreken, en niet beproeven, - wilde zij niet op eens al zijn vertrouwen verliezen of zelfs zijne woede opwekken, - de onwaarheid van het geen hij meende te zien of te hooren, hem aan te toouen. Door dezen raad voorgelicht, liet zij hem dan nu ook zijn gansche hart uitstorten, Toen sprak zij met mededoogen: ‘Arme vriend! ja, wel waren die kinderen lief; en gij zoudt ze zeker nog wel eens gaarne willen zien. Maar dan moet gij zoo dikwijls niet zeggen, dat het nooit gebeuren kan. Daar is zoo

{==201==} {>>pagina-aanduiding<<}
veel mogelijk, ja! alles is mogelijk bij God. Of zendt God niet juist uwe kinderen tot u, om u nog te roepen op den weg, die door Christus onzen Verlosser ten hemel leidt? En werden ook mijne schreden herwaarts niet door God gerigt?’
Voor een oogenblik scheen hij gewonnen. ‘Hoe?’ riep hij hartstogtelijk uit: ‘Zou het waarheid zijn, beste vriendin? Zou God u gezonden hebben? Of....of....Neen! het zal wel weêr een bedrog des duivels zijn. Ik hoor hem al spottend juichen: “Nooit!....nooit!....nooit!....” Ja, ik kom, ik kom! O, martel mij niet vóór den tijd!’ - En bewusteloos bijna, zonk de ongelukkige in een' stoel, en liet zijn afgestreden hoofd in zijne handen rusten....Arme krankzinnige, in wien het menschelijke nog magteloos strijdt met die vreeselijke vernietiging van den adel der menschelijkheid!....
Na dit woord was er weinig meer uit hem te krijgen: want spoedig zonk de afgematte zielskranke in zijne vroegere afgetrokkenheid en schijnbare onverschilligheid terug. Het bezoek scheen zijn doel gemist te hebben, - en toch had het dat niet. Want de bezoekster had den toets gevonden, die later weder kon getroffen worden, wanneer te gelijk ook het kranke en uitgewaakte ligchaam langzamerhand herstellen wilde.
‘Adelhof wanhoopte aan zich zelven,’ had zijne vrouw gezegd. Eene vreeselijke waarheid! Hebt gij dat ooit van iemand bijgewoond, lezer? Verdragelijk is daarbij de pijnbank, zalig de brandstapel. Wanhoop aan zich zelven, daarvan is het beeld, - het akeligste, dat de gewijde schrift ons bewaard heeft: - judas iskarioth. En de reden, die bij den echtgenoot harer vriendin voor deze wanhoop bestond, ach! de eenvoudige, gebrekkige maagd, zoo vreemd aan de wereld en de ongeregtigheden der zamenleving, peilde daarvan nog al de diepte niet. Zij dacht alleen aan eene afdwaling van 't verstand, eene overgroote teederheid van geweten

{==202==} {>>pagina-aanduiding<<}
welligt, en hoorde den wanklank niet, die uit de diepte van zijn zedelijk bestaan oprees. Zij wist niet, dat de echtgenoot van hare vriendin een losbol geweest was, wiens zedeloos gedrag meer dan één meisje had ongelukkig gemaakt, meer dan één kind tot schande en ellende had gedoemd. Zij wist niet, dat na het eerste huwelijksjaar, hij, de weeke wellusteling, eerst door de schoonheid zijner vrouw geheel verrukt, al ras weder door vroegere vrienden in hunnen kring was terug gelokt, en, bij een uiterlijk onberispelijk leven, in het geheim zijner gade was ontrouw geworden. Zij wist niet, dat de vlugtige schijn van godsdienst, dien hij aannam, en dien zij alleen voor te ligtzinnig en niet goed gefundeerd had gehouden, enkel huichelarij was, waarmede hij zijne trouwe gade blinddoekte en voor de wereld de onberispelijke man bleef. En nu, - nu wanhoopte hij aan zich zelven! - Treffend kontrast met zijne diep bedroefde gade. Deze, de gevoelige vrouw, bleef ook bij de afdwalingen van haar verstand en de verduistering van haar geloof, eene liefderijke moeder. Voor zich zelve was zij niet bekommerd, ten minste, deze bekommernis werd geheel overstemd door die voor hare dierbare jonge dooden. Dat zij hare kinderen kon hebben ongelukkig gemaakt, dat brak haar het harte; wist zij hare kinderen zalig, zij zou deze hunne zaligheid hebben willen betalen met haar eigen verderf. Maar de man voedde nog hoogmoed en eigenbaat in het kranke brein. Geschokt, verpletterd, vernietigd bijna op het toppunt van zijne hoogheid, beroofd van de kinderen op wie hij zich beroemde, was hij te klein geworden in zijn eigen oog; was hij bevreesd, beangst, en toch nog niet verootmoedigd. Hij had den dood van te nabij gezien, en was niet bekeerd, maar voor de geeselslagen van 't geweten sidderend bezweken.
Na een ernstig gesprek met den geneesheer, keerde de

{==203==} {>>pagina-aanduiding<<}
troosteres naar het klaaghuis terug. Dikwijls nog deed zij die reis ginds en weder. Maar het was mijn oogmerk niet, de ziektegeschiedenis van een' krankzinnige te schrijven. Ik zal er dus alleen van zeggen, dat eene zware krankheid de zorgen van den geneesheer, en van haar, die het krank gemoed den troost der godsdienst bragt, ter hulp kwam. Maar eindelijk zouden die bezoeken haar zwak gestel te zeer hebben aangetast. Zij verliet dus hare vriendin, althans voor eenigen tijd. Terug gekeerd in hare stille woning, sloeg zij nog eens haar evangelie op, en las met eene zachte stem het woord van den Zaligmaker: ‘Komt tot mij, allen, die belast en vermoeid zijt, en ik zal u ruste geven!’ En zij sloeg hierbij het oog biddend opwaarts, voor den schuldigen echtgenoot zoo wel als voor de bezwaarde en afgematte vriendin, aan wie zij de laatste maanden zich zoo geheel had opgeofferd.
Zoo ging de winter voorbij. Sophie hoopte telkens meer, bij ieder berigt. Eindelijk hieven de sneeuwklokjes hunne kelkjes omhoog, de primulavéren openden zich, en de boomen schudden den rijp iederen morgen vroeger af van de zwellende knoppen. Eens wandelde zij, bij dit bekoorlijk gezigt, met welgevallen in haar tuintje, toen zij weder den brievenbode zag naderen. O! hoe gaarne ontknoopte zij nu het ligte zijden beursje, en gaf hem de weinige stuivers, die anders wel eens zwaar genoeg wogen, daar zij ze soms moest opwinnen met eene werkure of nachtwake meer. Met ongeduld opende zij den brief. Hij was kort, maar rijk. Alleen reeds de hand van adelhof zelf deed haar een onuitsprekelijk genoegen.
‘Gij zijt getuige geweest van ons ongeluk,’ zoo schreef hij: ‘Kom! wees het nu ook van ons geluk. Mijne vrouw is op nieuw moeder geworden, en ik vader. Onze kleine jozef adolf draagt den naam der beide lieve kinderen, die God ons ontnomen heeft, en die wij vertrouwen, dat

{==204==} {>>pagina-aanduiding<<}
bij Hem wèl zijn. Het schemert mij soms nog wel eens voor de oogen, als na een' akeligen en bangen droom; maar die droom zelf was eene stem van God, die geen' lust had in mijnen dood. Ook mijne lieve josephine is heel wat beter gestemd. Toen het kind haar voor het eerst werd in de handen gegeven, toen fluisterde zij: ‘Neen! dat kind is zeker niet geboren, om rampzalig te zijn. O God! waarom hebben wij U gewantrouwd?’
‘Maar kom zelve, kom en zie!’

En zij kwam en zag. De wolken waren geweken; het onweder had uitgewoed; de lentekoelte van het evangelie en de milde zon der goddelijke gunst volgden. O! indien het eerste bezoek der godsdienst in eene woning, waar zij vroeger niet werd geëerd, soms hard, wreed en doodelijk schijnt; - en indien dan zekere christelijke of onchristelijke rigting bij voorkeur deze phase van het godsdienstig leven opvat en bewerkt: - wijt het niet aan stelsels en begrippen! De ziel des menschen bestaat daaruit niet. Het wezen der godsdienst zetelt in het gemoed alleen. Omdat dit ontstemd is, geeft ook de godsdienst geen' goeden klank. De kloosters zijn slechts zoo donker geworden, als de schaduwen van het te sterke licht eener diep verdorvene wereld; en het mysticisme van onzen tijd is niet anders dan de valsche weêrklank van onverschilligheid of louter verstandelijke ontwikkeling. Maar waar het gemoed door tegenspoed beproefd en voor de godsdienst geopend en gevormd is, dáár zal het evangelie, hoe dan ook aangebragt, altijd wel evangelie zijn: want alle kastijding, zegt een apostolisch schrijver, wanneer zij tegenwoordig is, schijnt geene reden van vreugde, maar van droefheid te zijn; maar daarna laat zij eene vreedzame vrucht der geregtigheid achter, allen, die door haar geoefend zijn.


{==205==} {>>pagina-aanduiding<<}

Philanthropische schetsen.


{==206==} {>>pagina-aanduiding<<}

In wiens hart het diep is neêrgelegd, dat hij eene taak op aarde te volbrengen heeft, die vindt geene rust, tot dat die arbeid volbragt is. Het geloof in deze zijne bestemming is zoo vast in hem, dat niets hem kan bewegen daarvan af te gaan dan de dood alleen, die een eind aan zijne taak maakt. En bij hem, die zoo aan zijne levenstaak arbeidt, is er noch roem noch vermetelheid; want hij zegt gaarne: ‘'t Is buiten mij; de droom en de vervulling beide zijn van den Heer.’



heldring.


{==207==} {>>pagina-aanduiding<<}

VII.

De huisjesmelker.

1.

De oude hippel.

Arm in arm doorkruisten twee jeugdige vrienden de straten der schoone hofstad. Reeds deed de zware najaarslucht hare onaangename en doordringende koude gevoelen, en zond de Novembermaand, ofschoon de almanak nog October schreef, hare stormen vooraf. Maar daar voor 't oogenblik nog, gelijk de buitenlieden zeggen, de wind den regen ophield, was de gewone pantoffelparade tusschen het koffij-uur en het diné toch begonnen, en onbezorgd over oorlog, ziekte en duren tijd, drentelde de jeugd door Hoogstraat, Veenestraat en Spuistraat, waar de rijke winkels hunne weelde uitstalden, om te zien en gezien te worden, daarna op den frisschen Vijverberg of onder het hoog geboomte van het Voorhout een luchtje te scheppen, en dan, trots al wat over de bedorven magen en ongezonde levenswijze der hoogere standen door al te sentimentele schrijvers ons wordt opgedischt, met gezonden eetlust zich aan het ruime maal te goed te doen; terwijl de verkleumde en verbleekte arme de slappe leden met rogge- en zemelbrood, of, als hij nog zoo gelukkig was, met enkel aardappelen trachtte te voeden.

{==208==} {>>pagina-aanduiding<<}

Maar onze beide vrienden hadden reeds zoo dikwijls de weelde gezien, dat de oudste, - albert treffens zullen wij hem noemen, - op eens den inval kreeg, om eens naar het andere uiterste der maatschappij over te slaan, door hier of daar een der smalle en minder vlak bestrate of goed onderhouden zijwegen in te slaan, den ingang tot het terrein der achterbuurten, die ook in de hofstad niet ontbreken; ja! die, als altijd en overal, in verhouding tot den rijkdom ook uitgebreider en ellendiger zijn, daar de menschelijke ellende te dieper zinkt, naar mate zich overvloed en weelde te hooger verheffen.
Reeds waren zij Slijk-einde, Ledig-erf, en hoe verder deze echt-Hollandsche maar onwelluidende namen klinken, rond gedwaald, en hadden meer dan eens gedoold in de menigte dier huisjes en sloppen, in de laatste jaren zoo uit- en in- en bijgebouwd, dat menig Haagsche flaneur er even weinig den weg zou weten, als hij dien op de kaart kent tusschen de eilanden van den Indischen Archipel. Eindelijk werden zij staande gehouden door een' volksoploop, waarin, als gewoonlijk, de vrouwen verre weg de overmagt hadden en den boventoon. Onze jonge lieden mengden zich onder den hoop. Deze had zich te zamen gedrongen voor een klein, maar anders niet onoogelijk huisje, waaraan nog een bleekveldje met eenige asters en rozenstruiken in 't rond toebehoorde, zoo als er in de laatste jaren, rei op rei, als door een' tooverslag in en bij onze groote steden verrezen zijn. Vóór die woning hadden de mannen der wet eeuen kring afgebakend, waar buiten de altijd woelende straatjeugd en een cirkel van smerige buurwijven gehouden werd. In het midden van den kring lag, op een oud en vunzig stuk matras, een drietal kinderen, waarvan het oudste naauwelijks vijf jaren telde, en die het, naar de gelukkige opvatting van den kinderlijken leeftijd, als een vrolijk spel beschouwden, dat

{==209==} {>>pagina-aanduiding<<}
het geheele huishouden voor en na op de straat kwam, en hun alles door een, - vogelkooi en klompen en koffijkan, en wat al niet meer! - zoo goed als op het lijf geworpen werd. Eene treffende tegenstelling tegenover dien leeftijd, waarvoor alles spel is, - ook de ellende en de dood, alleen de honger niet! - zijn die man en vrouw: hij met een ouder zoontje, zij met een meisje aan de hand, terwijl er in de verte nog eene opgeschoten deern schuchter bij staat, als of zij tot dit gezin behoort en toch ook weder niet behoort. Man en vrouw onderling vormen weder, in deze onverwachte omstandigheid, een treffend kontrast. Hij, terwijl hij de pet nog dieper over de verwarde haren trekt, schijnt zich te schamen, dat hij hier op klaar lichten dag het middelpunt is van een woelig volkstooneel. De vrouw daarentegen is hier veel meer op haar gemak, en, schoon onverwachts en onwillig als voornaamste actrice op dit tooneel gezet, speelt zij hare natuurlijke rol met al de kracht van hare longen, door 't uitslaan der armen en het schudden met 't hoofd ondersteund, terwijl hare magere en scherpe gelaatstrekken een' hoe langs zoo sterker en ijziger bleek gelen tint aannemen. 't Is echter voor den vreemdeling, zonder het kluwen van ariadne, onmogelijk, in den doolhof harer woorden den weg te vinden. Verwenschingen zijn 't bijkans alle, doch die niet als een storm, maar als een windhoos, nu hier en dan daar heen zich rigten, en over allerlei personen, gelukkig slechts in naam of in effigie, dood en verderf uitbraken. Eerst is 't de Heer *** maar zijn' naam kunnen wij niet verstaan; en nadat manlief hierop zijne portie in stilte heeft aangenomen, met een' blik op de punt van zijn versleten schoenen, de deurwaarder met een' fijnen grimlach zijn kompliment heeft aangehoord, en de agenten gedaan hebben of zij 't niet hoorden, ligt spoedig al weder de Heer*** aan

{==210==} {>>pagina-aanduiding<<}
de beurt. Maar als nu intusschen de laatste schilderijtjes van den wand zijn verdwenen, en van de koningin in 't vergulde lijstje zelfs de onhandige dienaar der geregtigheid het glas heeft gebroken, breekt zij uit in een luid gejammer en stort zich als wanhopend op hare kinderen, die nu de straatsteenen tot legersteê hebben en den hemel tot huisdak. Maar van deze klagten staat niets in de artikelen der wet, die de deurwaarder op een' beleefden toon heeft voorgelezen, ofschoon niemand naar hem luisterde; ook behoorden zij tot den post der agenten niet, schoon één hunner, - de man heeft ook juist zulke drie kleine kinderen! - heimelijk een' traan uit het oog weg pinkt, en der jammerende vrouw, onder den schijn van haar uit den weg te duwen, een kwartje in de hand stopt.
Het tooneel is afgeloopen; het huisje, vuil en spinrag en kapsel van stroo uitgezonderd, geheel ledig. De deurwaarder, om zijn' naam getrouw te blijven, voelt nog eens, of de deur goed digt is, en reikt daarop den sleutel over aan een' man in het zwart, dien wij nog niet hebben opgemerkt. Daarop, na nog een' vergenoegden blik op het terrein geslagen te hebben, dat hij met de wet in de hand heeft veroverd, gaat de man tevreden zijnen weg, terwijl het volk hem dien weg ruim laat, niet zoo als 't voor een aanzienlijk man of eene weldadige vrouw ruimte maakt in de achterbuurt, maar zoo als onder Israël het ‘Onrein! Onrein!’ voor den melaatsche reeds van ouds ruim baan pleeg te maken.
Altijd arm in arm, maar zonder eens elkander aan te zien, waren beide vrienden getuigen gebleven van dit tooneel. Nu eerst, nu het geregt is afgetrokken en alleen de barmhartigheid achterbleef, wagen zij eene en andere vraag, die met Haagsche wellevendheid door de vrouwen wordt beantwoord. Maar dezen hadden daartoe niet al te veel tijd, daar ze reeds weder ijverig aan eene gansch

{==211==} {>>pagina-aanduiding<<}
andere bezigheid waren. De barmhartigheid herstelde zoo goed mogelijk het harde werk van het regt. De eene drong den man naar den achterhoek van een klein woningje, waar haar echtgenoot, als kameraad van den patient, hem voor drie centjes elixer van moed en spraakwater opdrong. Het werd hier in het smalle voorhuisje verkocht, juist niet bijzonder ten voordeele der armenbuurt. 't Geheele buffet bestond uit ééne flesch, tusschen klompen en bezems onder de toonbank weg geschoven, en twee glaasjes, juist niet van schitterend kristal, waar het kin-der-snoepgoed om heen geschikt was. Eene andere vrouw, de knapste uit den hoop, knoopte het kieltje en strikte het ponnetje der drie kleinen zoo goed mogelijk zamen, streek hun de haren glad en wischte het gelaat af, om ze daarna tusschen haar viertal in te zetten; in het vertrouwen, dat de Heer, die elia door raven te morgen en te avond vleesch en brood bragt, ook haar, zoo niet het vleesch, dan ten minste het avond- en morgenbrood, reeds zuur voor de vier gewonnen, deze week wel voor zeven schenken zou. Intusschen werden een paar mannen, die lijdelijk de orders van het corps buurvrouwen schenen af te wachten, te hulp geroepen om het wrakke ‘kammenet’ in een schuurtje te dragen. Een paar oude vriendinnen, wier gluipend oog ons juist niet veel vertrouwen inboezemt, zeulden onderwijl het kleinere huishouden hare respectieve zoldertrapjes op, - met een verdacht oogmerk misschien; ten minste op den wenk van het knappe moedertje hield eene andere vrouw, met forsche leden en grijze haarborstels, naauwkeurige contrôle over het geen op die wijze van de straat verdween. Daarop plaatste zij de jammerende vrouw met de twee oudste kinderen voor haar' reusachtigen ketel, waarin het water zijn eentoonig lied zong, en waaronder de gestadige métamorphose van turf tot gloeijende kolen plaats had, zon-
{==212==} {>>pagina-aanduiding<<}
der dat, sinds vijf en twintig jaren, de bezige vrouw ooit
over dit wonder der natuur, - de chemische omzetting der grondstoffen door gloeihette, - een enkel oogenblik had nagedacht. En toen een paar anderen een wantrouwend oog sloegen op de slepende liefdezorg der twee oude besjes, was het woord: ‘Aal de koffijvrouw is er bij!’ genoeg om haar gerust te stellen.
En wat was nu de reden van dit tooneel, in de achterbuurt wel bekend en goed begrepen, maar dat onze jonge vrienden zoo verwonderd aanstaarden, als waren zij op eens verplaatst naar de ruïnen van Sebastopol, en zagen er de gealliëerden al wat waarde had, weg slepen uit het puin? - ‘Ik zal 't u zeggen, heeren!’ zeî een jeugdig en knap vrouwtje, die juist hare kinderen uit de school haalde, en daar zij dus niet tot de eigenlijke buurt behoorde, ook van den deelnemenden arbeid ontslagen was. ‘Ik zal 't u zeggen: want uwé schijnt hier vreemd; en toch gebeurt zoo iets meer in onzen boozen tijd. Hasling kon de huur niet betalen; en zijn boeltje is 't verkoopen niet waard, voor 't geen hij ten achteren is. Toch wilde hij er niet uit, ook al omdat hij geen ander huisje krijgen kon; en nu heeft de huisbaas hem op straat gezet, - weet u? - Want hij is in de fonks, en dan gaat dat zoo, als men meer dan twee weken ten achteren raakt, dat een arm mensch ligt gebeuren kan, nu het brood zoo duur is.’ - En met het oog op hare kinderen zuchtte de arme vrouw, als of 't haar zelve voor de deur stond; althans, zoo wij ons niet bedriegen, staat 't wel niet op het frissche gelaat van die twee kleintjes, maar toch op het hare te lezen, dat het brood zoo duur is.
‘In de fonks; wat is dat, vrouwtje?’ vroeg treffens, die eigenlijk de eenige vrager was, daar zijn vriend alles, met een bedremmeld gelaat, stilzwijgend stond aan te zien.

{==213==} {>>pagina-aanduiding<<}

‘Ja! dat is een fonks, dat de huisbazen zamen hebben opgerigt, omdat zij anders wel eens opzien tegen de dertig of veertig gulden, die aan deurwaarder en al dat gerij heen gaan. In plaats daarvan geven zij nu eene kleinigheid voor ieder huisje; en dan draagt de fonks de kosten, en een arm mensch weet, wat hem voor de deur staat. Daarom wachten de meesten 't niet af, als ze nog maar iets vinden kunnen, om onder te kruipen; maar zoo'n groot huishouden en de man zonder werk, dat neemt niemand graag in.’ - En nog eens zuchtte de arme vrouw, als of haar de gevreesde fonks als eene dreigende furie vervolgde: want ook haar man had geen werk, en hare vingers beefden van den haast bij het breijen, waarmede zij toch naauwelijks de dertien centen voor een paar sokken in het etmaal verdienen kon, om daarmede olie, en brood en huishuur en alles te betalen.
‘Wel, dat is beestachtig!’ viel treffens driftig uit: ‘'t Is een gruwel, dat zoo iets in een christen land gebeuren kan! Met deze koude en duurte, die arme kinderen op straat te zetten; en dat, omdat de vader geen werk vinden kan! Wie is die beul?’
‘Och Mijnheer! 't is een welbekende huisjesmelker, zoo als men zegt. De man kent zijne schatten niet. Hij is netjes op zijne huizen: dat moet gezegd worden; en daarom worden ze nog al graag verhuurd; maar 't is anders het zwaard zonder genade, zoo als men zegt. Hem zelf kan men niet te spreken krijgen; zijne vrouw weet de armen wel van de stoep, laat staan van de deur te houden; en zijn uitmaner is zoo hard als metaal.’
‘Uitmaner, wat is dat?’
‘Wel, die komt bij ons de huur ophalen, en trekt daar vijf ten honderd voor, meen ik. Die man is voor alles doof en blind, behalve voor geld......Ik wacht hem van avond ook nog, -’ voegde zij er stamelende bij.

{==214==} {>>pagina-aanduiding<<}

‘Zoo, dan hebt gij ook dien lieven huisbaas; en hoe heet die rekel nu?’
De vrouw keek eens om, als vreesde zij zelfs den naam; maar zij stond op veilig terrein, nog altijd midden onder het volk en zonder vreemde heeren, behalve de twee jonge lieden, die haar vertrouwen genoeg inboezemden. ‘'t Is de oude hippel, Mijnheer!’ zeide zij dus met zachten nadruk: ‘Kent u hem niet? Gansch den Haag kent hem. Hij koopt het eene vóór, het andere na; nacht en dag, zegt men, waakt òf hij òf zijne vrouw op de geldkist, en 's avonds hangen zij belletjes aan al de blinden, en geven klapperman en agenten nog een extra fooi, om toch dikwijls op hun huis te zien. En toch hebben de menschen kind noch kraai. Van den dubbelen intrest, dien hij van zijne kleine woningjes trekt, koopt hij gedurig een nieuw hofje of blok. Zie! ginds zijn weêr eenige huisjes aangeslagen, die over veertien dagen zullen verkocht worden. 't Zal ook wel weêr in zijne handen overgaan; en ongelukkig dan de arme weêuw met hare kinderen, die daar vooraan woont, en door den tegenwoordigen eigenaar uit medelijden nog ontzien is.’
Maar de kinderen trokken aan moeders schort, en voor de derde maal reeds voelde ook de ijverige vrager zich bij den arm trekken, ofschoon het gloeijende gelaat van zijnen vriend van hem afgewend bleef. Hij moest dus eindelijk van dit voor hem zoo belangwekkend tooneel scheiden; en terwijl hij, nog weinig bekend in de hofstad, bij zich zelven herhaalde: ‘hippel! hippel?’ zonder dat hij nog eene vraag over dien naam durfde wagen, viel de ander eindelijk, toen zij onder het hoog geboomte rondom den Prinsessen-tuin lucht schepten, in: ‘Ach ja, albert! 't is mijn oom just, dien ik telkens moet hooren bespotten als een' geldwolf, als een' ouden

{==215==} {>>pagina-aanduiding<<}
vrek. Maar wat oneindig erger is, onder het volk hoor ik hem vloeken als een' beul, ofschoon hij voor ons zoo tamelijk gul is als gastheer, en op zijne wijze zelfs, als mijn gewezen voogd, over mij den wijzen Mentor speelt. En dagelijks pepert moeder mij de les in, dat wij den rijken erf-oom toch vooral moeten te vriend houden. Dat vervloekte geld! Wat zal 't mij baten, als het tot mij komt, daar er zoo menige traan en vloek der armen aan kleeft? Behalve, dat oom just zeker nog in de eerste vijf en twintig jaren weinig nood van sterven heeft, omdat de dood hem van zijne geldkist niet los kan krijgen. Ik heb, God dank! mijn brood en zou hem in 't aangezigt spuwen; maar als ik dan op moeder, en vooral op mijne twee kleine zusjes zie....’
Ja! wel moest moeder hem nog eens op de lieve kleine zusjes wijzen, die zoo aanvallig op zijne knie sprongen en aan zijnen arm hingen bij zijne t'huiskomst; want weder was 't heden de ellendige zaturdag avond, welkom aan zoo menig een, als hij eindelijk uitrust van zijn werk, en met zijne zuur verdiende penningen eene uitspanning, - zoo maar niet uitspatting! - zoekt; of zich als een getrouw huisvader in den kring der zijnen zet, om den heiligen zondag rustig tegen te gaan. Ook onzen vriend johannes hippel zou die zaturdag avond welkom geweest zijn; maar altijd stond tusschen het werk der week en de heilige sabbatsrust, die onverbiddelijke avond bij oom just. Naauwelijks was dan ook nu de thee opgeruimd en waren de kleine kinderen geholpen, of, met moeder aan den arm, die ook liever rustig t'huis zaturdag gehouden had, moest hij den vasten gang doen naar oom just en tante sibylle. En vraagt gij, waarom die gang zoo onverzettelijk was? Tante rekende, dat op zaturdag warme melk en warm brood voor een extratraktement konden doorgaan, terwijl het warm toch niet

{==216==} {>>pagina-aanduiding<<}
meer kostte dan koud, en zelfs het brood nog eer 't oog had van gesmeerd te zijn. En oom, behalve dat de afrekening met zijn' uitmaner hem dan tot extra uitgaven eenigen moed gaf, speelde magtig gaarne hombre, en zou toch voor geen wereldsch goed, hoe lief 't hem was, den sabbat er door ontheiligd hebben.
Zij zaten dan en speelden; dat is te zeggen: oom, tante en neef, daar moeder er ongelukkig weinig van kende, en dus meestal, naar spelers term, dood was of dood heette. Waarom neef johannes dezen avond zoo bijzonder slecht speelde, zal de lezer gemakkelijk genoeg begrijpen, maar oom begreep 't niet. Eindelijk, nadat hij door zijn droomen de sterkste sans-prendre met man en muis had laten vergaan, vroeg oom en vroeg 't nog eens: ‘wat er toch aan scheelde?’ En toen kwam het, onder afwisselend kleuren en stotteren, er uit: ‘Och ja, oom! dezen morgen zag ik een arm huisgezin, dat de huur niet betalen kon, op straat zetten; en ik dacht daar juist, hoe nu die arme kinderen 't zonder huisdak en zonder brood stellen zullen. Hierdoor was ik wat in gedachten.’
‘Grillen, neefje! grillen! Die kinderen zullen even goed bij de buren slapen van nacht, als gisteren te huis, en morgen hebben ze weêr een ander krot. Dat volkje verhuist bij de zes weken; en men moest eigenlijk medelijden hebben met den armen huisheer, die tegenwoordig op zijn best reparatie van al die hokken trekt. 't Is God geklaagd, zoo slecht als er betaald wordt! Maar laat ik hier maar van zwijgen; 't zou mij verdrietig maken...Gij laat uwe beurt voorbij gaan, neefje!’
Tante sibylle zuchtte; zij vermoedde misschien, dat dit bankroet weder in hare beurs zou te regt komen.
‘En,’ vervolgde oom just, die toch te veel ambitie voor zijn vak had, om er van te zwijgen, - terwijl hij intusschen niet verzuimde een' goeden slag te slaan, en, als of 't

{==217==} {>>pagina-aanduiding<<}
huishuur was, eenige fiches op te schuiven: - ‘En, als wij er nog niet bij waren, zou het vee ons nog meer afzetten: want ze weten, dat 't ons geld kost. Maar tegenwoordig laat ik er de heeren van het fonds maar meê omspringen: die weten ze wel tot hun' pligt te brengen.’
‘Maar als ze toch niet kunnen betalen, oom! met zoo veel kinderen en zoo weinig werk in dezen duren tijd?’ - Terwijl johannes nog deze vraag waagde, trok moeder hoe langs zoo meer de wenkbraauwen donker te zamen, en sloeg over haar breiwerk een' smeekenden blik op haar' lieveling.
‘Ei wat, kunnen? Die vrouw en kinderen niet onderhouden kan, moet niet trouwen; en die geen huishuur kan betalen, moet zien, hoe hij woont. Maar zoo is de wereld tegenwoordig! De philanthropie is in de mode, en de armen hebben altijd regt. Wel nu! laten ze mij de huur dan betalen, die heeren philanthropen, als ze zoo veel van al die morsige kindertjes houden. Ben ik en anderen, die van de opbrengst onzer panden moeten leven, dan de armverzorgers van den Haag, neefje?’
En neefje wist, dat hoe meer de nadruk van ooms basstem op de tweede syllabe van dit woord viel, het te meer zaak was, dat hij hem het laatste woord liet; - al was 't maar, om moeder en de twee kleine zusjes.
Met den klapperman van twaalf gingen moeder en zoon naar huis, als altijd. Aan een' hoek, die naar de achterbuurt leidde, alwaar hij het tooneel van dezen morgen had bijgewoond, sloeg hij toevallig het oog door eene opene deur, die, als tevens de ingang van een hofje, nacht en dag open stond. In een' hoek op den trap zag hij iets in een gedoken, dat bij nader inzien naar een mensch geleek, en ook een steunend geluid van zich gaf. Ook moeder stond stil en trad nader bij; 't was een meisje, misschien van zeventien jaren.

{==218==} {>>pagina-aanduiding<<}

‘Van waar komt gij hier zoo laat, mijn kind?’ vroeg de goede vrouw.
‘Och, jufvrouw! ik heb geene ouders meer, en buurvrouw had mij uit medelijden in huis genomen; maar nu heeft de oude hippel haar op straat gezet en zij kan mij niet meer bergen. Daarom slaap ik maar hier in de poort; - en,’ voegde zij er op zachter' toon bij: ‘en ik heb honger ook.’
Johan voelde reeds in zijne porte-monnaie, of hij na het inwisselen der verloren fiches, nog iets van zijn zuinig berekend zakgeld over had, en hij gaf haar genoeg voor heden en voor morgen; terwijl moeder het kind een eind weegs mede nam, en niet rustte, voor ze haar, met een' dubbelen boterham voorzien, aan een' meêlijdenden agent had aanbevolen, die haar naar eene burger slaapsteê bragt, opdat haar niets ergers overkomen zou.
Juist werd bij den ouden hippel licht en vuur uitgedoofd, en de belletjes aan de blinden gehangen: ‘want,’ zeide tante sibylle met een' diepen zucht: ‘het menschdom is tegenwoordig zoo slecht.’ Daarna begaven zij zich ter rust, zonder een speldenprik van wroeging of gemoedsstrijd; ook verzuimden zij niet het gewone en vrij lange avondgebed - tot den Vader der armen en der weezen.

2.

De jonge hippel.

't Is juist een jaar later, of eigenlijk één dag, - of neen! twee dagen minder: want 't is een schrikkeljaar. Althans, 't is een jaar later, niet naar den datum, maar naar den dag, en dus weder zaturdag. Maar nu is 't

{==219==} {>>pagina-aanduiding<<}
des voormiddags op de koffij, dat wij neef johannes vinden bij oom justus, en den laatste met eene dubbele slaapmuts op, eene witte katoenen en eene blaauwe wollen. Als verdere attribuut van zijne kwaal, eene zware verkoudheid, wordt zijn spreken telkens afgewisseld door een' zwaren paardenkuch, die oom just van tijd tot tijd pleeg te bezoeken, en die voor hem als voor de hoorders alleen vermoeijend, niet gevaarlijk is. Tante sibylle heeft echter gemeend, dat het nu tijd werd, om tot het uiterste middel over te gaan: den warmen Rhijnschen wijn, en dan vroeg naar bed. Zij heeft daarvoor dezen avond bestemd: vooreerst, omdat er toch op den volgenden dag niets te verletten valt, - de godsdienst uitgezonderd, die men even voordeelig op zijn bed als op zijn' stoel kan waarnemen; - en dan ook nog, ofschoon zij 't ons niet zeggen zal, om de buitengewone kosten, door deze ziekte veroorzaakt, uit te winnen op de melk en het warme brood, die toch altijd zwaarder dan de koffij op het huishoudboekje wegen.
Oom is door dit alles juist gestemd, om, onder den schijn van aardigheden, eenige scherpe zetten te debiteren, en vraagt daarom, als de gasten naauwelijks gezeten zijn: ‘Hoe gaat het u in uw nieuw vak, collega? Want neef is ook huisbaas geworden, hoor ik.’
Dit ‘hoor ik,’ is al vast een steek op de achterhoudendheid van neef: want op dringend aanhouden van zijne moeder, altijd met het oog op de twee kleine zusjes, is alles tot nu toe op den naam van vriend treffens doorgegaan, en eerst toevallig in de laatste dagen de zijne er bij bekend geworden.
‘Ja en neen!’ antwoordde neef een weinig verlegen, zoo als de man en vooral de jongeling doorgaans verlegen is, wanneer hij meent, iets goeds gedaan te hebben: ‘Ja en neen, oom! Ik had toch, zoo als gij weet, over een

{==220==} {>>pagina-aanduiding<<}
duizend daalders te beschikken; en daar mijn vriend treffens zin had in het blok huisjes, - - -’
‘Ja, ja! en neefje zou te gelijk aan oom een les geven, om ze goedkooper te verhuren, en om die lieve arme menschen toch vooral geen kwaad te doen.’
‘En wij wisten al niet,’ viel tante sibylle vrij snibbig in: ‘waarom ons volkje zoo oproerig werd. 't Is God geklaagd, hoe veel moeite men hoe langs zoo meer heeft, om zijn wettig deel te ontvangen, dat de Heer ons heeft toegelegd en wij met zuinigheid bij een houden, terwijl onze huurders 't brooddronken verspillen en daardoor altijd arm blijven.’
Het gebeurde zelden dat tante zoo lang in éénen adem sprak; hare woorden hadden anders meer van scherpe peperkorrels, dan, zoo als nu, van een' stroom azijn. Alleen op haar geliefkoosd thema, dat ieder rijk is of arm door eigen toedoen, was zij zoo welsprekend. ‘De Heer’ kwam er maar voor den klank bij, zoo als dat wel meer gebeurt. 't Is een groote dekmantel voor eigen roem. Zóó laat zich dat beter zeggen.
‘Mijn vriend meende,’ hernam de jonge hippel nog aarzelend: ‘dat zij ons intrest genoeg betalen van ons kapitaal, en wij daarmede moeten tevreden zijn.’
‘Intrest! intrest?’ Op dit zwaarwigtige woord volgde een nieuwe hoestbui: ‘Als of iemand, die dag aan dag zorgt, dat de menschen goed wonen en daarvoor nog allerlei affronten moet afwachten, gelijk staat met een' rentenier, die coupons knipt! En dan rekent gij zeker de grondlasten en andere belastingen; en vooral de gedurige reparatiën en bankroeten niet? Maar de mosterd zal u duur te staan komen, neefje! Zoo gaat 't in de wereld.’
‘Ja, zoo gaat 't,’ voegde tante er bij: ‘als jonge wijsneuzen oude lieden eene les willen geven.’

{==221==} {>>pagina-aanduiding<<}

Oom was door tante, gelijk gij opmerkt, al wat opgezet; door de verkoudheid meer dan anders geprikkeld; en dan had juist zijn uitmaner hem gewaarschuwd, dat tegenover het blok van neef en vooral tegenover de commissie tot aanbouw van arbeiderswoningen, hij misschien wel wat zou moeten afslaan. Oom was anders de man niet, om zich aan eenigen hartstogt toe te geven. Hij deed alles dood bedaard en in de volle overtuiging van zijn regt; en liet de tooneelen, die voor zijn gevoel onaangenaam konden zijn, buiten's huis aan zijn' uitmaner en deurwaarder, en daar binnen of liever op de stoep aan zijne vrouw over. Nu echter had vooral de laatste boodschap hem wat hard aangegrepen. 't Is zelfs onzeker, of niet eigenlijk die boodschap hem op de luchtpijpen gevallen was. Er gaat zoo veel onder den naam van verkoudheid door! Ongelukkig was ook neef deze week haast verkouden geworden door ergernis, zoodat 't hem al spoedig wat te erg ging, en hij scherper dan gewoonlijk antwoordde: ‘Mij dunkt, oom! wij moesten daar nu maar een speldje bij steken, Ik ben u dankbaar, dat gij mijne geringe bezitting bestuurd hebt, toen ik minderjarig was; maar laat er mij nu maar zelf mede omspringen. Of ik 't verkeerd bestuur en misschien wat al te barmhartig ben, dat benadeelt u immers niet?’
Een smeekende blik over moeders breikous herinnerde den braven zoon weder zijne kleine zusjes; en toen hij naar de andere zijde keek, ontstelde hij zóó van het vlammende oog, dat tante sibylle op hem wierp, dat hij zijn sigaar verkeerd in den mond stak, - iets, dat naar de getuigenis van alle rookers, eene magtig onaangename gewaarwording is.
Oom, die 't er nu eens op gezet had, liet zich dan ook gansch zoo gemakkelijk niet tot zwijgen brengen. ‘Mij niet benadeelen?’ sprak hij: ‘Denkt gij dat? Ei,
Ph.
{==222==} {>>pagina-aanduiding<<}
ei, neefje! En dan telt gij het voor niets, als wij onze panden op zijn best meer tegen de waarde kunnen verhuren, omdat anderen 't daar beneden doen? Of als onze huurders lastig en brutaal worden, al hebben wij ze nog zoo lang wèl gedaan, wanneer eindelijk ons geduld opraakt? En dat is nog het minste. Ik heet justus, en versta wel zoo veel latijn, om te weten, dat dit eerlijk beteekent, en dat een eerlijk hart zich aan al die praatjes niet stoort; maar als 't zoo voort gaat, zullen wij, zonder diender achter ons, niet meer in onze eigene bezitting kunnen rond gaan. Zij worden tegen ons opgezet, dat vee! Daar heb je die hasling en zijn wijf, met al hunne smerige kindertjes: schelden zij ons niet uit, als wij hen voorbij gaan? Maar 't zal u wel opbreken, dat gij die lieve brokjes hebt onder dak genomen! Geen half jaar, - wat zeg ik? geen zes weken, - of ze schelden u even hard uit. En ik hoop 't nog eens te hooren; 't zou een goede les weêrom zijn.’
‘Ja! en wat 't meest tot den hemel schreit,’ voegde tante sibylle er nog bij, toen eindelijk oom de hoestbui te erg werd: ‘De goede zeden lijden er onder, als men zoo maar meiden van de straat opneemt en een goed thuiskomen bezorgt, om tot spijt van hare betrekkingen, haar schandelijk leventje voort te zetten. Maar - alle waarom heeft ook al zijn daarom!’
‘Slaat dat op mij, tante?’ vroeg neef, terwijl hij hoog rood werd: want de laatste zet, en vooral tante's oog was al te boosaardig.
‘Nu ja, neefje! op u, zoo je wilt. En mogt je er zelf in je onschuld niets van weten, je vriendin hasling zou er je meer van kunnen vertellen.’
Moeder hippel zweette van angst, en met den moed van eene hen, die hare kiekens verdedigt, stelde zich de anders doorgaans zwijgende vrouw tusschen de beide par-
{==223==} {>>pagina-aanduiding<<}
tijen in en zeide: ‘Mij dunkt, zuster! gij zult 't wel niet ligt eens worden; en dan heeft het weinig nut, dat men zich van beide zijden misschien nog warm maakt.’
Misschien nog warm!! En oom en tante, zoo wel als neef, waren reeds boven de tachtig graden Fahrenheit, ofschoon hier vóór half November nooit werd gestookt.
‘En,’ vervolgde moeder, van de ademlooze pauze gebruik makende: ‘als johannes iets verkeerds gedaan heeft uit gebrek aan ondervinding, heeft hij 't toch zeker met een goed hart gedaan, en is daarbij op zijn zedelijk gedrag althans in 't minst niets te zeggen. Ook heeft hij broeder stellig niet willen hinderen of benadeelen; en mij zelf zou 't spijten, als het afbreuk aan onze vriendschap deed. Maar nu wordt het tijd, dat wij broeder wat rust gunnen; en ook mijn zoon zal weder naar, zijn bureau moeten: want hij heeft 't met moeite uitgebroken.’
‘Nu! 't is gelukkig, zuster! dat een ambtenaar zich, tot heil van het vaderland, nog al niet dood werkt. Daardoor heeft hij ook tijd over, om allerlei plannen te maken; - zoo als ze eigenlijk, daar op het ministerie, altijd op onze beurs plannen maken.’
De lezer hoort, dat tante nog niet verzoend is. 't Heeft ook niet alleen haar hart en hare eer, maar een nog gewigtiger artikel, - hare beurs, - wat van te nabij getroffen. Met oom ging 't beter; hij had nu eenmaal zijn hart gelucht, en, naar zijne eigene overtuiging, eenige originele slagen gedaan; en terwijl zuster hem hartelijk beterschap wenschte, stilde hij zijne getrouwe wederhelft. met te zeggen: ‘Nu, nu, siebje! vrouwen nemen 't ook altijd zoo hoog op!’ - En het gezelschap scheidde, nadat johannes zeker voor de vijf en twintigste maal met verbeten lippen zijn' hoed had glad gestreken, en dan weder de leuning van den stoel vast geknepen; als of hij daarmede zijn' bruisenden toorn effen strijken en tante den

{==224==} {>>pagina-aanduiding<<}
mond digt knijpen kon. Maar wat zal men zeggen? Een mensch moet toch wat doen.
‘Wel, wat spijt het mij, mijn goede jongen!’ zoo brak de hartelijke moeder het stilzwijgen af, terwijl zij haar' zoon een eind weegs naar het ministerie bragt en van die gelegenheid gebruik maakte, - hij had toch ook eigenlijk zoo'n haast niet! - om den altijd schoonen Vijverberg om te wandelen: ‘Wat spijt 't mij, dat gij u zelf in zoo'n moeijelijke en ondankbare zaak gebragt hebt. Ik heb 't wel gevreesd. Uw goed hart is er de schuld van, mijn jongen! Maar anders, - laten rijke luî eens proberen, om goedkoope woningen voor de armen te bouwen; ik mag van harte graag lijden, dat het goed gaat; maar gij waart, dunkt mij, daar toch niet toe geroepen....Neen, johannes! gij moet niet zoo donker kijken, mijn jongen! want ik zie u, als moeder, liever dwalen door een regt christelijk medelijden, dan dat gij zoo hard waart als oom, of zoo scherp als tante. Maar,’ vervolgde zij met een' schuinschen blik op zijn gelaat, of zij ook te veel zeggen zou: ‘oom is toch een man van ondervinding; en schoon hij geen medelijden heeft, omdat hij geen lijden kent, zoo geheel en al mis had hij 't toch, dunkt mij, ook niet.’
‘Hoe dat?’ vroeg johannes bedaard, omdat de tegenstrijdige aandoeningen hem hadden afgemat, en hij toch ook zijne goede moeder, die nu eens behoefte toonde, om haar gemoed vrij uit te storten, zelfs door zijn' toon niet bedroeven wilde.
‘Wel, als ik eens reken, hoe veel tijd gij en albert nu al aan die onnoozele zes huisjes besteed hebt, en hoe moeijelijk ook bij u de betaling schijnt te gaan, dan moet men toch waarlijk voor zoo iets geen gewonen interest van zijn geld alleen rekenen; en ik vrees, dat de groote heeren, die nu bouwen, op dit punt ook wel wat

{==225==} {>>pagina-aanduiding<<}
buiten den waard rekenen. Ik zou er ten minste niets tegen hebben, als gij uw zuinig bespaard kapitaaltje er weder gaaf uit hadt.’
‘'t Is mogelijk!’ sprak johannes met een' hartelijken handdruk, en niet zoo geheel vreemd van moeders opinie, als wij straks zouden hebben vermoed. Er was namelijk al meer gebeurd, dat wij, om liever één oogpunt te kiezen voor al die dagelijksche kleine onaangenaamheden en teleurstellingen van het leven, stilzwijgend zijn voorbij gegaan.
Het bewijs hiervoor vinden wij, nadat bureauwerk en maaltijd zijn afgeloopen, bij de thee; die heden, tot groote vreugde der kinderen, rustig te huis gebruikt wordt, omdat er de zaturdagavond, onder de noodige huiselijke beschikkingen, ongemerkt kan worden aangeknoopt.
Aan het lager einde der tafel, tegenover moeder en dochtertjes, zit onze oude kennis, albert treffens, met eenige beschrevene folio bladen vóór zich, en een gezigt, gewigtig genoeg voor een lid van de Algemeene Rekenkamer. Hij is juist voor de derde maal, met een potlood in de hand, aan zijne som bezig, en zegt eindelijk met een' diepen zucht: ‘Hoe ik tel en weder tel, johannes! ik moet zeggen, dat onze eerste proef niet bijzonder goed is uitgevallen.’
‘Hoe berekent gij dat?’ was eene van die vragen, die alleen het vuur van 't gesprek oppoken, zonder nieuwe brandstof er op te werpen.
‘Wel, vriendje! wij hadden gerekend, dat het blok ons ƒ 2100 kostte en dus ieder huisje ƒ 350; en al waren ze wat oud en vervallen, wij toch met 10 percent, - 5 voor de kosten en 5 voor den interest, - ruim zouden toekomen. Gij weet wel, 't was alleen op mijn advies, dat wij de rekening zoo ruim hebben genomen, onder de belofte, van naderhand nog lager dan tot vijftien stuivers in de week af te slaan. Maar, maar....’

{==226==} {>>pagina-aanduiding<<}

‘Wel nu, maar?’ pookte hippel weder.
‘Maar, vriend lief! wij hadden vooreerst de transporten andere onkosten niet meê geteld, die nog al aanzienlijk zijn; en dan is mij deze rekening tot primo October, die ik eindelijk, met veel moeite, de werkbazen uit de handen gebroken heb, verbaasd uit de hand gevallen. Het eerste verbouwen is u bekend; 't viel gansch niet meê, maar wij waren dan ook voor langen tijd van alle reparatie af; en nu krijg ik nog een ceel van “dirk een dag” en “jan een schoft,” van latten en spijkers, taaije en brosse, en de hemel weet wat! - waarvan ik niets begrijp dan het eindcijfer, zoo als de tweede kamer zegt. Wie tot dat alles toch order gegeven heeft? Ik niet, en gij immers ook niet?’
Een weinig verlegen antwoordde de goede johannes: ‘Ik? Ja, dat's waar, ik heb eens gezegd aan de menschen, dat als er zulke kleinigheden voorkwamen, ze maar zelve naar den metselaar, timmerman of glazenmaker moesten gaan, mits dat het kleine en hoog noodige dingen waren.’
‘Nu!’ sprak de vriend met een' grimlach: ‘dan zal de jonge hippel toch nog van den ouden moeten leeren, voor wien nooit een spijker wordt ingeslagen zonder een geteekend orderbriefje, waarmede naderhand de rekening wordt verantwoord. Onze huurders hebben gedacht: Van eens ander mans leêr is goed riemen snijden! En de ambachtsluî, - gij kent dat kroegje nog, waar toen die menschen werden ingebragt? Ik zag er hen bij toeval meer dan eens ingaan; - zij hebben zeker wat veel aan die flesch onder de toonbank geroken.’
‘Maar dan zijn 't schelmen, dagdieven!’
‘Och, johannes!’ viel moeder in: ‘dat worden de meeste menschen, als men ze niet nagaat. Gij denkt nog veel te goed over de wereld.’

{==227==} {>>pagina-aanduiding<<}

‘'t Kan zijn, moeder. Maar dit is te verhelpen; men leert niet beter, dan door de ondervinding, en dus dikwijls met schade en met schande.’
‘Ja, vriend lief! maar wat niet zoo gemakkelijk te verhelpen is, de uitgaven blijven doorgaan; de grondlasten in de eerste plaats, en dan toch ook enkele hoog noodige reparatie en toezigt; maar - de inkomsten houden op en ons geld staat vast.’
‘Hoe dat? Ik wist wel, dat enkelen ten achteren waren; maar anders, - simlaar bij voorbeeld betaalt prompt.’
‘Ja, simlaar! omdat gij hem als oppasser in dienst genomen hebt, en hij bij u juist het dubbel van zijne huur verdient; en buitendien ook, geloof ik, omdat hij een eerlijke vent is. Maar hasling betaalt al in twee maanden niet, en van de vier anderen heb ik deze maand naauwelijks de helft ontvangen. 't Heet altijd de toenemende duurte, en dat er volstrekt geen werk is; maar mij is zoo iets aangewaaid, dat vrouw hasling de anderen opstookt. En al heeft haar man juist geen druk werk, omdat hij ook al niet te rekommanderen is; hij schijnt toch altijd nog genoeg te verdienen, om iets voor den drank over te houden. Als ik geen medelijden had met de arme kinderen, -’
‘Daar is toch niets moeijelijker,’ sprak hippel, op een' diep somberen toon: ‘niets moeijelijker in de wereld, dan weldoen. Aan oom betaalden zij vier en twintig stuivers, en 't miste maar eene enkele maal; nu zijn ze er negen in de week afgeslagen, en zullen in 't geheel niets meer betalen; en wil men enkelen, zoo als dien ploert van eenen hasling met zijne smerige vrouw, (want ik heb ze, helaas! ook al leeren kennen:) eens voorbeeldig straffen, dan breekt het hart ons over die arme kinderen.’ - Hij zuchtte, maar hervatte zich en sprak: ‘En toch kan ik oom just geen gelijk geven.’

{==228==} {>>pagina-aanduiding<<}

‘Ik ook niet; maar ik begin toch te denken, dat wij de zaak wat al te warm hebben aangevat, zoo als hij die te koud behandelt. Uw oom trekt zeker tien of twaalf percent van zijn geld; vooral zoo als hij koopt en bouwt, en de arme ambachtsluî, waarvan hij het in de hand heeft, ze op straat te zetten, het bloed uit de nagels perst; maar toch, wanneer men niets ontvangt, of misschien dertig van de twee en vijftig weken, dan houdt onze rekening ook geen steek, al was men met vier ten honderd tevreden.’
‘'t Is waar; maar is 't dan toch niet hard, dat de goeden dubbel moeten betalen, omdat er slechten onder loopen? En zou er met een goed woord niets aan te doen zijn? Ik wil, voor mijn deel, aan onze kwade betalers het achterstallige wel schenken; ik geef hun dus de vrijheid om te verhuizen, onder de belofte, dat ze voor hunne huur niet zullen vervolgd worden.’
Albert lachte en zei: ‘Hoor eens, broêrtje! Zoo veel ben ik nu als huisheer al in de achterbuurt te huis geraakt, dat ik wel weet, hoe veel een arme geeft om het vervolgen voor schuld en het verzoek om te verhuizen. Hasling ten minste heeft 't zelfs onder den harden schepter van uw' oom bewezen, hoe hij het op 't uiterste durft laten aankomen. Toen hij zaturdags avonds niet meer, volgens afspraak, kwam betalen, en ik merkte, dat door hem ook de anderen weg bleven, heb ik hem de huur al opgezegd; maar droogjes het kompliment gekregen, dat hij bij gelegenheid eens naar wat anders zou uitzien.’
De jonge hippel trommelde op de tafel, met het wezenloos starende gezigt van iemand, die òf veel te weinig, of een weinig te veel denkt. Het laatste was hier het geval, en uit die gedachtenhoos, die zich met verwonderlijke snelheid in zijn hoofd omdraaide, ontwikkelde zich eindelijk een vast besluit. Hij stond op en zeide: ‘Gaat

{==229==} {>>pagina-aanduiding<<}
gij meê, albert? Ik wil zelf onze huurders eens gaan toespreken, en ten minste zien, hoe de arme zijne weldoeners ontvangt; om daarna, - ja! om daarna misschien een even groot misanthroop te worden, als oom is!’
‘Maar toch nooit een even groote vrek,’ vulde albert aan. ‘Nu dan! een kort besluit, een goed besluit; maar bezit u zelven wat, johannes! en bedenk, dat wij den vijand op zijn eigen terrein gaan aanvallen. Dat moet men vooral niet te stout, en allerminst onbedacht doen.’- En arm in arm, na nog een' bedachtzamen raad van moeder hippel, gingen de vrienden de hun en ons nu reeds zoo bekende achterbuurt in.
Het hoekhuis van het blok, dat tot winkelnering was ingerigt, werd door de haslings bewoond. De vrouw stond in de deur, maar had op 't oogenblik voor hare huisheeren oor noch oog: want juist was zij in een hevig proces gewikkeld met eene andere vrouw, die er niet veel gemakkelijker uitzag. De aangekomenen konden weinig opvangen uit den woordenstroom, die al lang gebruist had vóór hunne komst, en dus bijkans geheel in het schuim van oud-vaderlandsche scheldwoorden was opgelost. Zóó veel zagen ze wel, dat de procedure gevoerd werd om een meisje, dat ten slotte door de vreemde in triomf werd weg gevoerd. En in dat meisje herkenden zij de lieve mina, nu juist een jaar geleden zoo arm en verlaten gevonden, en over wie onze johannes in den morgen nog een zoo hard woord had moeten hooren.
Ongemerkt gingen zij den oploop voorbij, en traden het tweede huisje binnen. Op vriendelijk verzoek der bewoners hadden zij, voor den togt en de onvrijheid van de kleine kamertjes, in dit en de vier volgende een voorportaaltjc laten afschieten; maar men kon daarin, achter de voordeur, niet met de beiden staan, zonder de binnendeur eerst te hebben open gedaan. In die soort van

{==230==} {>>pagina-aanduiding<<}
schuif zaten zij nog te meer in de klem, door de gewone entrée van arme, maar rijk bewoonde huisjes: de kwalijk gepaarde klompen en klompjes. Terwijl zij hier door heen stommelden, ging de vriendelijke huisvrouw, die ook het tooneel naast hare deur niet verzuimd had, hen voor, baande zich en hare gasten den weg, en trad binnen; maar terwijl zij nog de klink in de hand had, en de beide vrienden eene wanhopige poging deden, om den eersten voetstap te zetten in den chaos, dien ook de vloer opleverde, - daar stonden zij op eens, als door een' tooverstaf, in eene Egyptische duisternis. Zij hoorden intusschen een verward gestrompel, waarbij 't welhaast scheen, als of zij zelve werden vooruit geduwd, en het huis ledig stroomde; tot zij onwillekeurig stonden voor de rookende turven, waaraan de huismoeder, op de knieën neêrgebogen, met veel verontschuldiging haar lampje aanstak. En als 't weder licht werd, - wel hadden zij niets naauwkeurig onderscheiden daar straks; maar het scheen hun toch bij 't rond zien, als of de kring kleiner geworden was. Ook de twee onschuldige deerns daar aan de tafel, met haar werk op den schoot, kwamen hun wel wat hoog gekleurd voor; en terwijl er op hunne vraag, om toch iets te vragen, ‘hoe 't ging?’ een stroom van klagten volgde, waar 't onmogelijk was tusschen te komen, schoot er bij de eene een speelkaart uit het omgekeerde naaiwerk, dat zij poogde regt te leggen, en veegde de andere eenig vocht van de tafel, dat een' verdachten reuk van zich gaf. Kortom, een kenner zou terstond gemerkt hebben, dat de meisjes ‘haar soldaten’ bij zich gehad hadden; maar onze vrienden konden zich in al die verwarring niet goed den weg banen, ofschoon het geheel hun toch wat verdacht voorkwam. En daar dit gezin nog al niet tot de allerslechtste betalers behoorde, begaven zij zich naar de nummers 3, 4 en 5.

{==231==} {>>pagina-aanduiding<<}

Ik noem die zoo maar bij nummers in éénen adem, daar hier alles in orde bevonden werd; en dat eenvoudig, - omdat het Numero 3, 4 en 5 was. De tafel was er ledig en afgedwijld; onder het venster lag de bijbel met een stuk roggebrood; de kinderen waren half naar bed, en de goede moeders zoo bezwaard, dat - ja! dat er niet veel van betalen gesproken werd. Eene enkele zelfs, en dit scheen toch ernst, zat zonder een enkel vonkje aan den haard, en de kleinen lagen kermende van honger onder het dunne dek; zoodat, - terwijl zijn vriend treffens aan de vrouw zeer overtuigend bewees, hoe 't ook den arme betaamde, eerlijk zijne huur te betalen, en de vrouw dit volmondig toestemde, onder de conditio sine qua non, dat men geld had, - onze goede johannes den eenigen knaap, die nog op was, eenig klein geld in de hand stopte, om ten minste een half roggetje en wat turven in huis te hebben tegen den zondag.
‘'t Scheen bitter armoedig hier naast bij grielaar!’ sprak hij een oogenblik later, toen de vrienden uitrustten bij een knap en helder vrouwtje in No. 6, in wie wij terstond de zelfde herkennen, die een jaar vroeger hen in de publieke tooneelen der achterbuurt wat te regt had geholpen; de zelfde ook, wier man sedert door hippel tot oppasser was aangenomen.
‘Ja, 't zal wel!’ antwoordde vrouw simlaar kort af, terwijl zij nog weder iets in haar armoedige, maar anders keurig nette huishouding opruimde.
‘Maar ik dacht toch,’ hernam treffens: ‘dat die man nog al wat verdiende; ik heb hem ten minste dezen zomer dikwijls aan onze nieuwe kerk bezig gezien, en meen, dat hij er nog aan werkt.’
‘Sedert drie weken niet meer; hij is nu zoo wat sjouwerman; maar....’
‘Nu, maar?’

{==232==} {>>pagina-aanduiding<<}

‘Och! ik praat niet graag van de buren; de vrouw is ook niet kwaad, schoon, zij kon 't misschien wel wat zachter met haar' man aanleggen en moest den moed niet zoo laten zakken; en de man op zijn zelf is ook wèl, - zoo lang hij nuchteren is.’ - Deze laatste woorden werden wat zachter uitgesproken en het geheel op een' steeds dalenden toon, als of, zoo men zegt, de muren ooren hadden.
‘Dus ook al aan den drank?’
‘Ten minste van zaturdag-avond tot maandag-morgen. Hij zorgt altijd nog al, dat hij weêr nuchter op zijn werk is; en door de week, zoo lang hij geen geld heeft, drinkt hij niet.’
‘Natuurlijk!’ viel hippel verbitterd in: ‘maar dan betaalt hij ook ons niet, en laat zijne vrouw en kinderen gebrek lijden; en door zulke menschen vrij te laten wonen, voeden wij de onzedelijkheid en doen de ware armen te kort.’
Vrouw simlaar had niets op die philanthropische redenering aan te merken, dan een enkel woord over ‘die arme kinderen:’ daar hippel dan toch ook weder geen mouw aan wist te passen, omdat 't nu eenmaal zoo is in de wereld, dat, als de ouders op straat staan, de kinderen niet in huis kunnen blijven. Om zich uit dien kring te redden, wierp hij eene andere vraag op: ‘Zeg eens, wat was er toch weder bij hasling te doen? 't Scheen wel om mina te wezen; is 't waar, dat dit meisje zich zoo misdraagt?’
De vrouw keek eenigzins wantrouwend op. ‘Als de heeren er maar niet van spreken, en ik er niet in gemoeid word: -want 't is hier een rare buurt, en met die vrouw heb ik 't minst van allen graag te doen.....Wat ik dan zeggen wilde, 't is eigenlijk geen voordeel voor mina, dat zij daar in huis kwam. Hare tante, 't is waar, was wel wat hard op de arme wees; ze werd

{==233==} {>>pagina-aanduiding<<}
sterk aangezet en nagereden, maar eigenlijk toch voor haar best wil; maar vrouw hasling, die onder den schijn van medelijden haar innam, heeft haar in een paar diensten geholpen, maar er haar ook weêr uitgetroond. En zij begon ze nu mooi als lokvink te gebruiken voor de soldaten, die bij haar en hare buurvrouw nog al in- en uitloopen, en waar ze heimelijk drank aan slijt, al staat 't niet op haar uithangbord. - Hoor eens,’ vervolgde de vrouw vertrouwelijk: ‘als 't waar is, dat barmhartige menschen haar van de straat hebben opgenomen, toen ze tante's trommeltje had leêg gesnoept en bij vrouw hasling was ingevlugt, en deze daar nog al menig steekpenningje van genoten heeft; dan mogten die goede menschen wel eerst beter geïnformeerd hebben, waar ze van daan kwam en waar zij ze heen bragten. Ik heb, - tusschen ons gezeid, maar niemand mag 't weten, - het meisje eens goed doorgenomen, en tante bepraat, om haar weêr in te nemen; en vrouw hasling kon ze toch ook tegen den winter wel missen: want het kind had gelukkig nog conscientie genoeg, om haar geen schandgeld t'huis te brengen, wat zij graag gezien zou hebben, of zich anders aan een groot heer te laten verkoopen, daar ook al over gemompeld is.’
Johannes, die in zulke zaken zoo onschuldig was, als een Hagenaar van vijf en twintig jaren maar met mogelijkheid zijn kan, had eerst over zich zelven gebloosd en deed het nu voor het arme kind, dat hij door zijne onbedachte en al te teêrhartige philanthropie, in een zoo reddeloos onheil zou gestort hebben. En hoe en wat hij nu bij vrouw hasling spreken zou, daar men toch ook nog de algemeene boodschap moest gaan brengen, was moeijelijk te bepalen.
De eerste ontvangst was er droog; ook al klagten geen gebrek; maar anders kon men zien, dat zij der woorden

{==234==} {>>pagina-aanduiding<<}
vol geweest was, maar dien hoorn des overvloeds ook geheel had leêg gestort. Treffens begon, op wat minder vriendelijken toon dan elders, haar te beduiden, dat 't toch eindelijk tijd werd, om de achterstallige huur te betalen. De vrouw had er niets tegen, dan alleen, dat haar man geen' slag werk had, zoodat de heeren nog wat geduld moesten hebben; - maar toen nu ongelukkig onze vriend johannes er bijvoegde, dat zij eigenlijk de volle huur niet eens betaalde, daar dit huisje anders meer moest doen dan de volgende, antwoordde de vrouw van den huize heel scherp: ‘dat zij daarvoor ook bijna den geheelen zomer eene meid onder dak had gehad, die de heeren haar hadden opgesolferd, en die....die....’ Maar de woorden willen de pen niet uit, en dan mogen zij daar in blijven.
Johannes was overbluft; hij had eene halve zedepreek in den maak, en ontving eene driedubbele daar in plaats, over al de goddeloosheden, waar of ingebeeld, van zijne cliënte, eer hij nog aan 't woord komen kon. Juist wenkte hij zijn' vriend, om in vredes naam maar heen te gaan, toen de twee geburen, hasling en grielaar, arm in arm binnen zeilden, tot een overtuigend bewijs, dat, zoo ze al geen geld hadden voor de huur, zij 't toch zeker wel voor iets anders hadden gehad. En nu kon hippel, - want hij was afschaffer, en dus gevoelig op dit punt! - ongelukkig genoeg eene welsprekende rede over het verfoeijelijke van den drank niet binnenhouden. 't Was maar al te waar, helaas! wat hij zeide; maar 't was geheel niet op zijne plaats tegenover een paar dronkaards, die onder het zingen van een gemeen straatliedje binnen stormden, in al het gevoel, van zich hier op hun eigen terrein te bevinden. Uit eenig overgebleven respekt voor de huisheeren, verdedigde zich toch de een nog met te beweren, dat een werkman, als hij doornat t'huis komt, wel een'

{==235==} {>>pagina-aanduiding<<}
enkelen borrel mogt hebben; en zocht de ander te bewijzen, dat hij dood nuchter was, maar alleen zijn' kameraad t'huis bragt. Doch toen nu onze vriend hippel in zijn vuur dit beweren tegensprak, veranderde op eens de toon. De een toonde hem een smerige vuist, waarvoor hij eerbiedig op zij trad; de ander noemde hem een' leelijken potkijker, die terwijl hij uit was, bij zijne vrouw visites maakte. En toen deze nu ook een woordje begon meê te praten, griezelde treffens onwillekeurig zóó van het vuile wijf met de tang in de hand, dat hij zijn' vriend een paar stappen achteruit trok, ook al met het verstandig overleg, om den aftogt open te houden. Maar gelijk meer bedeesde menschen, de jonge hippel had nu eenmaal een vlaag van moed, en sprak met kracht door op het thema van drank en huishuur; tot dat eindelijk het edel drietal zoo sterk op hem aandrong, dat treffens het toch veilig achtte, om van de nog geopende deur haastig gebruik te maken. Op straat hoorden de vrienden zich nog najouwen: ‘En we zullen ons nu eenmaal door die hippels niet laten trappen! Men kan wel zien, dat hij niet beter als de oude is. De appel valt niet ver van den stam. Maar ja! hij moet 't maar eens proberen, om ons op straat te zetten! 't Is God geklaagd, dat in dezen duren tijd de rijken de armen het vel over de ooren halen!’ - En zij waren reeds aan 't einde van de straat, toen de hooge alt der vrouw nog boven de dubbele basstem der twee dronkaards, juist niet al te welluidend, hun in de ooren klonk.

Den volgenden morgen vond de oppasser den jongen hippel, op zijne kamer. ‘Hoe is 't?’ vroeg hij: ‘Gaat Mijnheer niet naar de kerk, en moet u de kleêren niet hebben?’
‘Och neen, jan! Ik heb 't druk; ik ben verdrietig; ik ben ziek.’

{==236==} {>>pagina-aanduiding<<}

Jan merkte, dat Mijnheer wel eens praten wilde, en hield zich dus wat lang met een' rok, dien hij in de handen had, onledig.
‘Gisteren avond,’ zoo vischte hij: ‘is Mijnheer nog bij mijne vrouw geweest....’
‘Ja, jan! voor 't laatst. Binnen kort hebt gij een' anderen huisbaas.’
‘Hoe dat?’ vroeg de oppasser, terwijl van schrik de borstel hem uit de handen viel.
‘Wel, wij hebben besloten het pand te verkoopen; en juist was ik bezig, de rekening op te maken.’
‘Mag ik ook eene vraag doen, Mijnheer?’ vroeg jan bevende en met een' traan in 't oog.
‘Wel waarom niet, kerel? Vraag maar op.’
‘Als nu uw oom of een andere huisjesmelker, - neem 't mij niet kwalijk, Mijnheer! dat viel daar zoo uit.....Maar als nu een ander, meen ik, het blok koopt, wat helpt 't ons dan, dat wij een half jaar voor minder huur gewoond hebben? Wanneer brave menschen zulke panden verkoopen of ze niet koopen willen, dan moeten wij wel vallen in handen van....’
‘Woekeraars,’ vulde zijn meester aan, want de ander vreesde nog het woord uit te spreken. ‘Ja, jan! dat is zoo; als het ten minste alle brave lieden en menschenvrienden gaat, zoo als ons.’
‘Maar, als ik 't zeggen mogt,’ - zoo stotterde jan, terwijl hij al voor den derden keer den besten rok afschuijerde.
‘Wel nu dan? Ik kan van daag alles hooren; spreek vrij uit.’
‘Wel mij dunkt, de heeren hebben 't hartelijk goed gemeend, maar juist niet al te best aangeleid. De vrouw heeft dadelijk al gezeid, dat 't niet goed uit zou komen. Vooreerst had u wel betere huurders kunnen vinden, op

{==237==} {>>pagina-aanduiding<<}
zoo'n goedkoopen voet; want die uw oom op straat gezet had, - hij mag wat hard wezen, maar 't waren toch doorgaans de besten niet.’
‘'t Kan waar zijn; maar hoe krijgen wij ze er nu uit? Zie, jan! daar zit de knoop. Ook op straat zetten? Neen, dat kan ik niet doen.’
‘Maar dan doet het een ander, Mijnheer,’ antwoordde jan langs zijn' neus weg: ‘Ik zie niet, dat dit zoo veel beter is.’ - Hippel zag 't eigenlijk ook niet; maar als philanthroop wilde hij in de consequentie blijven. ‘Ik weet er wat op,’ vervolgde jan: ‘ik zou ze uitkoopen.’
‘Uitkoopen? En hoe dat?’
‘Wel, weet u dat nog niet? Voor dat de fonks er was, werd dit zoo dikwijls gedaan en 't gebeurt nog wel. Ik zou bij voorbeeld beginnen, met ieder huishouden drie gulden te bieden, als zij verhuizen willen, - natuurlijk zonder de huur te betalen; - maar ik sta er u voor in, onder de vijf gulden doen ze het zeker niet: want ze weten, dat de deurwaarder u dertig kost.’
‘Dat is een gruwel!’ viel johannes uit; ‘maar,’ voegde hij er bedaarder bij: ‘'t zal toch dien weg op moeten.’
‘Ja, Mijnheer!’ zeide jan met zekere wijsheid: ‘want de menschen zeggen natuurlijk: Verhuizen kost bedstroo; en dan is 't niet makkelijk, om tegenwoordig wat te vinden.’
‘En dan, jan! als wij er nieuwe menschen in krijgen of de ouden betalen wilden, wilt gij uitmaner wezen?’
Dit was half scherts, half ernst. Jan nam 't in vollen ernst op en zeide: ‘Ik dank u, Mijnheer! men moet met zijne buren wèl blijven; maar toch, ik zou 't u raden. Die menschen hebben er beter den schrik onder, als gij en andere heeren; en 't kan toch ook geen kwaad, wanneer ze maar niemand molestie mogen aandoen, zonder 't u eerst te vragen. Wilt u zeker zijn, dan blijft altijd de fonks nog over.’

{==238==} {>>pagina-aanduiding<<}

‘Dat vervloekte fonds! En toch 't is haast een noodzakelijk kwaad; 't is toch ongelukkig, dat er niets anders op zit!’
Maar jan sprak nadenkend, terwijl hij den rok eindelijk voorzigtig weg hing: ‘Wel, mij dunkt, Mijnheer kon 't ook anders overleggen. Wat zoudt u er van denken, daar u die huisjes zoo goedkoop stelt, om een' goeden borg te vragen? Zie eens! van ons, bij voorbeeld, hebt u de huur alle weken prompt, omdat ik ze bij u dubbel verdien. Zouden er niet meer bazen en heeren wezen, die voor eenige weken of maanden huishuur in voorraad, en des noods ook voor den deurwaarder, als zij er uit moesten, borg wilden spreken? Dan behoefde een eerlijk man niet langer de huur te betalen voor dronkaards en dagdieven; een oude en trouwe bediende, die een' borgtogt waard was, kon voor vijftien stuivers wonen; en u kreeg uw geld. Zulke armen, zoo als hasling en grielaar, zullen wel wat schelden op het Borghofje, en op de vrome lui, die er wonen; maar dat schaadt niet! 't Geeft hun misschien nog eens een goed voorbeeld. En 't zou mij en mijns gelijken ten minste meer helpen, als dat de Heeren zulke ruime en luchtige huizen voor ons laten bouwen, daar wij dan toch de gewone huur moeten verwonen, en waarin wij met dezen duren tijd goed leeren kunnen, om van den wind te leven. Neen, Mijnheer! wij wonen, ten minste in huisjes zoo als de uwe, goed genoeg en ruim genoeg; en wij wonen goedkoop genoeg ook, en u trekt er genoeg van, als er maar betaald wordt. Maar zie! omdat dit zoo slecht gaat, wil een ordentelijk mensch er niet meê te doen hebben; en knijpen de harde huisheeren, die om hun' naam niet meer geven, ons dubbel. En zal nu Mijnheer, die 't zoo mooi voor ons begonnen heeft, het in 't eerste jaar en bij eene eerste proef ook al laten steken? Och, ik vrees,

{==239==} {>>pagina-aanduiding<<}
dat dit een ander nog meer zal afschrikken; en 't valt ons toch waarlijk al te zwaar, in dezen duren tijd, onder zoo'n hard man te staan als....’
‘Als mijn oom, wilt gij zeggen. Nu ja, ik zal er over denken, jan! En gij blijft stellig dezen winter nog in uw huisje; hoor, jongen! al zouden wij een huurkontrakt voor een' notaris maken. Maar daarvoor moet gij ook eens een mooi wetenschappelijk en philanthropisch plan “over armenwoningen” maken; dat zal ik dan laten drukken, met uw' naam er voor.’
‘Och! Mijnheer houdt mij weêr voor den gek,’ zeî jan op een' gemaakten verdrietigen toon: want in de daad ging hij veel geruster heen, dan hij daar, met den rok in de hand, zoo lang gestaan had. Maar Mijnheer legde rustig zijne pen op den inktpot, en staakte zijn werk. Hij dacht er veel en ernstig over na; vooral over die gezonde redenering van zijn' eenvoudigen huurder: ‘Wanneer eerlijke en medelijdende menschen 't overlaten aan anderen, die om hun' naam niet meer geven, dan moet immers het verhuren van de verblijven der armoede wel in de handen der woekeraars vallen; - of hij, die eens met den naam van ‘huisjesmelker’ gebrandmerkt is, wordt een woekeraar; even als een tollenaar van ouds in de volle beteekenis van het woord een tollenaar werd, omdat nu eenmaal ‘tollenaar en zondaar’ synoniem waren in de ooren van het volk.
Hoe 't met de verdere plannen en huizen van den ouden en den jongen hippel zal afloopen, weten we niet. 't Is ook al eene tijdvraag, die nog moet worden opgelost. Ik heb slechts een' enkelen wenk willen geven aan de huizenbouwers van onze eeuw, opdat zij zich geen' toren van Babel stichten, waarin de spraken verward worden; en onder de steenen van het fundament dien niet vergeten, waarop geschreven staat: ‘Werkelijkheid, naakte

{==240==} {>>pagina-aanduiding<<}
en koude werkelijkheid!’ den grondsteen, waarop men geene verzen of romans, maar des te beter huizen bouwt.
En omdat sommige lezers maar nooit kunnen laten, om met een lantaarn in de hand naar pasquillen en satiren te zoeken, ook waar hij 't gewone daglicht gemakkelijk de typen te herkennen zijn, voeg ik hier nog bij, dat ik allerminst de ‘Vereeniging tot verbetering der woningen van de arbeidende klasse te 's Gravenhage,’ in een min gunstig daglicht heb willen stellen; als wier statuten op philanthropie en ondervinding beide steunen, en, vooreerst ten minste, het terrein der eigenlijke armen voorzigtig mijden, om niet op de aangewezen klippen te stranden.


{==241==} {>>pagina-aanduiding<<}

VIII.

Mijne Topsy.

Wie kent topsy niet, die proeve van opvoeding, der strenge Miss ophelia zoo onverwacht voor de voeten geworpen; het natuurkind, opgekweekt als een jonge hond, verkocht om mishandeld te worden, geestig maar vol listen en streken, omdat niemand haar nog liefde had bewezen?
Lezer! ik heb tien dagen lang, - tien dagen slechts! - mijne topsy gehad: een bevallig negermeisje, ten zij men vooraf vast stelle, dat een mensch nooit bevallig kan zijn, als hij zwart is; - een ondeugend kind misschien, schuw en wantrouwend, maar ook zacht en gevoelig van aard, verkocht naar een vreemd land, slavin van nog veel schandelijker dienst dan die op eene katoen-plantaadje; - een ondeugend kind misschien, maar dan toch een arm, een verlaten kind, die in den vreemde geen' vader of moeder, - wat zeg ik? die in een christen land geen' christen vond........Arme topsy!
Maar ik begin met het eind: het is, dat dit einde mij nog zoo zwaar weegt op het hart. Ik ga dan vertellen. - ‘O! eene novelle?’ vraagt gij. - Neen! eene novelle kan ik niet schrijven, wanneer ik bitter van geest ben en somber van hart; als mijne ziel in opstand is tegen de

{==242==} {>>pagina-aanduiding<<}
beschaafde maatschappij, de christen wereld, - ja! bijna tegen het hooge Godsbestuur, omdat Gods wegen niet zijn als onze wegen....
Maar ik zie wel, dat ik maar op eens mijne klagten zal moeten afbreken, en beginnen met het begin.

Wanneer men de hofstad omwandelt en zich in de ruime en boomrijke binnensingels verlustigt, met vrolijke huizen en tuinen bezet, is er tusschen die huizen ergens eene smalle opening, die menig een niet eens opmerkt, eene steeg zoo als vele andere stegen, dat is: eene der riolen, die de onreinheden der maatschappij uit het gezigt weg voeren. In die steeg ligt het nieuwe Bethesda, het huis der barmhartigheid, waar de besmettelijke en onreine zieken, de melaatschen onder ons, maar eer hunne kwaal op de publieke straat walging wekken zou, worden opgenomen. Van daar worden echter de meesten, die aan eene bepaalde soort van melaatschheid lijden, omdat in een christen land alles met orde geschieden moet, regelmatig weêr terug geleverd aan de kweekplaatsen der ziekte, genezen om op nieuw besmet te worden, tot zij misschien de andere, groote deur zullen uitgaan, of liever uitgedragen worden....En zoo dra een beschaafd en zedelijk inwoner der stad of een wel opgevoed vreemdeling toevallig de smalle straat inziet en herkent, of hem wordt gezegd, wat hier uit- en ingaat, wendt hij 't hoofd regts af, naar 't open veld en het groenend geboomte: want zulke wonden dekt eene beschaafde maatschappij natuurlijk toe......En intusschen gaat de zonde voort, en verzadigt zich aan vleesch en bloed van menig eene, over wie moeder of vader in den vreemde treurt.......
Mijn gang was dit maal naar dit huis gerigt..Het evangelie zoekt en baant den weg naar al dat verloren is. Het heeft den mensch lief, juist omdat hij niet be-
{==243==} {>>pagina-aanduiding<<}
minnelijk is, juist dan 't meest als niemand hem lief heeft. Daartoe is de christus op de wereld gekomen, als het beeld des Vaders: want God is liefde. Mogten wij, met den naam, maar meer het beeld van christus dragen!
Ik had bezocht, om wie ik gekomen was. Toen werd mij verhaald, dat er heden eene nieuwe zieke was ingebragt, die niemand verstaan kon: - eene negerin! - Indien ik wilde, kon ik wel eens bij haar gaan. Maar zij was schuw, en kroop voor iederen vreemde weg in hare dekens. Men meende ook, dat zij nog heiden was; want op de vraag, of zij was gedoopt, en alle dergelijke vragen, antwoordde zij nooit anders dan ‘No! No!’
Toch kroop zij niet weg, het arme kind, toen ik bij haar ging, vriendelijk tegen haar knikte en hare hand vatte; maar zij had het benaauwd: hare groote oogen draaiden wild in het hoofd, dat de roode airen in het wit van het oog schemerden tusschen de donkere oogleden, en de appels zoo ver schenen uit te puilen, als of hare oogen uit de kassen wilden vooruit komen, om ons eens goed te kunnen bezien.
Toen zij een weinig bedaard was, bemerkte ik al spoedig, dat een paar woorden Engelsch de muzijk was, die zij verstond. Eene bekende taal, in den vreemde gehoord, geeft leven zelfs op 't stervend gelaat. Maar tot mijne talrijke gebreken behoort ook, dat ik geen Engelsch spreek; en ik schaam mij over dit gebrek het minst van allen, omdat ik die taal nooit geleerd heb. Ach! hoe veel doen wij gebrekkig, verkeerd, zondig, dat wij geheel anders hebben geleerd!
Zoo veel kreeg ik er dan toch met mijn eigen gemaakt basterd-Engelsch uit, dat zij lydie franklin heette, protestantsch was en twee en twintig jaar oud. Dit alles kwam er echter zoo schichtig uit, zoo als eene les, die zij vreesde, verkeerd op te zeggen; - vooral bij het ‘Twenty

{==244==} {>>pagina-aanduiding<<}
two!’ zag zij zoo schuin in 't rond, wie er bij waren, - dat ik toen reeds twijfelde, of zij wel de waarheid sprak. Ook de ziekenmoeder, met hare eenvoudige en praktische menschenkennis, achtte de teedere leden niet genoeg ontwikkeld voor dien leeftijd; ja! zij betwijfelde nog altijd, of naam en geloof niet maar zoo opgegeven waren: ‘want dat gebeurt zoo dikwijls.’
En vraagt nu de lezer, die de ongeregtigheden van een christen land nog weinig kent, waarom dit zoo dikwijls gebeurt? - Eenvoudig, omdat na de een en twintig jaren het meisje, mits behoorlijk ingeschreven, vrij is te leven zoo als zij wil; en omdat zij dat toch soms vroeger willen, of een ander 't voor haar wil; - eenvoudig, omdat die lastige wet nog van straffen spreekt op het ontvoeren en verleiden van minderjarigen, en dwaze of strenge ouders het wel eens in de gedachte zouden kunnen krijgen, hunne kinderen op te sporen en terug te eischen. Zulke wetten maken smokkelaars, en dat weet men ook wel! Den eigen' dag vond ik nog een meisje van negentien jaren, die, naar den loffelijken raad eener oude slang, doorging op naam van hare zuster, omdat deze boven de jaren was.
Voor 't oogenblik liet ik dit rusten. De ziekte vraagt niet naar jaren; de dood even min. Ik zat den volgenden dag reeds weder voor haar bed. Toen had ik een' inval. Ik wist, dat er, - ter wille van eene blanke en als haar beste geneesmiddel, - onlangs een Engelsch Nieuw Testament op de ziekenzaal was neêr gelegd. Het geneesmiddel had gewerkt; de kranke,-een jeugdige, gehuwde vrouw, stervende van heimwee, - was aan hare betrekkingen in Engeland terug geschonken. Het middel zelf was achter gebleven. Ik nam dan nu dit boek in handen: de vreemde taal kon mij nergens meer eigen zijn, dan op 't gewijde blad. Ik sloeg de bergrede op, vouwde de

{==245==} {>>pagina-aanduiding<<}
fijn gevormde, fluweelzwarte handen der zieke zamen, en begon toen te bidden. Zoo dra ik langzaam aanhief: ‘Our Father, which art in heaven!...’ sloeg zij met vuur de bewegelijke oogen op, en sloot die daarop digt. Eerbiedig sprak zij elke bede na, of vulde die aan, als ik ze begon en dan met opzet een oogenblik poosde....Ik had mijn doel bereikt, en wist, dat zij het Onze Vader kende, en dus christen was: - christen, even goed ten minste als de christenen, waaronder zij had geleefd!
Ik liet haar het boekje, en vroeg er den volgenden dag naar. Zij had het minder benaauwd gehad, en toen om het Testament gevraagd. Ik vroeg haar, wat zij gelezen had. ‘St. John!’ zeide zij. Mij dunkt ook, dat johannes wel de Apostel van den armen negerstam wezen mag.
Intusschen had ik bemerkt, dat, nu zij minder schuw was geworden, zij 't Fransch nog ruim zoo goed begreep als mijn Engelsch. Het gelukte mij daardoor, eenige nadere berigten in te winnen. Zij zou in Brazilië (Rio Janeiro) geboren, en hare ouders vrije negers zijn, die van daar - waren zij misschien door een' Engelschen philanthroop vrij gekocht? De naam franklin deed het mij vermoeden; - die althans uit Amerika naar Londen waren gegaan en aldaar gestorven. Met een broêrtje achter gebleven, was zij er door eene slechte vrouw aangehaald, die haar verleden jaar naar Brussel had gebragt. Na hier zeven maanden te zijn geweest, was zij verkocht voor de Haagsche slavenmarkt....
‘Verkocht?’ vraagt deze of gene, en schudt met een' ongeloovigen grimlach het hoofd. ‘Verkocht in ons vrij land!’ - Nu ja, is u dat zoo vreemd? Gij kent Uncle tom, en weet juist, voor hoe veel dollars gij in Amerika een jong meisje zoudt kunnen koopen; - en gij weet niet, dat ze hier voor veel minder worden geveild? -
{==246==} {>>pagina-aanduiding<<}
Misschien hebt gij wel eens op den spoorwagen naast eene stemmige oude jufvrouw gezeten, en hare liefderijke moederzorg voor eene knappe dochter bewonderd; of bij eene andere gelegenheid hebt gij u zelve afgevraagd, hoe eene Jodin met een christen meisje zoo vertrouwelijk reisde. Mogelijk ook zaagt gij van de Antwerpsche boot een vrouwelijk gezelschap aan land stappen, gedirigeerd door eene forsche en iet wat opgeschikte dame. En gij weet nog niet, wat een mensch kost? Ligt vijftig, al spoedig honderd, tot twee honderd gulden en daar boven; piano en taalstudie verhoogt vooral den prijs. De Engelsche bij voorbeeld, waar ik daar van sprak, had ƒ 150 gekost. Dat gaat door onder den zachten naam van ‘voorschot om zich ordentelijk te kunnen kleeden;’ en wie dat voorschot terug geeft, is eigenaar. Zeer natuurlijk! 't Is nog zoo vele jaren niet geleden, dat de Politie het u wel anders beduid zou hebben, wanneer gij, met uwe poëtische emancipatie-leer, die redenering hadt willen weêrleggen: - - - iemand vrij koopen zonder geld!
Gij juicht en draagt er roem op, volk van Nederland! dat gij in de koloniën uwe slaven vrij maakt; en gij wist niet, dat er zulke slavernij bestond in uw eigen land, tot eenige menschenvrienden onkiesch genoeg geweest zijn, om er u opmerkzaam op te maken......Maar is dat ook eene zaak, om in 't publiek over te spreken of te schrijven?....'t Is al erg genoeg, dat in 't evangelie zoo rond weg de naam van die schepsels wordt genoemd, en dat nog wel onder de genen, die de Heere jezus zich aantrok....Nu ja, in den bijbel gaat er dat nog meê door. Maar in de wereld.....Och, mijn lezer! sluit toch, om dien onkieschen naam, oog en oor en hart voor mijne topsy niet!
Arme topsy! - Even min als de ware topsy een engel van onschuld, was zij toch, nog als kind, weg ge-
{==247==} {>>pagina-aanduiding<<}
voerd uit de hoofdstad der protestantsche christenlíeid; de stad, waaruit duizenden en nogmaals duizenden bijbels der wereld toestroomen, en waar toch meer dan honderd duizend heidenen wonen, die nooit, - of het mogt bij 't vloeken zijn - den naam van God en van den Zaligmaker hebben uitgesproken; de wieg en bakermat der nieuwere philanthropie, en toch de schuilplaats eener wel geordende boevenmaatschappij, waarvan de een geld steelt, en de ander kinderen, en de derde lijken....Neen! ik wil zelfs geene enkele syllabe gezegd hebben tegen de propaganda van waarheid en vrijheid, die van Londen uitgaat; ik ken geen ellendiger logica, dan die tegenover een drukkend kwaad een ander in de schaal legt, en dan heen gaat en zegt: ‘Ziet gij niet, dat het over een uitkomt?’ en aan geen van beide de hand slaat. Men moet, sprak de Heiland der wereld: het eene doen en het andere niet nalaten. Maar daarom juist is het goed, dat men wete, hoe veel, hoe oneindig veel er nog in den geest van christus te doen is; en dat men eindelijk ook naar binnen de zelfde beginselen in praktijk brenge, waarvoor men de vaan draagt naar 't verre land....
Mijn arme topsy had dan Nederland en de hofstad gezien. Dat is te zeggen, zij was er heen gebragt en aangegeven, en niemand had het der moeite waard gerekend, verder naar hare afkomst en haar lotgeval te vragen. Madam, die haar, om de affaire uit te breiden, zelve in Brussel had wezen opkoopen, zeide: zij had haar voornamelijk zich aangeschaft ‘voor de danszaal.’ Toen zij dus in den schouwburg, (natuurlijk niet op het tooneel!) met een' witten zijden hoed en een sierlijk kleedje aan, vertoond werd aan het nieuwsgierig publiek; - de habitués van den schouwburg weten immers, aan welken kant de zedelijke, en waar de onzedelijke stukken vertoond worden!? - toen fluisterde men elkander in, dat zij nog maar acht-
{==248==} {>>pagina-aanduiding<<}
tien jaren oud en ‘voor een negerinnetje heel mooi’ was; toen zwierde of sloop een en ander fashionable gezelschap, dat eene fatsoenlijke uitspanning na zoo ernstige inspanning zocht, naar haar tegenwoordig verblijf, en vond, dat zij regt goed danste, of drong haar wijn en drank op. De heeren, die zich hier van hunne gewigtige bezigheden tot heil van 't vaderland kwamen verpoozen, en andere jonge lieden, die het leven weten te genieten, hadden reeds het plan beraamd, om haar een Oostersch tooisel te koopen. De vrouw van den huize berekende, met een' glans van vergenoegen op 't gelaat, dat zij hare kooppenningen al bijna terug had; en ieder prees het kind, om hare zachtheid en bescheidenheid; - maar niemand, niemand lette er op, dat zij in die woeste feestgelagen, als de speelbal van zinnelijkheid en moedwil, koortsachtig gloeide, en al korter en korter adem haalde, tot zij, met eene hevige longontsteking, werd gedragen naar de plaats, waar haar eerste verstaanbare woord was: ‘dat zij 't hier wèl, hier beter vond!’
Maar nu bedacht men zich ook, dat zij eene ziel had: wel eene zwarte ziel, maar dan toch altijd eene ziel. Want zij werd nu ingeboekt. De jaren waren in orde, - ten minste op de lijst! - Aan de wet was dus voldaan. Daarna bragt de naam protestant haar op 't gebied van predikant en ziekentrooster. Men kon nooit weten! Een mensch sterft toch in ons land niet als een heiden. Als een heiden te leven, - nu ja! dat is wat anders.
Ik zat dan weêr aan hare legersteê. Zij behoorde nu aan mij, als verlaten goed. Ik had reeds vele plannen met haar, misschien even zeer uit zucht naar 't vreemde en moeijelijke in mijnen werkkring, als uit christelijke liefde. Toch kreeg ik haar vaderlijk lief, de arme topsy, en 't scheen haar zoo goed te doen, dat iemand haar lief had.

{==249==} {>>pagina-aanduiding<<}

Het was juist acht dagen na mijne eerste kennismaking, en haar toestand was hoogst gevaarlijk. Ik had 't nu zoo ver gebragt, dat zij mijn Fransch, met een enkel woord Engelsch tot opheldering, goed volgen kon. O gij hadt het moeten hooren, hoe zij met den diepen, schorren toon, aan haar ras eigen, mij de woorden nasprak: ‘Pardonne nous nos péchés! Forgive us our debts!!’ Daarna zeide ze mij, dat zij in den hemel - in heaven - wezen wilde, en drukte mijne hand en riep mij nog zoo hartelijk na: ‘Good night!’ - Na mijn vertrek herhaalde zij, wat zij mij ook gezegd had, dat zij dezen nacht dacht te sterven. Men moest haar dus stil laten liggen, dat zij voor haar broêr en zusje ging bidden, opdat die nooit zouden komen waar zij was geweest, maar wel bij den Heere christus....
Zoo verhaalde mij de trouwe ziekenmoeder. ‘En deze verstond haar geen woord?’ Met uw verlof, mijn lezer! meen niet, dat gij mij daar op een kleine flater betrapt, en misschien de novelle herkend hebt in 't geen ik als zuivere werkelijkheid u lever. Er bevond zich in 't gasthuis eene geschikte stuurmansvrouw, die anders onder deze kategorie van zieken niet te huis behoorde. Haar had men voor 't leger mijner arme topsy gebragt, omdat zij beter Engelsch sprak en verstond, door hare reizen en omgang met zeelieden, dan uw onderdanige dienaar. Door haar vernam ik ook, maar eerst naderhand, dat de vermelde ouders niet gestorven waren, maar nog te Londen woonden. Twee malen was zij hun ontloopen. Dit ontrooft misschien aan haar beeld het romantische waas, waarin de teêrgevoelige lezeres, indien zij nog niet van afkeer is terug getreden, mijne topsy reeds had gehuld. Maar de onschuld, de reine onschuld, te midden van de diepste verwaarloozing en vernedering, ach! die vindt men in geenerlei kleur, blank noch zwart, onder de kinderen der menschen! De echte topsy van Miss stowe zou misschien

{==250==} {>>pagina-aanduiding<<}
te Londen, waar men zich zoo gemakkelijk onder de groote massa verschuilt, wel zes maal zijn weg geloopen. En wie zijn die ouders? En hoe is zij daar behandeld of mishandeld? En hoe sterk was de verleiding misschien, die toen reeds op haar loerde? - In ieder geval, toen zij voor de tweede maal hun ontliep, was zij nog geen zestien jaren oud: want in deze maand werd het juist een jaar; en zij had - naar hare vertrouwelijke mededeeling - nog haar' zeventienden verjaardag niet bereikt. Toen zij dan in het vorig jaar 't ouderlijke huis verlaten had, sprak haar eene der anti-philanthropen uit Londens gemeen vriendelijk aan, en schilderde haar België en Holland af als zoo schoon en zoo rijk! Daar zou zij vrij en vrolijk kunnen leven, als zij er maar eens met haar heen wilde reizen. En zoo kwam zij op de slavenmarkt van 't vaste land....Wie nwer kinderen heeft van dien leeftijd, werpe den eersten steen op haar!
Ik vernam dit alles later, zoo als ik zeide. Was 't misschien onder den indruk van Luk. XV, - waaruit ik haar, zoo goed mogelijk, in 't Engelsch voorlas, en waarvan zij den inhoud toonde te begrijpen, - dat het voornemen bij haar rijpte: Ik zal opstaan, en tot mijnen Vader gaan?
Den volgenden dag vernam ik, dat het oogenblikkelijk levensgevaar scheen te wijken, om misschien voor eene langzame uittering plaats te maken. Ik dacht er over, of het nu ook tijd kon zijn, om mijn' geachten Engelschen ambtgenoot in de zaak te betrekken; het geen ik tot nu toe, om hare schuwheid voor vreemden, nog altijd had uitgesteld. Maar eerst moest de zondag voorbij zijn.
Eerst de zondag, palmzondag, waarop ik het avondmaal bediende voor de gemeente. Toen ik des avonds uit de nabetrachting kwam, gevoclde ik mij opgewekt, om mijne topsy nog eens te gaan bezoeken, in den naam

{==251==} {>>pagina-aanduiding<<}
van Hem, die voor zwarten en blanken beide, zijn bloed vergoot aan 't slavenhout.
Zij was de twee laatste dagen benaauwd en daardoor soms lastig geweest; maar dan smeekte haar groot en bewegelijk oog weêr terstond om vergeving, en vroeg zij: ‘of nu alles wèl was?’ - Mijne komst scheen haar genoegen te doen. Voor 't eerst zag ik het zweet op haar gelaat parelen. Dit kon hare genezing zijn. Buitendien laat ik gaarne een zieke zijne plannen maken en uitspreken, tegen gezonde dagen. Want bekeering in doodsnood, omdat, en alleen omdat men sterft, heeft in mijn oog niet meer waarde dan het: Bergen, valt op ons! Heuvelen, bedekt ons! - Hare schuld was, zoo ver ik die doorgrondde, slechts eene kinderlijke ondeugd, misschien alleen kinderlijke angst geweest. Zij sprak mij dan nu ook van haar terug keeren, naar Londen terug, naar haren broeder; - ik begreep toen nog niet regt, wat teederder betrekking er onder dat telkens herhaalde brother schuilde! - en zij beloofde mij, dat zij een braaf kind, ook voor mij, haar' eenigen vriend, zijn zou....
Ik stond des maandags verkwikt en met nieuwen lust op, na de inspanning en overspanning der laatste weken. Onder mijne plannen behoorde ook de bestemming mijner topsy, aan wier opvoeding ik al in mijne gedachten zoo veel zorgen wijdde....Hoe blaast niet de dood in het ijdel kaartenhuis onzer aardsche plannen!....Reeds vroeg in den morgen vernam ik, dat ik haar doodzweet gezien en haar' laatsten handdruk gevoeld had.
Ik vrees geene lijken, maar bekijk ze toch niet gaarne, om te zien of ze, naar de volkstaal, ‘mooije dooden’ zijn. Anders, zij was een schoon exemplaar van 't negerras, zeiden de mannen van de kunst, en zelfs geld waard....Geld! had de eigenares dit geweten, zij zou haar die tien dagen misschien nog wel hebben gevoederd, om haar dan

{==252==} {>>pagina-aanduiding<<}
in 't klein uit te verkoopen: de arm voor een drie gulden, het hoofd voor vijf en twintig....
Men vindt misschien, dat ik hard ben en scherp. Dat wordt men wel eens in diepen rouw, rouw over den dood en over de zonde. Kunt gij u het laatste misschien begrijpen, maar het eerste niet? Een traan van rouw over eene vreemde, een zwart kind!...Toch is 't zoo. Over den leeuw in Artis zijn tranen geschreid: ik weet het van nabij; en al is een leeuw mooijer beest dan een neger, ik had er nu een maal genoegen in, de verlatene lief te hebben, omdat niemand haar lief had. Maar ik twist niet met het hooge Godsbestuur. Waar zij nu is, mijne topsy, zal ze, hoop ik, meer te huis zijn dan in der blanken land.
En dan had ik nog een boosaardig genoegen in 't schrijven van deze bittere herinnering. Ik hoopte zoo, en daarom ook heb ik naar 't leven geteekend, dat een of ander onzer dandy's, die haar gelorgnetteerd heeft in de komedie, of laten dansen en punch drinken elders, een der genen, - om niet meer te zeggen! - die zich de schaamte en angst van haar laatste ziekbed misschien nog beter kan begrijpen, dit verhaal zou in handen krijgen. Mij dacht, 't zou hun toch niet geheel onverschillig wezen, wat er wordt van zulke wezens, die tot speelbal der rijken, tot verzadiging van dierlijken lust en 't aanleggen van woeste bacchanalieën, zijn geschapen. Van zijn hond of paard wil men immers wel weten, waar zij gebleven zijn? En men zegt toch ook, dat al die menschen, blank of zwart, eene ziel hebben;...gelijk gij ook, Mijnheer! nog eene ziel hebben moet, al behoort het in uw oog misschien niet tot uwe kostbaarste bezittingen....
Eene andere bedoeling heb ik eindelijk nog, die minder boosaardig is. Toen mijne topsy meende te sterven in dien nacht, bezwaarde het haar, dat hare ouders niets zouden

{==253==} {>>pagina-aanduiding<<}
weten van haar berouw en van haren dood. Ik vervul haren uitersten wil, met haar uiteinde te verhalen. Misschien zal in de groote wereldstad het neger-huisgezin wel zijn uit te vinden, al is er - naar 't schijnt - een valsche naam opgegeven. Misschien klopt onder 't zwarte vel een warm vader- en moederhart. Vader en moeder mijner topsy! zoo dit blad u in handen komt en de inhoud u wordt vertolkt, vloekt de blanken niet, die uw kind, naar ziel en ligchaam, hebben vermoord zoo veel in hen was. - Ik vrees dien vloek!...Zijt gij ook christenen, gij arme negerouders? Weest het beter, dan de christenen zelve. Gaat gij hun voor in 't gebed, dat u en ons ten zegen wezen zal: Vader, vergeef het hun! Zij weten niet, wat zij doen.

Naschrift.

Dit eenvoudig berigt, - meer een berigt dan een verhaal, en minst van alle eene novelle, - maakte ik voor 't eerst openbaar in het Tijdschrift Nederland, nu negen jaren geleden. Ik heb er niets aan willen veranderen, schoon enkele kleine bijzonderheden, bij voorbeeld de gelegenheid van 't ziekenhuis en de bepaling van den leeftijd van één en twintig jaren, eenige wijziging ondergaan hebben. Maar dit heeft voor 't moréle doel mijner vertelling geen 't minste belang.
Iets meer misschien, dat ik dit stukje in 't Engelsch liet vertalen en er bij herhaling over schreef naar Londen. 't Eenig antwoord, dat ik van daar kreeg, was dit: ‘Londen is een oceaan. Gij kunt er alles in verliezen, maar niets terug vinden!’
Intusschen heb ik, om toch iets van haar over te hou-
{==254==} {>>pagina-aanduiding<<}
den, eene buste van mijne topsy laten maken, of liever is die voor het Leidsche Museum gemaakt naar 't hoofd zelf, in gips afgegoten, en er ook mij een door mijn' vriend, Prof. j. van der hoeven, afgestaan. 't Is een mooi exemplaar van 't negerras, met een' onuitsprekelijk weemoedigen trek van 't lijden der verdrukten......Zij ziet mij telkens zoo weemoedig aan op mijne kamer, en 't wordt mij soms nog bitter bij de herinnering....Waarom heeft zij de zonden der christenen zoo lang, en de liefde in christus zoo kort mogen genieten?.....Maar neen! 't is goed, zoo als God 't beschikt heeft. Er was voor haar geene plaats op aarde. Onze philanthropie zou nog wel een plaatsje in 't een of ander gesticht voor haar betaald hebben, als hare ouders niet op te sporen waren; maar wie zou philanthroop genoeg zijn, om eene zwarte kamenier of kindermeid te nemen? Het zwart gebruikt men hoogstens voor statie in de paleizen der grooten, als 't brons en ebbenhout. En dan kan een zwarte knecht er alleen nog even meê door; maar verbeeldt u eens: eene negerin aan uw haar, aan uw kind, aan uw' middagpot!!
Wel u, gij kleine vreemde, dat ge naar een land zijt heen gegaan, waar geen kleur meer onderscheid tusschen menschen en menschen maakt, en er komen zullen van oosten en westen, die velen uit een christen land voorgaan in 't koningrijk Gods.


{==255==} {>>pagina-aanduiding<<}

IX.

De vondeling.

1.

Eene misdaad.

Het is guur en koud in de straten. De boomen druppen, de goten druppen, de lantarens druppen: de vlam zelfs schijnt vochtig te zijn; 't is eene van die fijne regenbuijen, die men eer regenwolken zou kunnen noemen, en waar tegen men zich niet met een regenscherm beschutten kan. De nachtwacht hult zich digter in zijn' mantel, en het naar huis keerende gezelschap, dat geene koets bekostigen kon, stapt stijf door. Alleen de dronkaard, die iederen avond, - als hij geld heeft ten minste! - bij het naar huis gaan de lantaarns schemeren ziet, bemerkt het niet eens.
Wat dwaalt daar onder het geboomte? - Eene schichtige vrouwengedaante. Zij schijnt het te gevoelen, dat ‘eene vrouw alleen’ verdacht is op dit uur. Juist komt een gezelschap losbollen, voor wie de nacht het vrolijkste gedeelte van den dag is, den hoek om. ‘Ha, liefje! schuil zoo niet weg!’ roept de een. - ‘Laat ons uw gezigtje eens zien; en maak dat pak open!’ valt een ander in: ‘Hebt gij zoo grooten buit opgedaan?’ - Maar terwijl daar

{==256==} {>>pagina-aanduiding<<}
een schelle vrouwenschreeuw opgaat, roept er een: ‘Jongens, 't is een kind!’ Doch reeds heeft zij zich wanhopend los gerukt; en met de gevoellooze opmerking, dat het ‘een raar avontuur is,’ dartelt de losbandige hoop verder, en - weet niet, dat hij de bittere naweeën van eigen levenskeuze heeft gezien: de bittere naweeën, waarvan al het gewigt op de arme verleide drukt, terwijl de verleider het van zich afschudt, en voort gaat met zijn geluk te zoeken in ongelukkigen te maken, tot hij eindelijk zich een' schat van toorn heeft opgegaârd tegen den dag der vergelding.
Waar heen toch, ongelukkige, waar heen met dien last? Wat trekt u naar de rijkste woningen der weelderige hofstad? Schuilt dáár ook, onder blinkend goud en schitterend genot, de vader van uw kind, die thans u verstoot en verschopt? Gaat gij den zondaar wekken uit zijn' slaap, of u ten minste aan hem wreken door bittere verwijtingen?
Schoorvoetend nadert zij een der breede bordessen. - Dáár vóór droomt een voerman, en ook zijne paarden droomen: beiden zijn het wachten gewoon. - Terwijl zij siddert aan al hare leden, glinstert op eens het oog der ongelukkige van een' ongedachten inval. Zij opent zachtkens het portier, terwijl nog altijd de voerman doorslaapt; met een' vluggen tred stapt zij er half in en weêr uit, en sluipt daarna achter de koets heen, om zich in de schaduw van het geboomte te verliezen: - nu is zij vrij; zij heeft haren last daarin achtergelaten!
‘Ik dacht daar waarlijk, dat ik mijn' kleinen herman hoorde!’ prevelt de voerman, terwijl hij zich de oogen uitwrijft: - want hij heeft een ziek kind te huis, en hij mag het toch niet oppassen of er bij waken; - maar te gelijk, terwijl hij met de hand over het voorhoofd strijkt, om den angstigen droom weg te vagen, gaan de prachtige

{==257==} {>>pagina-aanduiding<<}
deuren open. Zijne freule stapt daaruit en trippelt in het rijtuig, terwijl eene oudere dame volgt; maar deze deinst op eens terug en grijpt zich aan de leuning vast: want zij kan zich naauwelijks staande houden, omdat zij op eens het vlugge meisje in de armen vangt, die met den kreet: ‘Mon Dieu!’ uit het rijtuig terug springt.
Weldra is alles in opstand; de waskaarsen rukken aan; de geheele bedienden-stoet is op de been. Een knecht heeft eindelijk den moed, om het arme kind, dat toch dáár niet blijven kan en dat niemand schijnt te durven aanvatten, in den arm te nemen, en, na eenig overleg, zoo lang onder de porte cochère neder te leggen: - want het in huis te nemen, dat komt natuurlijk in geene aanmerking! - Een ander snelt intusschen naar de politie; de voerman wordt bitter beknord, in drie talen te gelijk, omdat hij niet wachten kan zonder slapen, den halven nacht; en Mijnheer de Baron, die intusschen de breede trappen is afgekomen, vraagt aan de dames excuus, zonder eigenlijk te weten waarvoor hij excuus vraagt. - Juist treedt de Jonker binnen met een' vriend, die hem te huis brengt, en die, het geval hoorende, hem in de ooren fluistert, ‘of 't ook een philippine is?’ Maar de Jonker veinst, het niet te hooren, en amuseert zich met de freule over het verrassend cadeau; en terwijl het arme schaap daar ligt en schreit achter de breede staldeuren, hebben de jonge lieden er een' dollen pret over.
O, gij Jonker, die de Chronique Scandaleuse van uw leven slechts hebt na te slaan, om op bladzijde zóóveel te vinden: ‘Eene moeder en een kind vermoord!’ - ja! meer dan vermoord, omdat de eer nog meer dan het leven is; - maar die nu nog den blinddoek voor oogen houdt en de hand op het schrift, tot de wrekende Nemesis komt; denkt gij er niet eens, niet één enkel oogenblik aan, dat het misschien uw kind zijn kan? Het kind,

{==258==} {>>pagina-aanduiding<<}
waarmede gij, buiten hun weten, den heer Baron grootvader hebt gemaakt, en de douarière tante en de freule nicht? Dat dit arme kind misschien het zelfde adellijke bloed, - als het ander bloed is ten minste! - door de aderen stroomt; en het schaap het toch niet helpen kan, dat daar vóór een jaar niet een priester of ambtenaar van den burgerlijken stand tegenover zijne ouders stond; dat de belofte niet vervuld werd, - de belofte, die werd gedaan om haar nooit te vervullen?
En de arme moeder nu? Zij was uitgegaan in die stemming, waarin de mensch tot alles in staat is, juist omdat hij zich niets heeft voorgenomen. Zij heeft gehandeld onder de magt van het oogenblik. Zij is weg gevlugt na de misdaad, maar ook in een ommezien terug gekeerd, veel begeeriger nog om het kind weder weg te stelen, dan straks om het te missen. Maar juist terwijl zij het portier nog eens nadert, is de deur open gegaan en alles in beweging; en nog eens vlugt zij weg, zoo ver zij kan, met de wanhoop in het hart en den dood voor oogen; - den dood, dien zij vrolijk zou in de armen snellen, wanneer er niet geschreven stond: En daarna het oordeel. - Tot nog toe meende zij, zoo ongelukkig mogelijk te zijn; maar nu eerst is er een ondoordringbaar rouwfloers over hare toekomst getrokken: want wat haar nog aan het leven bond, is verloren! Het is verloren; en toch, - dit geeft haar nog eenigen troost: - 't is ook gevonden; 't zal wel verzorgd worden, beter dan de moederliefde van eene eerlooze vrouw het kan.
‘Hei, deern! Is dat voorbij stormen! Laat mij dan ten minste eerst zien, of uwe papieren in orde zijn.’ - Zoo roept een oud gediende, die nu in de dienst der burgerij is overgegaan, en zorgt, dat ze veilig slapen kan. Maar reeds is de arme het bosch in, het heerlijke en schoone Haagsche bosch, maar dat, even als het paradijs van

{==259==} {>>pagina-aanduiding<<}
Eden, zijn schoon bezoedeld ziet door de zonde, en maar al te dikwijls zijne schaduwen leent tot vijgebladen der schaamte.
Eindelijk staat zij stil. Zonderling! Zij is hier met volle bewustzijn gekomen; zij struikelde over geen' boomstronk, zij miste geen pad; toch weet zij niet, dat zij hier is, en zij bedenkt zich nu eerst, dat dit de weg niet is naar huis. Maar waar is haar te huis ook? 't Is eene dier talrijke slaapsteden, die, met veel verdiende en onherstelbare ellende, toch ook menig maal het ware ongeluk herbergen; en waar het mededoogen soms nog een paar dagen verder strekt, dan de beurs der armen. Maar ten laatste, - de menschen moeten er toch ook van leven; en gij, die het hard vindt, dat zij een' zwerveling op straat zetten, tast liever in uwe beurs en geef de weinige centen, die een' arme huisdak bezorgen.
‘Maar juffer!’ zegt acht dagen later de waardin....'t Is weder eene andere: want zij is in haren angst al twee malen verhuisd. ‘Maar juffer! 't kan waarlijk niet langer zoo. Al drie dagen geef ik je nog een' kop koffij toe en ik heef nog geen' cent van je gezien. Ik geloof ook niet, ziel! dat je buiten dat kop koffij veel naar binnen gekregen hebt. Ik heef al eens naar eene dienst gehoord, in de buurt; maar het vertrouwen is niet groot onder het menschdom regtevoordig. Ze willen weten, zie je? waar je van daan bent en waar je gediend hebt; en dat lijk je maar niet te willen zeggen. Nu, daar zel wel reden voor zijn; een mensch kan een ongeluk hebben; maar als jij 't niet doet, dan zal ik naar den wijkmeester of armvader gaan, - van je relizie natuurlijk; want me dunkt, dat je katteliek bent,....aan dat kruis...’
Er ging eene rilling over de leden der ongelukkige, terwijl zij op dat kruis gewezen werd. Het was klein en het was weinig waard: dat had het in den hongersnood

{==260==} {>>pagina-aanduiding<<}
nog doen sparen; maar ook, zij kon het zelfs nù nog niet missen; want in hare familie was het van ouder tot ouder overgeleverd, als het palladium van haar geslacht. Aan moeders sterfbed had zij het ontvangen, en de plaats gegeven op hare borst, die het sedert niet verlaten had. Ach! toch had het haar niet behoed, toen zij daar trippelde in den modewinkel, en de heeren, met eene gemaakte boodschap, lispten van haar schoon en het genot van hare jeugd; toen zij dwaze geloofde, dat toch even goed een Jonker haar beminnen kon, als zij hem; dat er ten minste geen kwaad in stak, indien zij, - de eenzame weeze, wie niemand behalve hij belangstelling toonde! - eene enkele maal den arm nam van een hoffelijk jonkman, om toch ook eens al de heerlijkheden der hofstad te zien, en de zee en het Haagsche bosch....
Dat kruis had haar niet behoed! Toch hield zij het vast, als ware het nog het laatste anker, waaraan zij zich klemde, of misschien ook, eens klemmen zou: want nu durfde zij, nu kon zij er nog geen rust in vinden. Zij kon niet biechten en niet bidden. De wroeging knaagde haar nog meer dan de honger. Met een gesmoord: ‘Ik dank u, vrouw pietermans! Ik zal 't liever zelf gaan doen;’ ging zij weêr uit en dwaalde, zonder te weten waar heen, tot zij weder op eens in het midden stond van het Haagsche bosch. Was 't hare wroeging en hare misdaad, of was 't nog de nawerking harer liefde, die haar naar het eens zoo geliefde plekje getrokken had?....Van verre ziet zij het prachtige huis aan den boschkant; en toch is zij nog altijd te edel of te trotsch geweest, om er aan te schellen en den schuldige zijne misdaad te verwijten, of te vragen: ‘Herman! wat hebt gij met uw kind gedaan, en wat zal nu de moeder?’
Zij had geen' honger, de arme! of liever zij had te veel

{==261==} {>>pagina-aanduiding<<}
honger, om het te gevoelen. Zij leed nu en dan aan die hevige maagkrampen, die niet zelden in allerlei visioenen overgaan, waardoor de zwakke hersens nog meer worden gefolterd. Omzwervende tusschen het hoog geboomte, viel zij op eens in een' schaterenden lach uit, het geluk of het ongeluk van een' krankzinnige: - want wie zegt het ons, of er in dien lach vreugde is of smart? - De wroeging zweeg ten minste voor het oogenblik. Zij leefde in eene fantasie-wereld, waarin de beelden uit vroegere en helderder dagen hunne plaats gevonden hadden. Zoo stond zij daar weder in den maneschijn, aan den kant van den grooten vijver. Dáár, waar die zich kronkelt en de oevers elkander naderen, zag zij duidelijk aan de overzijde haren herman, met het kind op den arm. Hij tilde het hoog in de lucht, en met een' schaterenden lach riep hij haar toe: ‘Ik wil 't niet houden. Kunt gij vangen, liefje?...’ Dáár stort het schreijend wichtje in het water, en met een' gil van wanhoop springt ook de moeder in den vijver, en zinkt met haar fantasie-beeld in de diepte weg....

Veroordeel vrij de misdaad, lezer! wanneer de aanblik van een' vondeling u den aandoenlijken bijbeltekst in de gedachte brengt: Kan ook eene moeder haren zuigeling vergeten, dat zij zich niet ontferme over de vrucht van haren schoot? - Veroordeel de misdaad, maar veroordeel de misdadige niet al te zeer; de arme verlatene, die geen brood had voor haar kind, geen brood en geen' naam en geen' vader. Neen! wij willen niet de gemakkelijke zedeleer en de al te menschlievende tours der Fransche vondelinghuizen, die de misdaad aanmoedigen en uitlokken. De zonde moet zonde blijven; en wij prijzen hierin de wijsheid onzer wet en de bedachtzaamheid onzer politie, die in alle stilte voor het verlatene kind zorgt, terwijl zij in het openbaar der misdadige moeder straf bedreigt....

{==262==} {>>pagina-aanduiding<<}
Maar toch: die staat, zie toe, dat zij niet valle!...En hoe dan hij, die luchtig daar heen dartelt, nadat hij anderen zoo vreeselijk diep vallen deed?

2.

Eene alleenspraak.

Weder is het een dag als de vroeger beschrevene; maar thans bevinden wij ons binnen en hooren naauwelijks van den September-regen, die den overgang van den zomer in den herfst aankondigt, het doffe geschuifel langs de glazen, door het eentoonig droppelen der goten afgewisseld. Het tooneel is eene kleine, maar nette kamer in een groot en prachtig huis. Zij is hier, met andere, gebouwd tot verblijf voor een' afzonderlijken stand in de maatschappij, die een zeker eigenaardig karakter, eigene voorregten en eigene gebreken heeft; en - die mij dikwijls deed denken aan den vetten hofhond, door zijn' mageren kameraad uit de bosschen bezocht. De fabel is bekend. De wilde hond, door die gemakkelijke woning en de lekkere beten bekoord, meende al nederig een plaatsje te vragen op den hof, toen zijn oog viel op eene plek aan den hals van zijn' kameraad, waar de haren ietwat waren afgesleten en het vel geschaafd; en hij vroeg, wat dit was? Het was de groeve, die de ketting sedert jaar en dag in zijn harige huid gemaakt had. Op het gezigt daarvan, snelde de magere hond naar zijne bosschen terug......Zoo is 't wel eenigzins met den vrijen werkman en den heerenknecht. Terwijl de eerste vaak jaagt en zwoegt en zweet onder zijnen arbeid, is juist de ander bezig met te overleggen, hoe hij op de gemakkelijkste wijze zijn dagwerk verdeelen zal; wat lek-
{==263==} {>>pagina-aanduiding<<}
tuur hij zal kiezen, een roman of eene reisbeschrijving, terwijl hij wacht in de anti-chambre; ja! hij beklaagt zich bitter, wanneer hij een' zoo harden heer dient, dat hij niet ten minste éénen ochtend in de week vrij heeft voor de billard, waar hij deftig onder de zijnen den naam van zijn' meester draagt, en speelt als ‘baron die,’ wanneer dito graaf of jonkheer zijne partij uit heeft. En met dat alles toch, de werkman is ten minste onder de zijnen heer en meester. Hij heeft, al is 't dan ook bij vierkante voeten uitgemeten, een eigen thuis en haard en tafel,
eene eigene vrouw en kroost daar in 't rond; terwijl de ander uit de grootste weelde en de vetste keuken altijd een donker vooruitzigt heeft in eene wereld, waar voor hem geene eigene plaats, ten minste zeker bij lang na niet eene zoo goede plaats te vinden is.
Het schijnt dan ook wel, dat de eenige bewoner van ons kamertje, - die juist de liverei wat los gedaan heeft, maar ze toch niet durft uit te doen, omdat hij, als de dienstknechten in de gelijkenis, zijnen heer wacht in de eerste of tweede nachtwake; - het schijnt wel, dat de man niet al te gelukkig is. Hij zit voor een' netten lessenaar, waaruit hij eenige papieren genomen, en, met de gewone netheid van zijn vak, op de tafel gesorteerd heeft. Die ter linkerzijde schijnen al ietwat geel en de inkt rosachtig van kleur; hij heeft de hand onder het hoofd, en ziet langzaam, op de rei af, ze over. Juist baant een diepe zucht zich den weg uit zijne breede borst, als verruimd, nu hij de eenigzins knellende kleeding wat los gemaakt heeft. ‘Al weêr,’ zoo mompelt hij: ‘Al weêr de 21ste September; - mijn verjaardag, wanneer ik ten minste verjaren wil....Verjaardag! Ik wilde wel, dat ik nooit jarig was; dat ik den dag niet wist, dien ik niet vergeten kan, nu ik hem weet. Neen! liever nooit, nooit zóó jarig....Bittere bespotting van een' blijden geboortedag!’

{==264==} {>>pagina-aanduiding<<}

Nadat er eenige oogenblikken een onbeschrijfelijk bittere lach hem om de lippen gespeeld heeft, valt hij zich zelven op een weinig luider' toon in de rede: ‘Dwaze gewoonte toch, dat in mij zelf praten! Dikwijls lacht men er mij om uit in het vrolijke benedenhuis, en ik word boos, en men heeft toch gelijk: want het is dwaas, te midden der menschen alleen te zijn; en dat ben ik toch! Het is mij altijd, als zat en stond en ging ik in eene ruime zaal, waar alles spiegel is. Altijd en overal zie ik menschen, maar wanneer ik wel toezie, zie ik altijd weêr mij zelven, mij zelven alleen op de wereld. Wel nu dan! wat belet mij, met mij zelf te spreken, als het mij nu eens lucht en goed doet? Op zijn' verjaardag wordt men ten minste nog een enkele maal weêr kind. De jeugd is immers het ware leven; en het leven zelf, zou 't wel veel meer beduiden, dan eene herinnering, dan eene bespotting van de jeugd?
‘Ja, toen ik jong was!’ hier zwijgt de eenzame spreker; en schoon wij hem ook nu nog jong zouden noemen, toch staat hem een veel jeugdiger, een kindsche leeftijd voor den geest, die reeds een tiental en meer jaren achter hem ligt. Wat hij daarvan niet zegt, omdat het bijkans in woorden niet is uit te drukken, dat vult zijn opgetogen gelaat aan: als hij, in zijne verbeelding, nog eens speelt met de knapen van de buurt, of allerlei kleine streken uitvoert, en ze altijd weêr zelf 't eerst aan moeder komt vertellen; als hij den meester van den morgen tot den middag turkt, en 't hem toch ook weêr spijt, dat hij van den meester moet afscheid nemen; als hij zich zoo onbezorgd gelukkig gevoelt, en toch met drift zich voort spoedt, om al verder te gaan en hooger op te klimmen: ambtenaar te worden en aan het hof te komen.....En onder dat alles is er telkens één beeld, waartoe hij met weemoedig genot terug keert, terwijl hij ten laatste zachtkens lispelt: ‘Goede oude menschen! Men zegt, dat ik niet weet, wat

{==265==} {>>pagina-aanduiding<<}
het is, vader en moeder te hebben; en toch komt het mij altijd voor, dat ik het eens geweten heb; - ja stellig! tot zoo lang ik wist, dat ik ze niet had.’
‘Ja, daar is het!’ vervolgt hij op luchtiger' toon, terwijl hij een grof papier in de hand neemt, met de klimmende en dalende regels van het eerste jongensschrift beschreven: ‘Daar is het; eene formele uitdaging! Die dag is mij altijd nog als gisteren; neen! 't is gisteren zelf, en daar is nog maar één dag op gevolgd: want van dien dag af is de tijd stil gaan staan, even als de spoorwagen, waarvan de machine weigert. Gisteren dan, toen ik twaalf jaren oud was, - twaalf jaren zeker behalve de onzekere overmaat! - toen ik t'huis kwam van het gymnasium, en dat stoute cartel schreef aan een' jongen, die mij voor 't eerst, in de hitte van den strijd, bij mijn' waren naam had durven noemen: Vondeling!! - Vondeling? Neen! dat was ik toch niet; dat kon zoo niet zijn: ik had immers een' vader en moeder te huis? Ik zwoer, dat het zoo niet zijn kon; tot mijne goede moeder mij met tranen in de oogen vertelde, dat het wèl zoo was; dat het toch niet langer kon verborgen blijven, en het dus beter ware, dat zij 't mij zelve zeide; want de Fransche meester had mij uit medelijden nog liefterink genoemd; maar op het gymnasium moest ik bij mijn' regten naam worden ingeschreven, en die wees het van zelf uit. Toch zou vader er wel voor zorgen, dat ik binnen kort zijn' naam kreeg....Hij had er al lang van gesproken, maar was wat langzaam in zaken; alleen daarom zeker, omdat hij nooit zaken deed of gedaan had....Vader zou er wel voor zorgen en voor mijne toekomst ook, zeî moeder. Wat wist ik, twaalfjarige knaap, wat eene toekomst beduidt in de maatschappij? Ieder mensch had immers eene toekomst, iedere jongen bovenal; en een knappe jongen eene groote en beroemde en rijke toekomst? Dat woord hechtte bij mij

{==266==} {>>pagina-aanduiding<<}
niet; maar de naam, - och! had ik ten minste dien naam nog!’
‘‘Maar ik heb toch een' naam, moeder?’ Mij dunkt, ik hoor mij zelven nog die smartelijke vraag doen, op den toon van ezau, toen hij vroeg: ‘Vader! hebt gij dan maar éénen zegen?’ - ‘Maar ik heb toch een' naam?’ - ‘Wel zeker, kind lief! gij heet eigenlijk boschkant.’ - ‘Maar wie is die vader boschkant geweest? Ik heb nooit van hem gehoord, moeder!’ - Toen wischte de goede vrouw een' traan weg en antwoordde niet; maar zij nam mij aan de hand, en wandelde met mij naar de heerlijke dreven daar buiten, en toen zeide zij: ‘Hier, mijn jongen! die schoone boomen en die prachtige huizen, dat is immers de Boschkant? Hij is uw vader en uwe moeder....Of neen, uwe moeder kwam zeker uit een armer wijk, dat zij geen brood meer voor u had en u hier neder legde. De Boschkant is alleen uw peet geweest, mijn kind!’ - ‘Maar naar wien ben ik dan jakob genoemd, moeder? Mij dunkt, daar ik naar heet, die moest mijn peetoom wezen?’ - ‘Och ja, kind! dat gaat zoo op de beurt; en omdat er pas een vondeling hendrik genoemd was en een volgende karel heeten zou, was 't uwe beurt, om den naam van jakob te krijgen.’
‘Een naam van het letterbord, - tot familie de straat, - en anders niet! Niets, volstrekt niets anders: geheel alleen op de wereld! Wreede moeder, die daar niets van gevoeld hebt, toen gij op dezen eersten herfstdag mij smadelijk hebt weg geworpen, en de moederborst en de moederhand ongevoelig mij onttrokken! Waarom dan niet, - die weldaad bewijst men den jongen hond ten minste, die geene moeder hebben mag! - waarom mij niet in het water geworpen, als ik u toch niet aanging? Daar is water genoeg aan den Boschkant....Of zijt gij voor het schavot terug gedeinsd? Hebt gij berekend, dat het

{==267==} {>>pagina-aanduiding<<}
goedkooper is, naar de wet, een kind te vondeling te leggen, dan het te vermoorden?’
Weêr had het anders schoone gelaat die onbegrijpelijk bittere uitdrukking, niet van smart en aandoening, maar van weêrzin en menschenhaat aangenomen, tot hij de oogen opsloeg naar boven en zacht lispte: ‘Eert uwen vader en uwe moeder! Vergeef het mij, o God! dat ik dit niet deed, dat ik het niet doen kan. En toch, - wie weet, hoe ongelukkig zij geweest is! ‘Mozes was wel een vondeling, maar toch hield zijne moeder regt veel van hem;’ zoo leerde mij de goede oude jufvrouw, die mij het eerst iets leerde, en ik heb haar om dat verhaal nog lief in haar graf. Arme jochebed van onze rijke hofstad, gedrukt door de ellende der weelde, door de schande der verleiding misschien!...Daarom juist zie ik u soms in mijn' droom, en zou zoo gaarne u willen vinden bij het ontwaken; ik zou u willen vergeven, al was 't ook op uw graf, wat gij mij gedaan hebt: want gij hebt het niet geweten, moeder! neen, gij hebt het niet geweten, wat het is, een vondeling te zijn! Omdat ik bij u misschien van honger zou gestorven of door de schande zou gedrukt zijn geweest, hebt gij mij in uwe wanhoop weg gebragt.....Maar dan had ik immers eene moeder gehad, eene moeder en een' naam?...Och! had men mij maar, als andere vondelingen, uit het verpleeghuis op mijn zesde jaar naar de kolonie gebragt, naar de groote bergplaats van overschietende menschen en kinderen! Mij dunkt, daar te Veenhuizen zou ik broeders en zusters gehad hebben, schoon ik er dan ook geen' vader of moeder vond: nog meer verlaten, weg geworpen, gevonden kinderen. Waarom moesten juist die goede ouders hun eenig kind verloren hebben, en mij opnemen, om de ledige plaats aan te vullen in hun huis en in hun hart?
‘Maar zij konden 't ook niet weten, die goede men-
{==268==} {>>pagina-aanduiding<<}
schen! dat juist, terwijl zij altijd plannen maakten en altijd talmden, om de adoptie en het testament in orde te brengen, en zij mij nu daarmede meenden te verrassen op mijn' vijftienden jaardag; - zij konden 't niet weten, dat de wreede cholera bij ons de haven zou langs gaan, en huis aan huis inkeeren, en in weinige uren mij nog eens tot een' vondeling maken....Die wreede brief! Ja, hier heb ik hem nog; den brief van den notaris, die 't zoo natuurlijk vond, dat hij mij het huis uitzette, en zoo goed en genadig, dat hij er nog zes weken meê wachtte; zoo genadig vooral, dat hij mij ondertusschen tot bewaarder aanstelde, om een' gulden daags te verdienen, waar ik vijftien jaren kind geweest was; en dat hij mij zelfs later nog aan brood hielp....Brood! brood! dat is het eenige! Die dat heeft, hij heeft immers niet te klagen? Hij is niet arm en niet ongelukkig; en het zegt niets, of hij, met eene goede en zelfs wat te teedere opvoeding, op eens in den laagsten stand der maatschappij wordt ingeschoven, waar hij niet te huis is en nooit te huis raakt. Hij heeft zijn brood: wat wil men meer? De rijken kennen geen' anderen nood, dan hongersnood. 't Is genoeg, als men iemand voêrt; en dan vooral een' vondeling!
Ik ben ziek geworden, ziek van smart en van bitteren wrevel. O! het is niets, dunkt mij, om ziek te zijn, wanneer men op zijn eigen bed ligt, en eene moeder bij dat bed zit, en broeders en zusters waken en oppassen. Maar in het gasthuis te liggen, omdat men geen thuis heeft; krib aan krib, open voor het gezigt, de stervende naast den levende, de christen bij den heiden, de grijze bij het kind: - als een Museum van zieken, dat iederen morgen door den portier wordt open gezet en door de liefhebbers bezocht, om er iedere week wat uit op te ruimen en anderen tusschen te schuiven: - dat heet, ziek te zijn!
Nog zie ik hem, - toen ik daar pas het gasthuis

{==269==} {>>pagina-aanduiding<<}
uitwaggelde en op den hoek van eene straat stil stond, omdat ik alle straten en grachten en pleinen vrij had, en het niemand schelen kon, waar ik heen ging: - nog zie ik hem vóór mij, dien langen trein, twee aan twee, van de weeskinderen, die ik altijd met ieder ander beklaagd had, en die ik nu zoo hoogst gelukkig vond, omdat ze weezen waren! Want zij konden hun' vader en moeder noemen; ze konden ten minste dooden beweenen; zij hadden een' naam, eene familie in de maatschappij. Daarom mogten ze ook in dat groote kinderhuis wonen, waar de gemeente eene zoo goede moeder is; maar onechte kinderen en vondelingen en al zulk tuig, wie zou ze opnemen in een ordentelijk kinderhuis!?
Wat ik later bittere tranen geschreid heb achter de billard, onder het eentoonig: “vier om zes!” en “zes om zeven!” En dan altijd weder die vraag, als iemand mij eens een' aardigen jongen vond, omdat ik goed Fransch en een mondvol Engelsch sprak: - de vraag, wie mijne ouders waren en waar ik thuis was; en altijd weder dat verachtelijk medelijden, als de kastelein mompelde, dat men beter deed met dit niet te vragen....
“Daar heb ik 't nog!” ging hij na eenig zoeken voort: “het gelukkige hooge nommer. Vrij van de dienst! Vrij; - aan wie zou ik gaan zeggen, dat ik vrij was? Heen gaande hoorde ik nog eene moeder klagen: “Dat treft toch ongelukkig; mijn kind moet dienen, en daar heb je nu dien vondeling....”
Gij hadt gelijk, moeder. Napoleon heeft het wèl begrepen, toen hij, - zoo heeft men mij verteld, ten minste: - al die kinderen, van eene wreede moederborst af door de schuif naar binnen gestoken, voor de dienst bestemde. Het vondelinghuis levert goede fourrage voor het kanon; waarom ben ik ook geen soldaat geworden?
“En mijn belijdenis-boekje ook nog.” Hierbij nam hij

{==270==} {>>pagina-aanduiding<<}
een eenvoudig blaauw boekske, met zekeren eerbied, in de hand. “'t Was toch een plegtig oogenblik, die bevestiging. Ik hoor nog de toespraak van den leeraar over de vreugde van zoo vele ouders, zijn' troost aan arme weezen, zelfs een enkel zacht woord over slechte en onwaardige ouders; alleen mij bedacht hij niet, ik schoot over; vondelingen sprak hij niet aan: - zij behoorden er immers ook niet te wezen? - Men verdonkert ze en schuift ze weg; ze zijn levend dood!
Die bittere ondervinding heeft mij zelfs liegen geleerd, waar moeder liefterink anders zoo vreeselijk tegen was. Goed, dat Mijnheer de Baron geene schriftelijke bewijzen vroeg van mijne familie hoog in Gelderland. Het kan hem ook eigenlijk weinig schelen; of 't mogt zijn, dat hij voor den naam van zijn huis liefst geen' vondeling had; maar anders, ik ben voor den man weinig meer dan zijn jagthond, en zeker nog minder dan zijne schoone paarden.
Maar mijne emma toch, mijne lieve emma, waar ik bijna weder een te huis gevonden heb, bij hare moeder vooral; en toch weet ik niet, of ik wel goed gedaan heb met hare liefde te laten aangroeijen, tot die sterk genoeg wezen zou, om eene zoo verpletterende tijding te dragen; - te dragen, of daaronder te verkwijnen. Want wat zullen hare ouders er wel van zeggen? Nog van die strenge burgers uit den ouden tijd, zoo zedelijk en zoo hard, de vader vooral....Ik meende heden, op mijn' verjaardag, het geheim op te heffen; en toch heb ik er geen' moed toe gehad.’
Maar jakob boschkant staakte hier zijne alleenspraak: want hij zag op zijn horologie, dat het over elven was; en dit was de tijd, waarop zijn heer pleeg t'huis te komen: - wanneer hij ten minste t'huis kwam; en was dit zoo niet, dan kwam althans het rijtuig terug, en jakob kon zich onbezorgd te slapen leggen.

{==271==} {>>pagina-aanduiding<<}

Hij ging, met de kaars in de hand, naar beneden. In den breeden gang stond hij stil. ‘Hoor ik iets?’ mompelde hij nog eens bij zich zelven; en ja wel! in gindsche donkere kamer schemerde eene vrouwengedaante. Hij heeft ze al spoedig herkend en wil den arm om haar middel slaan, maar zij weert het af en jammert zachtkens: ‘Neen, jakob! laat mij, laat mij!’
‘En waarom zou ik u laten? Ik mag toch wel een' nachtkus vragen; hier, waar geen nijdige keukenprinses ons in den weg is?’
‘Neen, metje niet; en toch - metje wel!’ zuchtte zij: ‘Die booze slang!’
‘Wat dan? Ze heeft het toch niet aan de huishoudster verteld of aan den Baron? Mij dunkt, wij vrijen zoo zedig; - als ik het vrijen noemen mag.’
‘Neen, erger: aan mijn' vader. O, mijn vader, hij is zoo boos geweest; hij had al meer over u gedacht en moeder vooral, dat gij 't wel met mij meendet, en ik dacht, dat alles heel goed ging; maar van middag kom ik even t'huis, en hij stuift op, en zegt op een' harden toon, dat ik nooit weêr met u spreken mag en ook niet onder één dak blijven, omdat, omdat....’
‘Nu, zeg het dan toch!’ antwoordde jakob, verplet maar dood bedaard: ‘Omdat?’
‘Ik durf niet, ik durf niet, jakob....Mag ik?’
‘O ja, zeker; anders zeg ik 't zelf en dan klinkt het harder; ik wil mijn vonnis ten minste van uwe lippen hooren!’
‘Nu dan, omdat gij een onecht, gevonden kind zoudt zijn! Hij zwoer, dat hij nooit in der eeuwigheid u als zijn' zoon zou erkennen. En al was 't zoo, jakob! ik zou u toch even lief hebben, maar ik mag niet tegen mijn' vader opstaan. Ik moet deze dienst uit, en zoo spoedig mogelijk.’
Maar er was geen tijd tot verdere verklaring. Meer dan

{==272==} {>>pagina-aanduiding<<}
gewoon hard werd er gescheld. ‘Och!’ mompelde jakob: ‘Ik zal hem wel weêr naar bed moeten brengen; groote lui mogen alles doen; het slechtste leven is voor hen geene schande; en de kleinen dragen zelfs de zonden hunner vaderen!’
En ja, jakob moest hem naar bed dragen; maar niet zoo als hij meer malen gedaan had. Want eerst kwam er een vriend het rijtuig uit, toen de dokter, en toen werd door de knechts met moeite de Baron zelf de koets uit- en het huis ingedragen. De regterhand en het regterbeen hingen geheel levenloos; ook de mond was aan de regterzijde uitgezakt, en de pupil van het ééne oog onnatuurlijk groot, terwijl het andere scheen te zijn weg gekrompen. Maar men kon dit laatste, - een onfeilbaar teeken, dat door eene uitstorting van vocht de hersenen geraakt waren, - niet zien, zonder het ooglid met eenige moeite te openen, terwijl de zieke, zonder eenig bewustzijn, onder het dragen en te bed leggen, op een' onnatuurlijk harden toon doorsnorkte. Nadat de nog jeugdige rijke den zwijmelbeker van het genot ten bodem toe had ledig gedronken, had hem in een' half beschonken' staat eene beroerte getroffen.
Weldra hoorde jakob, onder het eentoonig gesnork door, den middernacht van zijn' verjaardag, en luisterde naar het een en naar het ander, in droef gepeins over het donkere begin en het donkere einde van zoo menig menschenleven. Hij bleef bij den kranke waken; en hij week, ook des daags, niet dan bij hooge noodzakelijkheid van het ziekbed. Zonderling was 't hem daarbij te moede. Het was, als of 't zijne schuld ware; als of de vloek, dien hij zoo dikwijls over de ongevoelige en ondankbare wereld had uitgesproken, als of de nijd, waarmede hij het schijnbare geluk van zijnen meester had bespied, nu in eens op dezen was neder gedaald en hem zoo zwaar had getroffen. En nu

{==273==} {>>pagina-aanduiding<<}
toch, nu zou hij wel gewenscht hebben, dat het niet zoo ware! Er was voor den eenzame, die bij zijne kameraden in het benedenhuis zich nooit regt te huis gevoelde, altijd nog iets eigens in geweest, wanneer zijn meester hem in eene bijzonder goede bui zijn' ‘trouwen jakob’ noemde. En thans vooral, nu hij ongelukkig was, gevoelde hij, - de driewerf ongelukkige! - dat er eene zekere betrekking tusschen hen bestond, hoe vreemd die ook wezen mogt.
Slechts een enkel uur verliet hij het ziekbed; het laatste, dat emma in het huis doorbragt, daar zij werkelijk, op sterk aanhouden van hare ouders, al ras zich elders verhuurd had. Na dat uur had hij niets meer te doen, dan te leven bij en voor zijnen heer. En als die weg was, wat dan? - Gevonden, weg geworpen, opgeraapt; hier heen gebragt door den grilligen stroom van zijn lot; en nu straks weder, als deze huishouding uit een ging en de gretige erfgenamen kwamen en deelden, de wijde wereld ingezonden; - en te gelijk uitgestooten uit het eenige huisgezin daar buiten, waar hij weder kind zou hebben kunnen worden; gescheiden van haar, die hij meer dan zijn leven lief had!...Wat bekommerde hij er zich over, wat er later van hem worden zou? - Hij was en bleef toch, telkens en overal weêr, een vondeling!

3.

Twee dooden, twee levenden.

Wij gaan van de eene ziekenkamer in de andere over. Het verschil evenwel is nog al groot. Van al dien toestel in het adellijke huis: - het weelderige ledekant, den rolstoel, het kamerschut en de overgordijnen, - vinden wij

{==274==} {>>pagina-aanduiding<<}
hier niets. 't Is eenvoudig het bekrompen achterkamertje in een tuinmanshuis; maar waar de toegang tot de frissche lucht, en, zoo de zieke er in staat toe is, de gelegenheid tot eene kleine wandeling, gemakkelijk het schoone uitzigt in het bosch en het nutteloos geworden rijtuig vergoeden. Er is niet veel weelde noodig, om ziek te zijn; en al drukt eigenlijk gebrek den zieke zwaar, de overvloed heeft voor hem ook weinig nut. De kranke is krank, overal; en wat hij, buiten de eerste benoodigdheden des levens, het meest behoeft, het zijn die kleine zorgvuldigheden der liefde, die voor goud niet te koopen zijn.
En deze althans schijnen hier niet te ontbreken. Een kleiner meisje, gewoon de zieke op te passen, en wier rond en vergenoegd gelaat reeds een half geneesmiddel is, wordt op dit oogenblik afgewisseld door hare oudere zuster, de ons reeds bekende emma. Want al is de gelijkenis van gelaatstrekken niet in het oog vallend, de eigenheid, die het knappe dienstmeisje hier in huis toont, en de sympathie van haar bezorgd gelaat met de lijdende trekken der kranke, doen ons al ras moeder en dochter herkennen. Het gesprek tusschen beiden bevestigt dit. Een en ander maal reeds heeft de half sluimerende emma aangezien, als of zij haar iets te zeggen had; toch kan 't nog niet om het drankje zijn: want te negen ure is er pas ingenomen, en de wijzer, zoo traag in de ziekenkamer, is nog niet aan de half tien genaderd; terwijl het eindeloos getik der oude hangklok met het eindeloos steunen der lijderes even langzaam en eentoonig voort gaat.
Ten laatste rigt zich de zieke een weinig op en zucht: ‘Lieve em! gij moest mij even verleggen. O, mijn hoofd!’ Bij dezen smartelijken kreet legt zij de vermagerde hand boven de oogen.
Emma hielp hare moeder en sprak weifelend: ‘'t Is niet beter van daag?’

{==275==} {>>pagina-aanduiding<<}

‘Neen, en 't zal ook wel niet beter worden. Mijn hoofd is zwaarder en pijnlijker, van jaar tot jaar en van dag tot dag; en dan die benaauwdheid aan het hart, die pijn op de borst; maar ik mag niet klagen....De dood zal ons die ruste schenken....’
‘Dies stappen wij met vreugd naar 't graf,’ vulde emma aan, daar de kranke scheen te aarzelen om voort te gaan. Ook nu wendde zij het moede hoofd af en snikte benaauwd.
‘Gij zijt immers niet bevreesd voor den dood, moeder?’
‘Kind! dat is op uwe jaren nog een zoo ligte vraag; het graf wordt donkerder, hoe digter men er bij komt.’
‘Maar moeder!’ hernam emma weder na eenige aarzeling: ‘Gij zijt immers roomsch? Wel hebben wij nooit veel van dit onderscheid gemerkt, maar gij gebruikt toch altijd uw kruis, en hebt er nooit over gesproken, om bij ons belijdenis te doen, waar vader ook niet voor was, meen ik. Als 't eens erger wierd, moeten wij dan niet om den pastoor zenden?’
‘Neen, kind!’ riep de zieke angstig: ‘O neen, als ik biecht, doe ik 't niet aan een' vreemde, en dan ook nu nog niet....En toch knelt 't mij het hart, en het martelt mijn arm hoofd.’
‘Moeder! ik heb u al meer op dien toon hooren spreken, en ik ben nu toch ook geen kind meer; 't is mij zelfs, of ik in de laatste weken veel ouder geworden ben: want voor 't eerst heb ik ook hartepijn gevoeld, die wel nooit over zal gaan; zoudt gij 't mij niet kunnen zeggen?’
‘Neen, neen!’ snikte de kranke angstig: ‘Daar zijn dingen, die men nooit aan zijne kinderen zeggen kan, al zijn ze ook lang geen kinderen meer. Bid voor mij, mijn kind! en kus mij nu goeden nacht: want gij moet in uwe nieuwe dienst niet te laat t'huis komen.’
Nadat emma nog eens het drankje had ingeschonken, kuste zij moeder met een' diepen zucht. Terwijl zij hierop

{==276==} {>>pagina-aanduiding<<}
haastig weg ging, ontdekte zij eerst haren vader, die in het kleine portaaltje bezig was, zijn gereedschap te bergen, en dus half in de kamer stond. Met een' haastigen groet verwijderde zij zich, en hij trad binnen.
Slaan wij den man eens naauwkeurig gade, terwijl hij op den gewonen toon zijn ‘genavond moeder!’ zegt en zich neder zet aan de tafel, waarop de jongere dochter het avondbrood heeft aangerigt.
De tuinman meijers is de type van dat talrijke en toch bijna geheel onopgemerkte gedeelte der bevolking van onze groote steden, dat onder alle afwisseling van mode en zeden, van heerschappij in kerk en staat, onveranderd het zeifde blijft, en dat van de beschaving en de weelde alleen een' kleinen uiterlijken zweem overneemt, juist zóó veel, als noodig is, om daarmede niet in onaangenaam contact te komen. Al droeg meijers niet meer zijn' breed gepanden bruigomsrok, en al was zijne voorkamer niet meer met de glimmende spaansche matjes belegd, geen karpet of net gesneden kleed had zijn' ouden en trouwen aard veranderd. Zijne vaste kleur teekende nog altijd eene vaste gezondheid, die hij zeker grootendeels aan zijn' kalmen en niet te zwaren arbeid, aan zijne voedzame en toch niet al te rijk bezette tafel te danken had. Een paar rimpels over het voorhoofd waren misschien alleen tegen de zon zamen. getrokken, misschien ook reeds door den ernst des levens daarin geplooid; maar zij ontnamen niets aan het opene van zijn gelaat. Alleen was er wel wat veel zekere huisvaderlijke strakheid op te zien, ook waar hij de liefkozingen zijner kinderen welwillend beantwoordde. Men kon het terstond gissen, dat zijn eerste woord als huisvader ook altijd zijn laatste was, en die woorden waren slechts ten deele de uitdrukking der denkbeelden van het oogenblik: want de ziel van meijers was als een muziek-instrument, waarvan men de toonen

{==277==} {>>pagina-aanduiding<<}
vooruit kan berekenen naar de toetsen, die men aanslaat. Zijn denken bestond, buiten enkele kleine aangelegenheden van den dag, uit vaste beginselen, meest in voorvaderlijke spreekwoorden zamen geperst: beginselen van gezond verstand, van ondervinding, van strenge zedelijkheid, maar waarin voor veranderde omstandigheden en voor de ingevingen van het hart wat weinig plaats was. Bij al wat hem nieuw voorkwam, zocht hij slechts naar den toets en hield dan steeds den zelfden toon aan. Wie eenmaal bij hem op goede gronden was veroordeeld, kon nooit meer op zijne vrijspraak hopen; maar wien hij ook eens de hand van vriendschap of zijn trouwe dienst had aangeboden, kon even zeker op hem rekenen. Voegt men hier nu bij, dat de familie meijers, hoe klein behuisd en matig bedeeld, bogen kon op zekeren burgeradel; dat zij reeds bijna eene eeuw lang diende in het zelfde adellijke geslacht, en dus den maneschijn genoot hunner edele geboorte; - wie verwondert zich nog, dat de reeds vooruit goedgekeurde keuze van zijne dochter bij hem op eens vernietigd was door het woord vondeling? Eene dochter en klein-dochter en achter-kleinkind uit een geslacht, waar nooit een smet op gekleefd had, verloofd met een onecht kind, met een' vondeling!? - Afgedaan! - Emma wist al te goed, wat dit beduidde; zij wist, indien zij ook al haren zin durfde doorzetten, dat een vadervloek hare huwelijksgift wezen zou en haar volgen tot in het graf; en juist de onbepaalde achting voor haren streng zedelijken vader maakte, dat zij geen oogenblik in hare beslissing weifelde.
Zie daar het beeld van den echt Hollandschen burgerman, nog even verre verwijderd van het ongeloof en de losse zeden, die de maatschappij, onzer groote steden vooral, verpest hebben, als van de philanthropie, die hare wonden zoekt te heelen; in zijn geloof een streng belij-
{==278==} {>>pagina-aanduiding<<}
der van de genade-leer, in de praktijk een getrouw dienaar der wet; niet geheel zoo als wij hem wenschen zouden, maar toch zóó, dat wij wel velen, zeer velen, liever zoo zouden wenschen dan anders.
Maar ééns in zijn leven, - en ik geloof, dat hij zelf 't zich nog maar nooit heeft kunnen begrijpen: - maar ééns in zijn leven is vader meijers van zijne beginselen afgeweken: door eene roomsche vrouw te nemen! Maar de omstandigheden hadden ook zoo zonderling daartoe geleid, dat hij begreep, de hemel zelf had hem, als bij uitzondering, die vrijheid gegeven. En toen hij eens gehuwd was, had hij wel niet ongaarne gezien, dat zijne vrouw meer naar den ouden huisbijbel luisterde dan naar haren pastoor; maar even streng had hij zich ook onthouden van elke poging, om haar van geloofsbelijdenis tè doen veranderen. Een ieder, zoo zeide hij met de woorden, schoon niet in den geest van paulus: ieder blijve in den staat, waarin hij geroepen is (1 Kor. VII:20.) Met echt populaire verdraagzaamheid voegde hij er bij: Wij moeten toch allen voor éénen God verschijnen. En als zij nu elkander naar oud-burgerlijke gewoonte ‘vader’ en ‘moeder’ noemden; - al kwam de hartelijkheid van onzen tuinman niet zoo sterk en levendig uit, er kon toch niet ligt een vergenoegder en eensgezinder huisgezin gevonden worden, terwijl alleen de langdurige ziekelijkheid der vrouw daarover eene donkere schaduw wierp.
‘Gaat maar naar bed, kinderen! Ik zal wel bij moeder blijven.’ Zoo sprak meijers, juist klokke elf, tot het achter gebleven meisje en een' nog jeugdiger' knaap. En schoon hij die woorden, zonder eenige de minste variatie, bijna elken avond gebruikte, dit maal was er iets ongewoons, iets onvast en bevends bijna, in den gedempten toon, waarop hij ze uitsprak. Even ongewoon was die, waarop hij, als nu de kinderen in de rust waren, zijn

{==279==} {>>pagina-aanduiding<<}
gewoon: ‘Moeder! hoe gaat het nu?’ er op volgen liet. De vraag was er uit; en toch kon men hooren, dat de eigenlijke vraag er nog in was. De toestand was benaauwd genoeg voor een' man, die anders, al was 't dan ook wat langzaam, zich nooit meer dan eens bedacht of meer dan één besluit nam.
Maar nu bleef hij, met eene zonderlinge uitdrukking van 't gelaat en een' rimpel meer op het voorhoofd, nog voor het bed staan, en vroeg eindelijk, altijd nog aarzelend: ‘Moeder! ik heb u daar iets tegen emma hooren zeggen, en dat begrijp ik niet. Ik zie ook wel vooruit, dat de Heer u misschien welhaast zal opeischen. Voor mij zelf hecht ik er niets aan, of daar een pastoor of wie ook bij is. Want elk zal zijn eigen pak dragen, en Zoo de boom valt, blijft hij liggen. Maar toch, uw geloof brengt dat nu eenmaal zoo meê, en gij bidt toch altijd nog met uw kruis....’
Met eene kwalijk verholen minachting sprak hij het laatste woord uit. 't Is eene zonderlinge reactie van het bijgeloof, dat de oud-Hollandsche burger zoo bitter is tegen het kruis, daar hij zoo veel eerbied heeft voor den Gekruiste. Maar op de zieke had dit eene geheel andere uitwerking. Zoo als straks reeds, toen emma van dat kruis sprak, dat haar ook te bed altijd bijbleef, ging er eene siddering door hare leden; en ik geloof waarlijk, dat het taangéle gelaat nog bloosde.
‘Ik zou dat nog zoo niet zeggen,’ vervolgde de man, toen hij merkte, dat hij nog geen antwoord kreeg: ‘maar al lang heb ik gedacht, dat u iets drukte. Was het in de laatste weken alleen, ik zou denken, dat het die dwaze gril van emma was; maar vroeger zag ik het al. En straks hebt gij zelve gezegd, dat gij 't wildet en moest belijden, om gerust te sterven; maar niet aan den pastoor: - en aan wien dan?’

{==280==} {>>pagina-aanduiding<<}

Met de groote, uit het ingegroefde gelaat uitpuilende oogen, zag de zieke hem een oogenblik aan en lispte eindelijk: ‘Aan u; maar ik had willen wachten, tot ik dood was; ik had 't u willen schrijven, dat gij 't dan pas lezen zoudt; maar ik heb er nooit toe kunnen komen, en nu kan ik niet meer!’
‘Maar waarom dan eerst?’
‘Omdat ik weet, hoe gij denkt, vader! Ik weet, dat gij mij verachten zult, en dat kan ik niet verdragen....Misschien zoudt gij mij niet verachten in mijn graf.’
Verwonderd zag de man haar aan, en wist niet regt, wat hij zeggen of vragen zou; toestemmen kon hij niet, het tegendeel verzekeren even min. ‘Spreek op, moeder!’ zeide hij eindelijk langzaam.
‘Nu dan, ik zal spreken. Indien gij mij vloekt, zal ik het als mijne laatste boete dragen. Beter hier, dan hier namaals. 't Is mij nu al te zwaar geworden. Het is, of ik eerst in de laatste dagen al den last van zonde en ellende gevoel, dien ik....dien ik op mijn kind gelegd heb, als het nog leeft! Arme, arme vondeling!’
Met dit woord drukte zij het hoofd in de kussens. Meijers had alle moeite, om geen' kreet te slaken van verontwaardiging; om niet te vergeten, dat hij hier voor een ziek- en sterfbed zat. En geen wonder! De vrouw, bij wie hij alleen om hare reine en beminnelijke zeden, het verschil van geloof had over het hoofd gezien, - moeder van een onecht kind, van een' vondeling! Gelukkig won het 't mededoogen met hare uitgemagerde gestalte, en zag hij in de schuldige ook de boeteling; al kon hij zich nog niet zoo terstond verheffen tot het evangelisch standpunt: Haar is veel vergeven, omdat zij veel heeft lief gehad.
Nadat de kranke zich genoeg hersteld had, verhaalde zij, - met al de vastheid van eene vrouw, die eens be-
{==281==} {>>pagina-aanduiding<<}
sloten is, - eerst wat wij reeds weten, en vervolgde toen: ‘Na den val in het water en het zalige, helaas! helaas! ingebeeld zalige gevoel van nu liever met mijn kind te sterven, ontwaakte ik eerst in eene der zalen van het ziekenhuis, waar ik reeds een' ganschen dag en nacht met liefde was verpleegd. Mijn waanzin was geweken; de honger alleen kwelde mij nog, en na wat gebruikt te hebben, verzonk ik weldra weder in sluimering en magteloosheid. Toen ik langzaam herstelde, hield men mij, arme verlatene, nog wat uit medelijden. Toen was het, dat ik door uwe nicht, mijne medelijdende oppasseres, u als huishoudster werd aanbevolen. En later, - och! kunt gij 't mij vergeven, dat ik u niet gezegd heb: “Bezoedel uw' eerlijken naam niet, door eene onteerde vrouw te nemen?” - De wijde wereld, waarin die verklaring mij zou terug geworpen hebben, was zoo vol gevaar en jammer voor mij, en mijne schande was toch alleen mijn geheim. Wat angsten ik naderhand daarvoor heb uitgestaan! Zeker heeft onze afgelegen woning mij geholpen, om het geheim te bewaren; maar daardoor kon ik ook naar mijn kind geen onderzoek doen. Om dit te doen, moest ik iemand vertrouwen. Ook wist ik, dat het niet zonder gevaar was; en dat de wet de moeder straft, terwijl zij haar haar kind terug geeft. Hierdoor geschandvlekt, had ik bij u immers niet kunnen blijven? Honderd maal, in mijne zielsangst, heb ik in beraad gestaan, om u alles in vertrouwen mede te deelen; maar ik kende uwe onwrikbare zedelijkheid, en telkens weder bezweek ik voor de schaamte. Eens hoorde ik bij toeval, dat een kind, omstreeks dien zelfden tijd in een' stal gevonden, bij knappe burgers besteld was, en hoopte, dat het mijn kind zijn zou; schoon het toch eigenlijk niet wezen kon: want ik wist nog al te wel, waar ik het had neêr gelegd. Een ander herkenningsteeken

{==282==} {>>pagina-aanduiding<<}
had ik niet: want God weet het, ik ging niet uit met het oogmerk, om mijn kind te vondeling te leggen. 't Was in zekeren boozen waanzin, dat ik dit uiterste middel aangreep; of liever, het greep mij aan; het was mij te sterk; en toch gevoelde ik en gevoel het nu nog veel meer, hoe groot mijne zonde was. Maar de hemel is regtvaardig. Juist bij den zelfden Baron moest een vondeling dienen, en tot zijn ongeluk mij een spiegel zijn van mijn rampzalig kind! Och, vergeef 't mij nu; vergeef 't mij ten minste, eer ik sterf! Veracht mij niet in mijn graf; en als gij nog eens iets te weten kunt komen van mijn arm kind, denk dan, dat hij het toch niet helpen kan.’
En onze tuinman nu? - Gij zoudt u bedriegen, lezer! als gij van hem eene hevige uitbarsting verwachttet, òf van toorn, òf van mededoogen. Dit zwijgen ten minste was reeds een bewijs, dat een zijner gewone toetsen niet aansloeg; dat het speeltuig van zijn gevoel ontstemd was. Hij kon dus niet meer zeggen dan: ‘Moeder! ga nu maar stil liggen. Wij zullen daar wel eens nader over praten; gij zoudt u nu al te moê maken.’
Ook in de eerste dagen merkte men niets bijzonders in hem op, dan dat hij weinig met de zieke alleen was, maar des te meer en zelfs buitengewoon hard werkte. 't Was of de kluiten, die hij stuk sloeg, en het onkruid, dat hij uit de paden schoffelde, het misgelden moesten. Het kost ook wat, als men beginselen verzetten moet, die sedert bijna vijftig jaren niet van hunne plaats geweest zijn!...En of ze nog wel verzet waren? Er was ten minste nog een sterke hefboom noodig.
‘Moeder!’ zoo begon hij eene maand later, terwijl hij 's avonds laat aan het ziekbed zat, en nadat hij met meer zorg dan anders emma had uitgelaten.
‘Wat is 't, vader?’

{==283==} {>>pagina-aanduiding<<}

‘Wel ik vind, dat emma zoo vervalt. De dokter zeî ook, dat hij in dien hoest geen' zin had.’
‘Dat begrijp ik wel; o ja! ik begrijp 't wel!’ sprak de kranke half in zich zelve: ‘Ik weet, wat het is, als daar een worm aan het hart knaagt, en het hoofd elken dag zwaarder en de borst elken dag benaauwder wordt....O, 't is een smartelijke dood, van verdriet te sterven!’
‘Maar,’ hernam meijers....Lang had hij zich bedacht, en toch kon 't er naauwelijks uit: ‘Maar als 't nu alleen om dien jongen was, dien vondeling....’
Bij den verachtelijken toon, waarop dit laatste woord werd uitgesproken, beproefde het gelaat der zieke weder, of 't nog kleuren kon. Daarop staarden hare groote blaauwe oogen meijers onbewegelijk aan.
‘Misschien was 't niet kwaad, zonder hem juist nog hoop te geven, dien jongen te gebruiken, om dat andere kind op te sporen; - als 't uw leven ten minste nog redden kan....Ik weet er niemand beter voor: want gelijk zoekt gelijk....Veel, heel veel zal 't mij kosten; maar wij behoeven hem ook niet te zeggen, dat het zoo,...zóó na in de betrekking is.’
‘Mijn leven, meijers? Neen; maar een ander leven, waar meer aan verbeurd is. En toch, ook ik zou rustiger kunnen sterven misschien; en dat te meer als ik wist, dat mijne emma gelukkig was.’
‘Nu, dan spreken wij er niet meer van.’ - Onze tuinman stond op; hij was in zijn leven, ten minste zeker nadat hij eene roomsche vrouw getrouwd had, nog zoo knorrig niet op zich zelven geweest.
En hoe 't nu kwam, dat drie dagen later jakob boschkant op den zelfden stoel zat; en hoe, bij toeval natuurlijk, emma op het eigen uur binnen kwam; en hoe meijers, met een gelaat, dat zijne woorden tegen sprak, begon te stamelen van ‘een' vondeling, waar een zijner vrienden

{==284==} {>>pagina-aanduiding<<}
belang bij had,’ zonder dat hij eigenlijk nog wist, wat en hoe hij vragen zou; - dit alles had zoo iets aan zich, waaruit men terstond kon opmaken, dat het eigenlijke onderwerp van het gesprek niet dat gene was, waarover gesproken werd.
Jakob gevoelde dat, en zeide tot zich zelven: ‘Nu of nooit!’ Hij begon dan met te bekennen, - zoo als men trouwens toch reeds wist, - dat ook hij een vondeling was; met het verhaal van zijn ongelukkig lot, zijne opvoeding en zijne teleurstelling; eindelijk zijne eenige hoop, om een huisgezin te vinden, waarin hij weder kind worden zou, en een ander huisgezin, waarvan hij eens vader zou kunnen zijn.
‘En zijt gij nooit in de gelegenheid geweest,’ vroeg emma blozend: ‘om uwe afkomst te ontdekken? Was er dan in 't minst geen kenteeken?’
‘Volstrekt niet; mijne eerste kleêrtjes zelfs hebben mijne pleegouders, denkelijk uit zekere jaloersche vrees, weg gemaakt; alleen heb ik altijd gehoord, dat ik aan den boschkant gevonden was, in of bij een' stal, en werd die dag van kind af als mijn naamdag gevierd. Maar nu hoorde ik, juist deze week, van onzen ouden stalknecht een verhaal, dat mij bijzonder belang inboezemde. Er moet eens bij den vader van onzen Baron een kind in het rijtuig gelegd zijn; men wilde dit voor de politie niet weten, en gaf dus op, dat het aan de staldeur gevonden was. Ik heb hierop verder navraag gedaan; en, - zonderling! - 't kan niet anders zijn!....Dat ik ook juist bij den zelfden Baron ringersma komen moest, waar ik op dien noodlottigen 21sten September werd neder gelegd....’
‘Den 21sten September! O, mijn kind, mijn zoon!’ riep de zieke uit, met meer kracht, dan men van haar zou verwacht hebben. Maar nu ook was die kracht uitgeput; zij zonk in hare kussens weg; toen fluisterde zij:

{==285==} {>>pagina-aanduiding<<}
‘Kus mij, jakob! den kus der vergiffenis; gij kunt immers eene diep ongelukkige moeder wel vergeven? Ik heb er zwaar voor geboet.’
‘Moeder, vader, zuster!’ gilde jakob uit....Zuster?...Bij het laatste woord ging er een vreeselijk licht voor hem op; en de hoogste vreugde, waarnaar hij gansch zijn leven gehijgd had, loste zich op in de hoogste smart. Hij had al de ellende van vondeling te zijn overwogen, maar dit ééne nog nooit; wel de smart van nergens een bloedverwant te vinden, maar niet het gevaar om die overal onwetend te kunnen aantreffen; om vader of broeder te kunnen dooden in den krijg of ongelukkig te maken in de maatschappij, om met zijne eigene zuster een bloedschendig huwelijk aan te gaan!
‘Zuster, zuster!’ herhaalde hij somber, terwijl hij emma de hand gaf, maar het gelaat afwendde.
De kranke had echter, onder al hare smart en vreugde, de gevatheid eener vrouw, waar het de gevoelens van het hart betreft, niet verloren. ‘Stel u gerust, jakob!’ zeide zij op een' zachten toon: ‘uwe zuster is emma niet. - Neen, emma!’ voegde zij er bij, terwijl deze verschrikt opzag: ‘gij zijt mijn kind niet; gij hebt eene moeder in het graf, die beter was dan ik. Ik volgde haar op, toen uwe geboorte haar het leven had gekost; ik had u zoo innig lief, in de plaats van mijn weg geworpen kind, omdat ook uw vader mij lief had. Wij verhuisden kort daarop; en vader wilde niet, dat er ooit onderscheid tusschen onze kinderen wezen zou. En nu, ziet gij? nu zal vader er toch niet meer tegen zijn, dat ook mijn zoon u bemint?’
Vader meijers sprak niet, hij knikte alleen; hij had nog een' laatsten tegenstand te overwinnen, of liever, eene transactie te sluiten: want hij was en bleef te zwak of te sterk, zoo men wil, om de verachting der wereld te

{==286==} {>>pagina-aanduiding<<}
dragen, de openlijke smet op zijn eerlijk huis. Hij gaf dus alleen zijne toestemming onder de voorwaarde, dat de verdichte familie in Gelderland zou blijven bestaan; dat het geheim van jakobs betrekking op zijne vrouw met haar in het graf zou dalen; dat het huwelijk zelfs in den vreemde zou gesloten worden, en de jonge lieden zich eenigen tijd elders neêr zetten. Maar wat ging dit alles der bijna stervende aan? En wat stoorde het 't namelooze geluk van jakob en zijne geliefde zuster, die toch zijne zuster niet was?
Eindelijk woog den vondeling nog iets anders op het hart. ‘Maar mijn vader dan, mijn vader?’ fluisterde hij aarzelend, over het ziekbed heen: ‘Zal ik hem nooit vader mogen noemen?’
‘Neen, o neen!’ sprak met angst de doodkranke: ‘Had hij er gevoel voor gehad, hij zou gemakkelijk u hebben kunnen uitvinden. 't Is ook eene al te twijfelachtige eer, om het onechte kind van een' Baron te zijn! De wereld en het adellijke geslacht, en de man zelf denkelijk ook nog, zij zouden maar denken, dat het ons om zijn geld te doen was. Wees gij hem een zoon, mijn kind! maar verg niet, dat hij u een vader zij.’

En het geschiedde alzoo. Jakob bewaakte den verlamden en verzwakten met die onbetaalbare trouw, zoo zelden te vinden onder de vele bedienden van den rijke, die nooit voor iemand anders dan voor zich zelven geleefd heeft. En toen het nu weder de 21ste September was, maar dit maal de maan kalm en helder door de glazen scheen; - toen aan den laten avond de kleur van den lijder plotseling verschoot, en jakob onwillekeurig uitriep: ‘Vader, mijn vader! O zegen mij, eer gij sterft, mijn vader!’ - was het inbeelding, dat de kranke hem nog de hand op het hoofd poogde te leggen en onverstaan-
{==287==} {>>pagina-aanduiding<<}
baar stamelde: ‘God zegene u, mijn trouwe jongen!’ O, als het inbeelding was, laat haar ongeschonden. Liefde en trouw en godsvrucht verstaan zoo gaarne regt veel uit de afgebroken klanken van den stervende.

Bij deze laatste tijding had ook de moeder lang genoeg geleefd. Haar zegen viel niet te betwijfelen, en hij werd vervuld in de twee levenden van het jongere geslacht; terwijl ook meijers ten laatste toch de regte toetsen gevonden had, om het gebeurde met zijn gevoel in harmonie te brengen. Want hij sprak bij de stille bruiloft: ‘Eind goed, alles goed.’ Daarop nam hij zijn' hoed af, en voegde er bij: ‘De mensch wikt; God beschikt!’ - En jakob? Gelukkiger, dan zijn vader of moeder immer geweest waren, bleef het hem alleen smartelijk, dat hij slechts in den naam zijner vrouw den pelgrimstogt doen kon naar moeders graf, en alleen ter sluik dien naar het schoone Eik-en-Duin, waar nu voor altijd de familie-kelder gesloten was van den huize ringersma.

Naschrift.

Ik heb niets meer te verhalen, en toch weegt mij nog iets op het hart en op de lippen.
Ik was eerst van voornemen, eene der vele ellenden van onze beschaafde maatschappij, in hare gansche diepte en uitgebreidheid, aan te wijzen. Ik wilde den lezer inleiden tot de vondelinghuizen in den vreemde, die vóór de menschelijkheid maar tegen de menschheid getuigen, en in onze stille armenzorg voor de vondelingen, die in mijne schatting veel hooger staat, ofschoon zij toch nooit den vloek kan opheffen, die op een geheel menschenleven

{==288==} {>>pagina-aanduiding<<}
drukt. Maar ik heb hiervan moeten afzien om de uitgebreidheid van die taak, en kan dus niet anders, dan nog met een enkel woord hun den weg wijzen, die na mij en grondiger dit onderwerp zullen behandelen.
Wat ik dan reeds in 't voorbij gaan gezegd heb, wil ik hier nog eens met nadruk herhalen. De vreeselijke vloek, op 't geheele leven van een' vondeling gelegd, wordt niet verzacht of opgeheven door de vondelinghuizen, die integendeel de misdaad der wanhoop op eene schrikbarende wijze doen toenemen, en de zeden zoo zeer verbasteren, dat de kindermoord, dien men er door voorkomen wil, er eer door toe- dan afneemt.
Terwijl ik aan anderen het betoog van dit laatste overlaat, wil ik tot het eerste nog eene kleine bijdrage leveren.
Nergens zijn de vondelinghuizen meer inheemsch, dan in Frankrijk, waar de mannen der revolutie voor zeventig jaren verklaarden, dat, al had eene vrouw de palen der zedelijkheid overschreden, zij toch in zoo verre zich verdienstelijk had gemaakt, dat ze 't vaderland eenen burger geschonken had. Dáár zijn dan ook de bekende tours - zoo ik mij niet vergis - uitgevonden: eenvoudig ramen, die op een spil draaijen, en dus zich weder sluiten, nadat het kind er is door gestoken. Het is dan ook in Erankrijk, dat deze gemakkelijke wijze, om zich van zijne kinderen te ontlasten, nog vele en zelfs geleerde en begaafde voorstanders vindt, zoodat er de zaak nog onlangs weder behandeld en onbeslist gebleven is. De Graaf de tourdonnet verdedigde haar in eene uitvoerige verhandeling (Revue Contemporaine, 15 Août 1856), als behoorende tot den geest der Roomsch Katholijke Kerk, die de schuld uitwischt en de schande bedekt; waartoe reeds vóór 13 eeuwen kribben (crêches) in 't voorportaal der kerken werden gesteld. Nadat intusschen, van 1784 tot 1833, het getal vondelingen ten laste van den staat, van 40,000

{==289==} {>>pagina-aanduiding<<}
tot 130,000 geklommen was, hebben de meeste der 141 vondelinghuizen (op 29 na) hunne tours òf gesloten, òf bewaakt, zoodat het getal weder beneden de 100,000 is gedaald.
En wat misschien veler bevreemding zal opwekken, ook ons vaderland heeft die Fransche zeden nagevolgd, en eerst door eene harde, zeer harde ondervinding ze afgeleerd. Belangrijke, en zeker voor menig een, even als voor mij, ongedachte bijdragen hiertoe levert de naauwkeurige geschiedenis van het voormalig Aalmoezeniers-Weeshuis, in het werk van n.s. calisch, De liefdadigheid te Amsterdam. Ofschoon oorspronkelijk alleen een kinderhuis voor hen, die niet weeshuis-eigen waren, werd dit gesticht meer en meer als vondelinghuis beschouwd, en bij toeneming zoo ruim bedacht, dat alleen in 't jaar 1817 het bijna ongeloofelijke getal van 855 vondelingen (behalve nog 245, wier ouders in 't gasthuis heetten te liggen!) werd opgenomen. Nu eindelijk moest men wel een' anderen weg inslaan. Door herstel der afzonderlijke politie voor 't Aalmoezeniers-Weeshuis (1819) werden, binnen drie jaren tijds, 1158 kinderen aan hunne ouders terug gegeven; ook de schrik voor eene opzending naar Veenhuizen deed het getal vondelingen gaande weg afnemen; en toen, dertig jaren later (1847), de prijs der levensmiddelen weder de zelfde ontzettende hoogte bereikte, werden er toch slechts 22 opgenomen. Dit alles sta hier, - al is het er misschien niet de beste plaats voor, - als eene waarschuwing tegen de al te sentimenteele philanthropie, waartoe weder onze eeuw overhelt.
En wanneer iemand nog twijfelen mogt, hij leze de waarlijk ontroerende statistiek van den heer beudeker, direkteur der Stads-bestedelingen te Amsterdam, in het reeds genoemde werk te vinden. Hij oordeele daarnaar, of die onmenschlievende philanthropie den kindermoord voor-
{==290==} {>>pagina-aanduiding<<}
kwam, of wel, de arme kinderen vermoordde. Want hij zal er in lezen, dat van de zeventig jongens bij voorbeeld, in 1830 te Amsterdam te vondeling gelegd en liefderijk verzorgd, in 1851 nog slechts tien in 't leven waren, waarvan niet meer dan vier hun eigen brood verdienden. Waar zóó de cijfers spreken, zijn geene woorden noodig.
Als eene kleine proeve, hoe veel de volksmeening van eer en schande afdoet, sta hier nog het volgende. Te Amsterdam, waar nog de overlevering van het oude vondelinghuis voort leeft, is men thans gedaald tot het minimum van 14 vondelingen 's jaars; en men meent, dat dit cijfer niet ligt nog lager dalen zal. Van 's Gravenhage daarentegen ligt de lijst van 1843-1855 voor mij: zij vermeldt slechts in al dien tijd 8 vondelingen en één verlaten kind. Zelfs het minimum van Amsterdam voor al die jaren aannemende, is nog de verhouding, de bevolking in aanmerking genomen, minstens als 1:7. Toch zal wel niemand beweren, dat in onze hofstad de zeden zeven maal beter zijn!
Wat eindelijk de wetgeving op dit feit betreft, het nog bij ons van kracht zijnde Code Pénal (Wetboek van strafregt) bedreigt allen, die een kind te vondeling leggen op eene eenzame plaats, of daartoe last gaven, met 6 maanden à 2 jaren gevangenis, en eene geldboete van 16 à 200 franken. Deze straf wordt meer dan verdubbeld tegen voogden en leermeesters; maar tot de helft terug gebragt, als het feit op eene niet eenzame plaats geschied is. Verwonding of dood, ten gevolge hiervan, maken de verlating strafbaarder. Het eigenlijk onttrekken van ouder- of moederzorg wordt dus niet, of althans niet het zwaarste gestraft. (Zie Art. 349-353.)
Het behoeft wel niet gezegd te worden, dat, bij berouwvolle opeisching, in den regel wel verpleegkosten worden terug gevraagd, (en niet eens altijd terug be-
{==291==} {>>pagina-aanduiding<<}
taald!) maar geene aangifte bij de regtbank gedaan. De liefde gaat ook hier boven de wet. Evenwel, de wet bestaat, en 't gezegde der boetvaardige: ‘dat de wet de moeder straft, terwijl zij haar haar kind terug geeft,’ blijft waarheid. Dit heeft mij zelf eens in groote moeijelijkheid gebragt, daar ik voor eene berouwvolle moeder bijna haar kind niet kon terug vragen, zonder het op 't zelfde oogenblik weder van zijne moeder te berooven.
En toch wensch ik dit niet anders, en geef het alleen als een bewijs te meer tegen het onstaatkundige en onchristelijke der vondelinghuizen, waardoor de wet aanmoedigt, wat zij straft. Door onze stille armenzorg wordt al het goede gedaan, dat men zich van die huizen voorstelt, en nog meer de schande bedekt, waardoor 't volk de misdaden der vaderen legt op de kinderen: - eene schande, die wel drukkend is voor wie ze treft, maar zonder welke misschien het volk de zonde nog minder tellen zou.

Vraagt nu iemand: ‘Waartoe dit alles?’ - Om te doen zien, dat geene dwaze teêrgevoeligheid, geen verzwakken van den band der openbare zedelijkheid, het middel zijn kan om eene misdaad te voorkomen of onschadelijk te maken, die strijdt tegen de natuur zelve, daar anders eene moeder haar' zuigeling niet vergeten zal, dat ze zich niet ontferme over de vrucht van haren schoot. Neen! maar door te wijzen op de ontzettende gevolgen van 't kwaad, moet de openbare zedelijkheid worden gesteund en versterkt, terwijl in 't geheim en ongemerkt de ontfermende liefde verder gaat dan de wet.
En wat nu mijne vertelling betreft, indien ik, na velerlei treurige ondervinding op dit uitgebreid gebied, wat dikwijls in de laatste jaren den sluijer ophief, die de Mystères onzer maatschappij bedekt, ik deed het hopend en biddend, dat mijn geschrijf in handen mogt komen

{==292==} {>>pagina-aanduiding<<}
niet alleen van de ligtzinnige en ijdele maagd, die lagchend dartelt aan den rand van eenen afgrond; maar ook en vooral ook in die van den jongeling of man, die nooit nog ernstig nadacht op de gevolgen zijner uitspattingen: - die lange jammerketen, aan ééne zonde gehecht! - Ik hoopte, dat ten minste één enkele, nog meer ligtzinnig en zwak dan slecht, zou bedenken, hoe het weg geworpen, verwaarloosd, ellendig opgewassen en ook zedelijk verbasterd kind, door schande gedrukt en tot eenzaamheid en menschenhaat gedoemd, een vreeselijke getuige zijn zal in 't gerigte; - dáár, waar de nacht van het verledene licht als de middagzon.


{==293==} {>>pagina-aanduiding<<}

Afdrukken van indrukken


{==294==} {>>pagina-aanduiding<<}

Het om en om wentelen van eene Kaleidoscoop, waarin voor den opmerkzame telkens wat anders te zien en wat nieuws te leeren is, kunnen wij daarbij ons leven, vooral ons gemoedsleven niet vergelijken? - Wèl hem, die het afdruksel bewaarde, eer de geringste wenteling der Kaleidoscoop het verlangde beeld vernietigde, om weder voor een ander plaats te maken.



TRYPHOSA.


{==295==} {>>pagina-aanduiding<<}

X.

Een spreekwoord

en

een droom.

(1835.)

Gelijk alles onder het onbestendig menschelijk geslacht aan de heerschappij der mode onderworpen is, zoo ook het gebied der letteren. Bij voorbeeld, er was een tijd, toen het algemeen in den smaak was letterkundig en wijsgeerig te droomen. De geachtste maandwerken droomden voor, en menig een droomde na, zoo veel men maar droomen kon. Dit is al weder uit de mode geweest, tot onlangs spoorwegen en stoommachines het op nieuw hebben opgewekt, en velen doen droomen van eenen tijd, als ijzeren staven de wereld zullen bedekken gelijk een spinneweb, en schoorsteenen de torens en molens vervangen. Nu, daar de oude mode weêr nieuw wordt, nu durf ik er dan voor uitkomen, lezer! Ik heb er mij ook eens toe gezet, en het is mij gelukt. Ik heb ook gedroomd. Laat mij het u mogen verhalen.
Ik bevond mij op weg. Wáár, dat is mijne zaak; ik wil u alleen zeggen, dat het in het jaar 1835 was, en op reis tusschen eene plaats, die ik weldra zou verlaten, na er eenige jaren met genoegen te hebben doorgebragt,

{==296==} {>>pagina-aanduiding<<}
en eene andere, waar ik mij zou neder zetten. Ik keerde van de laatste terug, en wandelde in den laten avond huiswaarts. Aan mijne vrouw bragt ik het berigt, dat onze nieuwe woning bijna geheel in orde was, en aan mijne kinderen menig klein geschenk, zoo veel mijne zakken konden laden. Ik was zonderling te moede. De verandering van tooneel in het menschelijke leven moge weinig bijzonders hebben voor hem, wiens aanzijn gelijkt naar een théatre de variétés, of eene chinesche-schimvertooning; - hij, die lang en rustig het eerste bedrijf voort speelde, zonder zich een tweede voor te stellen, ziet met weemoedig gevoel de oude schermen weg nemen, al zijn de nieuwe fraaijer. Duizend gedachtenbeelden dansten in zonderlinge verwarring voor mijnen geest. Eindelijk traden er eenige meer op den voorgrond, en een enkel behaalde ten laatste de overwinning.
‘Ik heb nu zoo vele jaren,’ zoo dacht ik: ‘hier lief en leed genoten; ik was een belangstellend, en zoo ik hoop nuttig burger. Zal ik ook eene gedachtenis nalaten, die in eere wordt gehouden? Zal men nog dikwijls aan mij denken, van mij spreken? O, hoe menig maal zullen mij de ooren tuiten! Mij dunkt, ik hoor het reeds.’ - En werkelijk snorde een gonzend geluid mij door de ooren. Was het de kille nachtlucht? of dreunde mijn eigen voetstap over den vasten grond mij in het oor? - Althans, ik kon mij van dit denkbeeld niet los scheuren, en begreep toch niet, wat een toevallig geluid in het oor voor betrekking hebben kan op de gesprekken onzer afwezige vrienden of vijanden.
Mijn lezer! wij zijn allen meer of min bijgeloovig, en tusschen droomen en bijgeloof is van ouds eene naanwe betrekking. Ik gevoelde dan, dat de verbeelding mij meester werd, en daar ik reeds lang eens had willen droomen, kneep ik de oogen zoo digt toe, als de veiligheid mijner

{==297==} {>>pagina-aanduiding<<}
nachtwandeling toeliet, en stapte zóó, geheel werktuigelijk, voort.
Langzamerhand veranderde nu voor mijn oog het landschap, dat ik bij starrenlicht slechts flaauw kon onderscheiden. De bouwlanden zonken weg in wier en moeras, de dijken verbreedden en verdeelden zich tot onregelmatige heuvelen. Wilg en ijp en linde voegden zich bij een tot digte bosschen. Alleen de eentoonige weg, regt voor mij uit, bleef de zelfde, en ik, die er op wandelde. Verre van mij schenen de schimmen der voorvaderen als uit den grond op te rijzen, in zonderlinge verwarring met enkele groepen mijner thans levende vrienden. Maar dezen weken terug, en het voorgeslacht scheen (naar de schoone voorstelling van ossian) mij in de verre wolken in nevelachtige gedaanten toe te wenken. Zij legden het witte hoofd neder op de zwarte waterbanken aan den gezigteinder, of hieven, nu eens dreigend, dan weder vriendelijk noodigend, de hand omhoog. Eindelijk rigtte één hunner zich op en trad nader bij. Weldra zag ik hem op den weg. Een oogenblik later stond hij vóór mij.
Het was een man van hoogen, maar krachtvollen ouderdom. Het zilveren haar golfde hem tot over de schouders, de spierwitte baard bedekte hem de borst; maar mannelijke kracht vonkelde hem in de oogen en eerwaarde goedheid zweefde hem om de lippen. Zijne kleeding was mij vreemd: een mantel hing hem om de schouders, van beestenvellen zaâmgesteld, en waaruit de naakte, nog gespierde arm zich liet zien, terwijl een vreemde zinnebeeldige band om de haren zijn eenig hoofddeksel uitmaakte; zijne voeten waren alleen van onderen door sandalen bedekt, en deze met snaren om de voeten vast gestrikt.
Onwillekeurig boog ik het hoofd en zeide: ‘Wees gegroet, mijn vader!’ en minzaam reikte de grijze mij de hand en sprak: ‘Ik heet u welkom, mijn zoon! in

{==298==} {>>pagina-aanduiding<<}
onze heilige bosschen!’ - Zoo gingen wij te zamen en begonnen een gesprek. Ik heb altijd eerbied voor de grijsheid gehad. Ik sprak daarom, om toch iets te zeggen, over zijne hooge jaren en het eerwaardige van den ouderdom: want een onwillekeurige schroom weêrhield mij, naar naam en stand van mijn' nieuwen reisgezel te vragen. En de oude man zeide: ‘Ja, mijn zoon! wel is de grijsheid beter dan de jeugd, en het oude beter dan het nieuwe. De onsterfelijke goden heiligen den mensch door de kroon der grijsheid, en zijne inzettingen door het mos, dat de eeuwen er op doen wassen.’
‘Ik geloof dit ook, vader!’ hernam ik: ‘Er zijn tegenwoordig vele menschen, die zeggen, - en ik geloof waarlijk, te regt! - dat onze vaderen het veel beter wisten dan wij, en dat al het oude moet terug keeren, zal het wèl zijn.’
‘Juist, mijn zoon! Zie mij aan: ik ben een priester van wodan, een wijze en bard der oude Batavieren, de eenig overgeblevene van een verloren geslacht; ik haat alle nieuwigheid in godsdienst en zeden, als de moordenaars, die mijn volk hebben uitgedelgd. Gij denkt wèl.’
Eenigzins verlegen zag ik hem aan; ik was in mijne eigene woorden gevangen; ik zou hem wel hebben willen weerspreken, om te zeggen, dat ik het zóó niet gemeend had, dat ik vooral in de godsdienst niet zoo ver wilde terug gaan. Maar toen ik hem aanzag, zweeg ik: want een heilige traan rolde uit zijn oog als op het graf zijns volks, en een heilig vuur schitterde er in, toen hij aldus vervolgde: ‘Wat zegt het koel, wijsgeerig redeneren uwer dagen tegen de wijsheid van den ouden tijd, toen wij in vrije zangen het verledene herdachten en de toekomst voorspelden; toen de goden nog omgingen met de menschen? Zie! ik wil u eene proeve geven van mijne ge-
{==299==} {>>pagina-aanduiding<<}
heime wetenschap: ik heb u in gepeins gevonden; zeg mij, waarover, en ik zal het u verklaren.’
Nu eerst kwam mij de gedachte te binnen, die mij straks zoo ernstig bezig hield. Het vreemde der ontmoeting had ze mij bijna doen vergeten. Ik sprak: ‘Eerwaarde vader! het was eene kleinigheid, een spreekwoord; naauwelijks durf ik het noemen, maar omdat ge het zoo wilt: ik dacht na en kon geene verklaring vinden, waarom het volksgeloof wil, dat, als het ons ruischt in de ooren, er juist goed of kwaad van ons gesproken wordt; maar het is beneden uwe wijsheid, hiervan te spreken.’
De grijze grimlachte om mijne verlegenheid. ‘Neen, mijn zoon! niets is den wijze te gering, eene spreuk vooral niet. Helaas! de zangen der barden zijn niet meer, maar de spreekwoorden in den mond des volks zijn nog verstrooide regels uit deze heilige liederen. Hoor dan den inhoud van het lied, waarvan deze spreuk de naklank is, gelijk de onverstaanbare echo eener welluidende rede.’
Van nu af volgt dan het verhaal, dat ik van den grijzen bard aanhoorde en u zoo naauwkeurig mogelijk terug geef.

Wanneer de volksstam der Batten, door vijandige geburen verjaagd, naar de lage gronden nabij den Rijnmond was gevlugt, en op de hooge terpen, die men had opgeworpen, zijne hutten vestigde, daalde wodan, de God der Germanen en Bataven, op aarde neder, om zijne kinderen in hunnen moeijelijken arbeid te bezoeken. Eerbiedig boog zich ons volk, toen zijne stem uit de wolken klonk, en zijn adem de bladeren deed ruischen, en de priesters offerden. Wodan was tevreden over zijne kin-
{==300==} {>>pagina-aanduiding<<}
deren, en liet door ons, zijne ingewijden, van uit de heilige bosschen aan het volk vragen, wat weldaad het van hem verlangde. Een' korten tijd overlegden de hoofden der huisgezinnen, en weldra kwamen eenige uit de oudsten tot ons, en bragten door onzen mond wodan deze bede over: ‘Ziet! wij zijn dikwijls overvallen en onverhoeds uitgeplunderd, en weten niet, wie in den omtrek dezer vreemde gronden ons wèl, en wie ons kwalijk gezind is. Wij kunnen ook tegen vijanden en verraders onder ons eigen volk moeijelijk ons hoeden, zwak en verstrooid als wij zijn. Geef ons, vader wodan! dat wij weten elken vijandigen aanslag, alle kwaad, dat van ons gesproken en tegen ons overlegd wordt; zoo wel als den goeden raad van vriend of bondgenoot!’ - En de godheid zeide: ‘Het is wèl. Vragen zij het morgen nog, zoo zal het hun geworden. Zegt hun alleenlijk, dat ik wel geef maar niet weder terug neem.’
Maar dit laatste bezwaarde niemand; met ongeduld verlangde men naar den dag van morgen; men was verheugd, voortaan veilig te zullen zijn voor verre vijanden en onwaardige naburen; men zou weten, - dit was ons toegezegd: - èn het goede, èn het kwade, dat van ieder gesproken werd.
De bede werd ander maal gedaan. De nacht bedekte ons daarop met zijnen heiligen nevel; zonderling was het den volgenden morgenstond gesteld in de legerplaats der Bataven. Naauwelijks stonden wij gereed, om ons gewone werk aan te vangen, of met schrik sprongen wij op. Onze ooren hadden het fijnste gehoor, het sterkste vermogen ontvangen, waardoor ieder duidelijk hoorde, wat van hem en zijn volk, al was het uren wijd, werd gesproken. Met schrik sprongen op eens de strijdbare mannen op. Zij hoorden eenen naburigen volksstam, die zich vroeger meer ten zuiden had neder gezet, overleggen, wat

{==301==} {>>pagina-aanduiding<<}
met deze Bataven te doen ware. Men noemde ze vlugtelingen en vagebonden, die misschien op roof waren uitgegaan; men overlegde, hoe hen te verjagen en hunne terpen te vernielen. Algemeene schrik verspreidde zich onder de menigte; maar alleen eene Bataafsche vrouw vreest eenen dag lang. De moed en verontwaardiging der mannen overwint alle vrees: het bloed kookte in de aderen; men verklaarde haastig den oorlog aan deze vijandige geburen, liever, dan door hen vernederd te worden.
Helaas! deze onberaden krijg, in toorn ondernomen, en die naderhand bleek, onnoodig geweest te zijn, kostte ons menigen dapperen krijger, door de spiesen der vijanden doorboord en op zijn wapenschild naar den houtstapel gedragen!
Maar ook onder ons volk zelf bleef het niet rustig. Een man, goedhartig maar driftig van aard, was des nachts van zijn leger opgevlogen en had zijn spies aangegrepen: want hij hoorde duidelijk zijnen nabuur, dien hij als zijn' vriend vertrouwd had, met minachting van hem spreken; hij snelt zijne hut uit en breekt die des nabuurs open, en eer deze zijne spies had gevat, was hij reeds doodelijk gewond. Zoo werd overal de nabuurschap eene bron van doodelijken haat, en de zamenwoning in de zelfde hut gevaarlijk. Ik zelf zag meer dan ééne vrouw, bij de goudgele lokken uit hare woning gesleurd, omdat de afwezige man hare stem tot den vreemden in de ooren gehoord had. En menig weerlooze bezocht ik in zijne hut, wegkrimpende van angst en des nachts honderd malen gewekt; omdat hij booze aanslagen hoorde en zich niet kon verdedigen.
Eene andere wrange vrucht der onbedachte bede heb ik zelf, helaas! bij mijn' besten vriend bijgewoond. Er was een achtbaar priester, seuto genaamd, de heul en toe-
{==302==} {>>pagina-aanduiding<<}
vlugt des volks, door ieder geroemd en geprezen, bescheiden, vriendelijk en verstandig; maar in weinige weken veranderde plotseling zijn aard, hij werd hooghartig en moeijelijker te genaken, hij duldde minder tegenspraak, hij wilde regeren in plaats van raden: ik, die hem als boezemvriend kende, doorzag die verandering; hij had, van dien dag af, waarop wodans belofte werd vervuld, zoo veel goeds van zich zelven gehoord door de fluisterende stem der afwezigen, dat hij, trotsch en heerschzuchtig geworden, niet meer de edele, zachtzinnige seuto was, en het nimmer meer geworden is.
Een jaar na den dag, waarop de bede was geschied, kwam wodan op nieuw op de aarde. Het volk, weg kwijnende in een somber, achterdochtig en zwijgend leven, bad ons, hem deze woorden te brengen in het binnenste der gewijde bosschen: ‘Vader der Bataven! uwe kinderen hooren te veel, en zij zijn ongelukkig. Neem, och neem uwe gave terug.’ - Maar wodan sprak: ‘Gij hebt het gewild; gij hebt meer willen hooren, dan 's hemels wijze beschikking voor u bestemd had. Gij weet nu, wat van u gezegd wordt. Ik herinner u nogmaals mijne woorden bij deze gave: ik geef wel, maar neem niet weder.’
Drie dagen en drie nachten lang bragten wij priesters, bewogen door de toenemende verwarring der maatschappij, waarvan ik u slechts enkele en geringe proeven heb verhaald, uitgelezene offers en vurige gebeden voor wodans aangezigt; op den vierden dag kwamen wij, tot onze groote vreugde, met deze zijne woorden tot de volksvergadering der Batten, geschaard rondom de hooge terp der oversten:
‘Zoo spreekt wodan: Mijn woord zal ik niet breken: wat ik gaf, neem ik niet weder. Maar ik heb mededoogen met uwe dwaasheid. Daarom heb ik den zachten wind van het zuiden gelast, als de stem van een' afwezigen

{==303==} {>>pagina-aanduiding<<}
vriend of vijand fluistert in uwe ooren, dat hij daarin suizend blaze, opdat gij wel een geluid hoort tot gedachtenis aan uwe dwaasheid, maar niet meer de woorden verstaat.’
En zie daar nu, mijn zoon! het geruisch, dat u somtijds door de ooren golft, als de harptoon van eenen u omzwevenden geest. Het is de lof of de blaam van afwezenden, waarvan de toonen onder het zelfde gegons bedolven liggen, even als onze verlatene hutten en die onzer vijanden slapen onder den zelfden vloed. Gij ziet, het spreekwoord is de half uitgewischte letter van het oude geschiedverhaal, de zwakke nagalm van het lied der Barden, die wodans zorge voor zijne kinderen bezongen.

Nog klonk mij de stem des grijsaards in de ooren, en ik meende reeds eene eerbiedige dankzegging te stamelen, toen een steen, waar tegen ik wandelende den voet stiet, mij wekte uit de afdwalingen mijner verbeelding. Ik zag voor mij uit, en mijne woonplaats lag daar in kalme rust verzonken. De huizen leunden zich zwijgend aan de groote korenschuren, en de toren wees onveranderlijk opwaarts, als wilde hij de gedachte bewaren: ‘Ook van hier ziet het oog des geloofs naar omhoog; God zorgt ook voor ons.’ Verre boven mij dekte het stargewelf de aarde, en de prachtige komeet van halley trok statig haar' lichtenden nevel door het eindelooze ruim. Zij stond daar als een wandelaar uit verdere hemelstreken, die, de onze bezoekende, meedoogend neer zag op de dwaasheden der menschenkinderen, hunne ijdelheid en hunne kwellingen, hunne oordeelen en hunne zorgen. Nu kwam het verschil mij veel kleiner voor, of ik op de eene aardkluit of op de andere neder zat, even ver van het

{==304==} {>>pagina-aanduiding<<}
gestarnte, even nabij den Vader der lichten; en minder belangrijk scheen het mij, wat men in eene andere cel van die bijenkorf over mij zou gonzen.

Ik heb nu reeds sedert jaren die stille woonplaats verlaten, maar ik heb ze niet vergeten. Ik geloof ook niet, dat men er mij vergeet. En zoo dikwijls het mij ruischt door de ooren, denk ik: ‘Men spreekt van mij en ik versta het niet: dank zij het zachte windgesuis, dat wodan den Bataven in de ooren blies.’





{==305==} {>>pagina-aanduiding<<}

XI.

Herstelling.

(1852.)

Iedere toestand van het leven heeft zijn eigenaardig karakter. Die daarin eens met bewustzijn heeft verkeerd, behoudt er de voorstelling van; maar die de ondervinding mist, hem ontbreekt die voorstelling ook. Hij kan er soms even goed over mede spreken, omdat hij van anderen wat opvangt, vooral algemeene termen en spreekwoorden: - een zoo aanzienlijk deel van onze vaderlandsche conversatie! - Maar als hij er zelf in wordt geplaatst, zie! dan is 't hem nog vreemd. Zóó had hij 't zich niet gedacht. Kaart en teekening en reisboek hadden hem den killen adem van den Noordpool nog niet doen gevoelen, of den verzengenden gloed der woestijn. Hij miste nog, wat menig kind of onbeschaafde boven hem voorhad: ‘Hier was hij nog nooit geweest.’
Zoo ook hoor ik menige spreuk, - als uit een register, bij regel zóó veel en zóó veel van 't gesprek, voorgelezen! - menige spreuk op ziekte en herstel, leven en dood. En dikwijls kan men aan den toon hooren, dat de spreuk geleend is, dat de ondervinding niet mede spreekt en de voorstelling 't woord niet bezielt. Ja, al is er veel wijsheid in en een rijkdom van troostgronden, - warmer en vertroostender komt ons het eenvoudig woord

{==306==} {>>pagina-aanduiding<<}
te gemoet: ‘Zoo was 't mij ook, toen ik krank was;’ of ‘toen ik daar stond bij een onvergetelijk sterfbed, bij een dierbaar graf!....’
Nu, als de ondervinding welsprekend maakt, had ik alle regt om op het nog witte blad te schrijven, dat ik ‘over de herstelling’ wat te zeggen had. Ook ik ben herstellende - reconvalescent is de kunstterm; - en als ik, met een zwakke stem en bevende hand, er iets over schrijf en spreek, - dat overigens misschien, als 't produkt van een zwak hoofd en een gedrukt gemoed, gansch niet welsprekend is! - dan zie ik in mijne verbeelding vrijmoedig den ruimen en verstrooiden kring mijner lezers rond, en vind ligt hier of daar eene voorspraak, op mijne vraag: ‘Zijt gij ook wel eens ziek, ernstig en lang ziek geweest?’
Ziek zijn: - zonderlinge, eigenaardige, in honderd en duizend vormen gewijzigde phase van het leven; maar altijd afwijkend van den gewonen vorm, van wat eigenlijk leven is of wezen moet. Hoe meer afwijkingen dan ook van de natuur, hoe meer ziekten: bij den mensch meer dan bij het dier, bij den beschaafde meer dan bij den wilde. De ziekte is eene wraak der beleedigde en gekwetste natuur, en tevens hare reddende hand: neêrdrukking, en toch ook overprikkeling; inzinking, en even zeer verhooging der levenskracht; slooping van het ligchaam soms, maar nog meer eene noodige vertimmering aan 't gekrenkte gebouw....En altijd een strijd, met verraderlijke stilte of hevig gedruisch, tusschen tallooze lijken in, of als een klinkend spiegelgevecht gestreden.
Hoe 't ons is in dien strijd? Dit hangt zeker veel van karakter en beginselen af, van onze morele kracht en ons godsdienstig geloof, maar toch ook, meer dan wij soms weten willen, van de ziekte zelve. Nooit zijn wij afhankelijker, dan als wij ziek zijn. Waar in den storm

{==307==} {>>pagina-aanduiding<<}
het schip door den afgrond aan de wolken wordt toegekaatst, hoe zou dáár de arme schepeling vast op de voeten staan, of zonder beven zich aan 't slingerend en krakend want vast klemmen?
Als de vrucht der ondervinding bij veelvuldig ziekenbezoek, heb ik mij van iedere in ons vaderland gewone ziekte eene zekere type gemaakt: één' zieke van dien aard, als monster voor allen. Ik deed dit, om niet onregtvaardig in mijn oordeel te zijn, en den zieke niet te laste te leggen, wat eigenlijk aan de ziekte te wijten is; en tevens, om gemakkelijker uit te vorschen, aan welke zijde er gehoor te wachten is, en wat troost, - soms harden en strengen troost! - de kranke verdragen kan. Naar dien maatstaf, hoe verschilt niet de stemming, bij kiespijn en tering; podagra en waterzucht; gal- of zenuwkoorts; - maar ook, terwijl veelal de ziel lijdelijk wordt verdoofd of geschokt, gejaagd of overprikkeld, naar den aard der kwaal, hoe krachtvol verheft zij zich soms ook weder in dien strijd, als zocht zij reeds de ketenen af te schudden, die haar boeijen aan 't stof....
Maar later eens een paar bladen uit mijn schetsboek. Nu zou ik uit mijne eigene ziekenkamer spreken, - om zoo te zeggen met den knop van de deur in de hand, en om mijn eben haëzer vlugtig op het blad te teekenen, vóór ik haar - die kamer - verlaat.
Is er veel ongelijkvormigs, ook in de zielsstemming, tusschen de eene en de andere ziekte; het herstel blijft zich in verschillende kranken meer gelijk. Het gevecht was onderscheiden, maar het bloedverlies is 't zelfde, en de genezing der wonden, waar ook toegebragt, gaat in de hoofdzaak den zelfden gang.

{==308==} {>>pagina-aanduiding<<}

't Is morgen. De zon rijst aan de kimmen, en haar licht dringt door reten en scheuren, in mijne eenzame ziekenkamer. Ik ontwaak; niet als in gezonde dagen, uit een' diepen slaap, zoodat ik eenigen tijd noodig heb tot de eerste sluitrede van descartes: Cogito, ergo sum. (‘Ik denk, daarom besta ik.’)....Och neen! De overgang tusschen waken en slapen, droomen en denken, is niet zoo groot bij den zwakke, nog half kranke, zoo als ik. Ik maak mij zelven wakker, zou ik bijna zeggen, en ik verheug mij in die morgenschemering. Want ik hijg naar licht, als het leven en de vreugde der natuur, het beeld van den eersten ochtendstond der schepping: toen God zeide: ‘Daar zij licht!’ en het licht was.
Om toch spoedig licht te zien, - die niet sterk is, moet slim zijn! - heb ik het zoo ingerigt, dat ik één der blinden kan open trekken, zonder op te staan. Nu dringen de zonnestralen, door het groen verzacht en getemperd, in mijn slaapvertrek. Met welgevallen rust mijn oog op het frissche loof der lindeboomen vóór mijn huis, waar het morgenwindje meê speelt, en waar tusschen de vogels dartelend zingen. Indien ik dan toch ziek worden moest, God dank, dat het tegen den zomer was!
O hoe veel beter dan in gezonde dagen, gaat mij nu die stille juichtoon af:

Mijn eerst gevoel zij dankbaarheid, 
Waarmeê 'k tot God genake, 
Daar 't morgenlicht zijn stralen spreidt 
En ik verkwikt ontwake. 
Tot Hem verheft zich hart en stem 
Voor zoo veel gunstbewijzen. 
Ik leef, beweeg me en ben in Hem: 
Zou ik mijn' God niet prijzen? 

Maar ook de ernstige bede volgt uit den diepsten grond des harten:

{==309==} {>>pagina-aanduiding<<}


Is voorbereiding 't groote doel 
Van dit kortstondig leven, 
Dat ik den prijs des tijds gevoel, 
Mij tot die taak gegeven. 
Och! dat ik vlijtig woekren leer 
Met de afgewogen uren: 
Het eens vervloogne keert niet weêr; 
Maar wat het wrocht, blijft duren. 

Ik leef. - ‘Nu ja! dat is natuurlijk!’ zegt menig gezonde: ‘Als ik dood was, kon ik niet opstaan!’ En hij fluit of neuriet: ‘Schep vreugde in 't leven!’ en hij gaat uit....
Ik leef! - Dat heeft dieper beteekenis en hooger waarde voor hem, die weder keert van de poorten des doods. Wat frissche levensstroom door de leden! Wat helder licht in de oogen! Hoe rustig wend ik mij om en rigt mij op, en vind in een stuk brood of beschuit - mijn vroeg ontbijt - al de geur en kracht, die gezonde honger aan de eenvoudigste spijzen geeft. Dat was zoo geheel anders voor weinige weken. Toen stak het zachte dons als een leger van doornen, en de laatste kracht werd ingespannen, om de pijnlijke leden daarop om en om te wentelen. Toen hijgde de benaauwde borst naar lucht, en toch gleed die frissche lucht als een ijsschots over de schouders. Toen was die keur van lekkernijen op de tafel een walg in mijn oog; ja, de vriendschappelijke toespraak scheen eene pijl in het oor, en het zonlicht drong als scherpe naalden in de oogen. En in plaats van een' gezonden slaap, zonk de afgestreden geest soms in eene doffe bedwelming, benaauwd en kort. De wereld der levenden werd met een' nevel omsluijerd, en toch was nog 't bewustzijn van te leven in dat van te lijden overgebleven; alleen de maat des tijds, de klokslag van 't leven, was voor een oogen-
{==310==} {>>pagina-aanduiding<<}
blik mij ontzonken. Maar slapen, maar een diepe slaap, zonder smart of onrust, zou toen sterven geweest zijn....
Indien ik eens gestorven ware? Als die ijzeren vuist had doorgetast en mij verstikt, die nevel nog verdikt ware en geheel nacht geworden, die magteloosheid geheele ontzinking, en die bedwelming de slaap, waaruit niemand hier beneden wakker wordt? - Zonderling, dat mij nu het denkbeeld: ‘Ik had kunnen sterven,’ veel helderder is, dan toen de gedachte: ‘Ik kan sterven.’ Ik was wel bij volle kennis; ik zag den dood wel, terwijl hij daar, aan 't benedeneind van mijn ziekeleger, gretig den strijd gade sloeg, of die hem ook buit zou opleveren; - maar ik leed te veel, om veel te vreezen; ik gevoelde te smartelijk, om diep door te denken; de dood stond misschien ook te digt voor mijne oogen, om hem goed te onderscheiden. Nu, onder 't heen gaan, zie ik hem duidelijk; zie! hij wendt zich nog eens om, en roept: ‘Gij hadt reeds lang dood kunnen zijn, bij mij en al die daar zwijgend rusten in mijn gebied....’
Dood!.....Als ik nu eens dood was? Hoe zou ik daar, zorgvuldig en teeder, op 't stroo zijn gelegd!....Want, Gode zij dank! ik liet dan eene liefhebbende gade en dierbare kinderen en menig' vriend na, en geen schatten, waar de gieren der hebzucht op azen bij zoo menig lijk...Hoe zouden daar die koude, vermagerde leden zich hebben uitgestrekt, en dat bleek gele gelaat voor 't eerst in langen tijd rust teekenen!....Zonderling, ondenkbaar denkbeeld: Ik een lijk, weg gedragen als ieder ander, gelijk met bedelaar en koning, met wie in mijn leven mijne betrekking mij reeds even zeer verbond. En dan op 't graf misschien nog een vriendenwoord, en zeker een warme traan. Maar in de maatschappij - och! maak mij niet diets, gij dwaze eigenliefde! dat er door mijnen dood eene ledige plaats zou overblijven; dat de wereld haar gedruisch

{==311==} {>>pagina-aanduiding<<}
zou staken, om op mijn graf zich treurend neêr te zetten. Één oogenblik schijnt een plotselinge schrik haar te doen sidderen, éénen dag treurt zij; - de gelederen sluiten zich weêr; de open plaats is niet meer te zien; er ontbreekt niets, allerminst levenskracht en levensvreugd, al zijn wij er niet meer: - wij worden zoo gemakkelijk gemist, en de graven zoo schaars bezocht, zoo zelden met een' weemoedigen blik verwaardigd, de graven, waar wij den eeuwigen slaap sluimeren in den stillen nacht des doods...Ook ik, zoo 't lot anders uit den beker ware gevallen in dien bangen nacht, op dien gevaarvollen dag....
Onder de menigte oude gedenkstukken, door onzen bijbel met een ongeschonden zegel van natuur en waarheid zorgvuldig bewaard, is er één, dat mij in deze dagen dikwijls voor den geest was: het gedenkschrift van hizkia's herstelling, Jes. XXXVIII: 9-20. Ik gevoel thans van ieder woord de kracht; neen! ik gevoel niet alleen, ik zie hem voor mij, den Oosterschen koning, van zijn' elpenbeenen of gouden troon plotseling op 't smartelijk ziekbed geworpen, aan de schitterendste vooruitzigten en ver uitgestrekte plannen door jesaja's doodvonnis ontrukt. Hoe kon hij later dien doodstrijd der ziele vergeten zijn?
Ik zal dan - dus sprak ik - heen treden naar des doodenrijks poorten,
Op den middag mijner dagen,
In den bloei mijner jaren weg gerukt!
Ik zal - dus sprak ik - jehova niet meer in zijnen tempel ontmoeten;
Jehova, - in 't land der levenden! -
Ik zal de menschen niet meer zien,
Onder de bewoners van 't schaduwrijk.
Mijn woonsteê wordt opgebroken als een herderstent,
Mijn levenswebbe afgesneden: -

{==312==} {>>pagina-aanduiding<<}

Één dag, één nacht nog:
Dan maakt Gij een einde van mij!

Zoo leeft de herstelde koning nog een oogenblik in 't zoo kort verledene; hij sluit het oog even, maar om 't met te meer vreugde te openen:

Wat zal ik nu zeggen?
Beloofd heeft Hij, en volbragt.
Nu ga ik weêr tempelwaarts!
Want het schimmenrijk looft U niet;
De dood roemt U niet;
Die in 't graf zonk, hoopt op uwe trouw niet meer.
Die leeft, die leeft, die prijze U!
De vader make 't den kinderen bekend!....

Maar neen! Hoe wij ons geheel en al verplaatsen kunnen in den toestand des herstelden konings, waar hij, met al den gloed van 't bloeijend Oosten, het leven stelt tegenover den dood; zoo ledig, zoo donker, als een enkele schaduw van dit leven, was ons de dood niet, ook toen hij daar vlak vóór ons stond. Door de nevelen van dat schaduwland henen, drong de lichtstraal der onsterfelijkheid. Van gene zij der graven wenkte ons christus toe, de Opgewekte uit de dooden; Hij, die 't leven en de onverderfelijkheid heeft aan het licht gebragt.
Daarom ontzonk ons ook met den doodstrijd de gedachte aan den dood niet; en de zelfde morgenstond, die ons toeroept: ‘Gij leeft!’ fluistert ons in: ‘Gij zult toch eenmaal sterven; en daarna...?’ Een' dag nader, herstellende! aan 't vernieuwde leven; en tevens, en met de zelfde schrede, een' dag nader aan uwen dood. Bereid dan uw huis! U is weêr de tijd er toe verlengd....

{==313==} {>>pagina-aanduiding<<}

Mijn vroege morgenwaak gaat weêr in eene zachte sluimering over. Het spelen der bladeren op den adem der morgenkoelte schemert mij voor 't luikend oog. Dat zacht groene, eenvormige blad neemt allerlei grillige gedaanten aan. Ongemerkt ben ik van mijn leger weg getooverd in 't fabelland der droomen. Maar 't zijn in den regel andere droomen dan in den voornacht. De beelden der magteloosheid hebben plaats gemaakt voor die der herinnering en der hoop. Bij een' eersten, vasteren en toch onrustigen slaap was ik door dieven overvallen in mijn slaapvertrek, en buiten staat om hulp te roepen; op de helling van een' steilen kleidijk hield ik mij met moeite aan eene struik vast, die weldra afknapte; door een onweêrstaanbare magt werd ik een' weg opgedreven, die hoe langs zoo smaller wierd, aan beide kanten met een doornheg omzoomd en in de verte door wilde stieren en dolle honden onveilig: - altijd, onder tallooze vormen, de zelfde magteloosheid; en als ten laatste een noodkreet, eene vergeefsche inspanning om mij aan mijn lot te ontworstelen, het uitbreken van een klam angstzweet, mij voor een oogenblik ontwaken deed, bleef ik slechts lang genoeg wakker, om mijn nachtlicht te herkennen en mijn horologie, om te zien, dat ik dagen van angst in weinige minuten had doorgeleefd, en te zuchten: Wachter! wat is er van den nacht?
Hoe veel liefelijker zijn de droomen mijner morgensluimering. Daar rijzen uit het verledene voor mijn oog de beelden der herinnering, zoo frisch en zoo versch nog. Ik dartel nog aan den schoot mijner moeder. Over de grenzen der mogelijkheid henen, vereenig ik vroegere levenskringen. De dooden leven weêr, en ontmoeten elkaâr, ook die nooit elkander kenden voorheen. Maar mij kennen zij allen nog, en zijn mij ook even dierbaar gebleven: want de ware vriendschap is onsterfelijk, eene

{==314==} {>>pagina-aanduiding<<}
dochter der eeuwigheid, die aan haar den tijd met liefelijke snoeren vast hecht, en dus de band wordt van aarde en hemel.......Een oogenblik later wijkt het verledene voor de toekomst. Maar zij is tegenwoordig. Ik ben reeds, in het spel mijner verbeelding, die ik weldra hoop te wezen: de gezonde, krachtvolle, werkzame man....

Eindelijk ben ik geheel ontwaakt. Met weemoed denk ik nog aan de dooden, die daar straks weêr leefden; met vreugde aan de levenskracht, die ik straks weer geheel terug had. 't Is tusschen acht en negen ure: de morgen der beschaafde maatschappij, terwijl de wijzer der natuur er reeds 4, 5 uren voorbij is en naar den middag wijst. Mijne huisgenooten komen mij hun' morgengroet en mijn tweede ontbijt brengen. Leunende op den linkerarm, zit ik dat komen en gaan, die goedhartige bedrijvigheid aan te zien. De zon schijnt even helder, als de aangezigten mijner dankbare gade en kinderen staan.
‘Ik zou ook wel op kunnen staan, in plaats van mij zoo te laten bedienen.’
‘Nu ja, vadertje! dat moogt gij er nog wel eens van hebben. Langzaam gaat zeker.’
Ik heb ontbeten, en zou weêr indommelen. Maar neen! nu sta ik toch op. 't Is enkel nog wat traagheid; ik voel mij anders sterk genoeg....Daar sta ik op de vermagerde beenen, en gevoel al zoo ietwat, dat naar vermoeijenis, naar een knikken der knieën, eene hartklopping zweemt. Mijne leden zijn zwaar geworden, en toch werden ze ligter. Mij drukt eene onverklaarbare flaauwheid na verzadiging, en vermoeidheid na rust. 't Is mij als het trekpaard, wie, terwijl het een oogenblik stil stond, eenige honderden ponden op den wagen zijn gekomen: de eerste drie voetstappen doet het nog als straks, spelend met den last die volgt; daarna bukt het den kop, en

{==315==} {>>pagina-aanduiding<<}
spant de sterke spieren, en stapt langzaam hijgend voort.
Ik ben opgestaan. Ik heb mij gekleed. Ik heb mij geschoren zelfs. Wat al arbeids binnen den tijd van een uur! Gelijk de dronkaard, die terug keerde om eene kleine versnapering, om zich zelven te beloonen voor de inspanning van eene kroeg voorbij te gaan, zoo zie ik om naar de plaats, waar ik gelegen heb. Ik zou wel haast weêr naar bed willen gaan, om van 't opstaan uit te rusten.
Zoo als de morgen was, is de dag: - een gestadige strijd tusschen het gevoel van gezondheid, de inbeelding van volle levenskracht, en de magteloosheid, die nog als lood op de leden drukt. Opstaan en gaan zitten, lezen en spreken, alles is een arbeid. Ik denk er aan, en ik begin nog niet; of ik ben begonnen, en rust weêr halfweg. Ik ben naar beneden geweest, en heb voor 't eerst gevoeld, dat hij, die trappen klimt, meer dan honderd ponden naar omhoog draagt; en dat tegen eene steile helling, waggelende op één been. Een vriend komt boven bij mij, en begrijpt niet, hoe mij zijne vriendschap vermoeit. Eindelijk zit ik weêr alleen, en rust; rust van alles uit in mijn' leuningstoel, zelfs van het rusten. De pijp heb ik reeds lang uit de hand laten glijden: eens gestopt en zes maal aangestoken. Het boek sloeg ik digt, omdat de letters mij schemerden. Het best glijdt nog de pen over het papier, al is 't wat minder vlug. Een schrijverspen is als een voermanspaard: zij kent zelf zoo wat den weg, al slaapt de meester met één oog en houdt de leidsels slap.
Maar ook dit vermoeit ten laatste. In een dolce far niente - zoo zegt men immers? - zink ik in mijn gemakkelijk kussen en zie naar buiten. Doch ook daarbij is kracht en zwakheid, gezondheid en ziekte mijn hoofddenkbeeld. Wat zien - bij mijne schimachtige gedaante, mijn magere knokken en nog zoo flaauw oog, - al die

{==316==} {>>pagina-aanduiding<<}
voorbijgangers er welgedaan uit! Hoe sterk zijn die mannen, die daar werken; en die jongens, die enkel voor hun pleizier nog eens vechten, en elkander dragen of voort jagen, hinkende en huppelende langs den waterkant....Hoe sterk, en ik zoo zwak!...Het gezigt vermoeit mij, de verbeelding beklemt mij reeds....Dat teeder kindje, dat daar waggelt aan moeders hand, dat is mijn beeld: een man met kinderkracht, leeuwenmoed met de zwakheid eener hinde, een vlugge geest in een schildpad...
Dat drukt mij neêr. Neen! 't is zulk een genot niet, reconvalescent te zijn! Te leven voor zijne gezondheid; te wachten naar een langzaam en steeds langzamer herstel; te studeren in het keukenboek, altijd tusschen eten en spijsverteren in. Ach! 't is verdrietig, 't is drukkend als lood en ledig als eene cellulaire gevangenis...En als men dan nog wat vooruit wil, altijd een dokter achter ons, die ons in den teugel houdt, en een dozijn vrienden en betrekkingen, die ons bij den arm grijpen. Neen! dan was er in 't ziek zijn nog een zeker genot, eene paus in het leven, waaraan de vrije ziel zich niet stoorde, waarbij de wereld als buiten onzen gezigtskring was gesloten en hooger wereld geopend voor 't oog....
Foei! wat was ik daar ondankbaar. Lijden heb ik willen leeren, en nu wachten niet? Ik meende op 't ziekbed al los van de aarde te wezen, en kleef nu haar zoo vast aan, dat ik ongeduldig ben, om mij in den maalstroom te storten, waarvan ik 't schuimend woelen en 't onvermoeid gedruisch nog niet verdragen kan. Ja! ik verbeeldde mij misschien, dat het zonder mij niet goed kon gaan beneden in huis, en daar buiten in de gemeente, en ginds in de kerk....Ik dwaas! als of 't uurwerk der wereld niet even goed ging, eer ik er was; niet even goed zal gaan, als 't mijne voor altijd stil staat!
Ja, dwaas niet alleen, ondankbaar was ik, toen ik

{==317==} {>>pagina-aanduiding<<}
daar zoo treurig op 't midden van den dag naar bed ging, terwijl anderen arbeidden en genoten zonder vermoeijenis. Ondankbaar, omdat ik niet alleen den zegen van 't geredde leven vergat, maar ook 't rozenpad mijner herstelling tegenover den doornenweg van duizenden lotgenooten....
Hij is ook krank geweest, hij of zij, die na velerlei rampen en sterfgevallen alleen staat op de wereld. En een vreemde zet nu, met ijskoude ongevoeligheid, den eenzame de voedzame geregten voor. 't Is zoo zigtbaar, dat alles gedaan wordt voor geld en om geld; dat in 't hevigste der ziekte men reeds vlaste op den boom, waarvan ieder nu weêr eene vrucht schudt. En de eenzaam herstellende zucht, met den eenig overgebleven' vriend, den bijbel, vóór zich: ‘Waartoe ben ik toch beter geworden? Och! was ik maar bij mijne dooden!’
Hij is ook ziek geweest, de arme. Zoo lang hij in levensgevaar was, bood elk der buren bijstand. Dat gevaar ging voorbij, zijn ziek wezen werd oud nieuws: toch had iedere dag zijne behoeften. De zieke had honger, vrouw en kind nog meer. Toen zag men bijna iederen avond eene schamele vrouw of een aankomend meisje met een pandje onder 't schort heen gaan en met ‘de centen’ terug komen. Nu is hij beterende, en ziet met treurige blikken over de naakte muren en op 't ledige kabinet, - terwijl intusschen de geneesheer hem vrolijk geluk wenscht. ‘Alleen moet hij zich nog zeer in acht nemen, en wat tot versterking gebruiken: soep of wijn. Hij is nu aan de keuken overgegeven.’ Ach! er is hier geen keuken; en de man, die zich ontzien moet, waggelt morgen naar zijn werk en waagt er 't instorten aan, om ten minste, na een' nieuwen vastendag, des avonds een brood te hebben voor zich en de zijnen....
O God! wat ben ik ondankbaar geweest!

{==318==} {>>pagina-aanduiding<<}

Een weinig geduld dan nog, na wat moed en lijdzaamheid. Zij, die gelooven, haasten niet; zoo min naar 't leven, als naar den dood. Mogt slechts de vrucht dezer ziekte gezegend zijn, mijn leven een werken zoo lang het dag is, en onder zegen en bezoeking, bij vallen en opstaan, mijne reize en mijn strijd gerigt naar 't hemelsch Jeruzalem, waar de een tot den ander niet meer zeggen zal: ‘Ik ben krank’ of ‘Ik ben zwak!’.....

Maar mijne pen beeft; mijn hoofd duizelt en klopt; ik had reeds moeten eindigen. Ik sluit dan, maar niet zonder een' hartelijken groet aan de wereld, die ik weldra hoop weêr te zien, in al hare dwaasheid en hare wijsheid en haar eindeloos gewoel. Ik weet, dat men er mij best missen kan, maar toch menig een mij weêr hartelijk welkom heeten zal. Zelfs deze en gene, wiens aangezigt ik nooit zien zal, neemt misschien weêr met genoegen dit eerste blad in handen. Hartelijk groet hij mij van ver, blij, dat hij nog eens: ‘Tot weêrziens!’ zeggen kan. Daarom was hem het eerste gestamel eens herstellenden welkom. Een volgend maal, willen wij hopen, zal de stem wel weêr sterker en de hand vaster zijn. Tot weêrziens dan, zoo God wil!

15 Junij 1852.


{==319==} {>>pagina-aanduiding<<}

XII.

Verhuisdag.

‘Burgemeester en Wethouders van 's Gravenhage brengen ter kennisse van de belanghebbenden, dat de verhuisdagen voor dit jaar (1859) zijn bepaald op Maandag en Dingsdag, den 2. en 3. Mei aanstaande.’
Nooit had ik geweten, - toen ik nog buiten de muren, wallen of singels der stad woonde, - dat de burgemeesterlijke magt, nog in de negentiende eeuw, zoo ver ging, om de goede stedelingen op een' bepaalden dag uit hun huis te zetten: - wel te verstaan, als zij toch plan hadden, om het te verlaten. En hoe nu de conflicten tusschen den verhuisdag No. 1 en den verhuisdag No. 2 moeten worden opgelost; - hoe men op 2 Mei 1859 eene woning betrekken kan, waarvan de tegenwoordige inwoner begrepen heeft, dat zijn verhuisdag 3 Mei was: - 't is mij nog, uit de publicatie, niet helder geworden.
Maar daar zijn nog zwaarder conflicten denkbaar. Wanneer nu eens de alvermogende en autokratische geneeskundige fakulteit verklaart, dat één harer patienten niet vervoerbaar is, en dus ook niet verhuizen kan; en Burgemeester en Wethouders verklaren toch, dat hij verhuizen moet: geldt dan, - ik spreek uit droeve ondervinding! - het moeten of het niet kunnen? - En wat het ergst van allen is: wanneer men verhuizen moet en geen huis heeft? De wet zet een' armen drommel als insolvent op straat, en zet hem weder als vagebond van de straat af; wat

{==320==} {>>pagina-aanduiding<<}
blijft hem over? Alleen de boomen, om zich aan op te hangen, of het water, om er in te springen; ten zij hij begrijpt, (zoo als verre de meeste arme drommels, nog beter dan de rijken, begrijpen:) ‘dat hij toch ook leven moet!’
Maar ik ben thans niet in de regte stemming, om wetgeleerde raadselen op te lossen, die de goede burgerij ook gewoonlijk nog al in vrede oplost; altijd onder den invloed der oudvaderlijke publikatie. Zij is dan toch ten slotte zoo kwaad niet, en zeker vrijgeviger dan de aloude Amsterdamsche wet, (indien mijne berigten juist zijn:) dat 2 Mei, klokke twaalf, elke verhuisboêl in 't water (zegge ‘in de schuit’) moet liggen, en eerst na den noen alle verhuizers weêr op 't drooge komen....Maar 't is waar ook! ik wilde eigenlijk alleen zeggen, dat ik tot afgetrokkene bespiegelingen weinig gestemd ben; maar des te beter al het gewigt gevoel, voor 't eerst weder in tien jaren, van - verhuisdagen!
De mensch heeft toch iets van een oester, - altijd maar iets en toch een gewigtig iets: dat is ‘hij hecht zich;’ hecht zich aan de plek, die hem draagt en vast houdt, terwijl de golven der levenszee over hem henen slaan. Noem vrij het leven eene reis, en betoog of deklameer, in poëzij of in proza, dat de mensch eigenlijk altijd verhuist, van 't eene uur in het andere uur en van de eene sekonde in de andere; - wij zetten ons toch vast in den reiswagen, op 't spoor of in de trekschuit van het leven; wij maken ons ergens een ‘te huis,’ wij Hollanders vooral. Er is voor mij althans geen beklagelijker wezen denkbaar, dan hij, die nergens zijne muilen of pantoffels heeft staan, nergens meer dan elders te huis is. En in dat te huis (de Engelschen zijn ook at home, maar de Franschen alleen chez soi, dat eigenlijk niets zegt:) omringen wij ons gaarne van al wat ons lief is: eene vrouw en kinderen, of meisjes- en pijpenkoppen aan den wand; stoof en theeketel, of waterkaraf en huisbad; piket en schaakspel met

{==321==} {>>pagina-aanduiding<<}
een' roman er naast, of bijbel en gezangboek.....Kortom! een mensch moest eigenlijk nooit anders uitgeteekend worden, als te huis: dan was er nog verschil van leven in de portretten, en nu is er alleen verschil van neuzen en oogen, van kin en kuif; vertooningen van menschen, zoo als zij iederen dag voor het publiek worden uitgestald.
En nu, - want wij tellen de trekvogels niet mede, alleen paauwen, hoenders en huismusschen: - nu is de mensch dan eenmaal regt goed te huis, vast geworteld en gegroeid; en de boom moet verplant worden en de oester worden los gerukt. En wat een oester daarbij denkt, - behalve, dat hij zich nog digter toe knijpt en geheel niet meer durft te gapen, - weet ik niet; - maar de mensch denkt er zoo veel bij, zóó veel!
Vooreerst zeker aan de verandering: 't is vermindering of verbetering; 't is ook dikwijls louter verandering, eene gewenschte verandering van huis of ook wel van huisbaas, het onophoudelijke en ten laatste ondragelijke kruis van kwade betalers en nette bewoners, die weinig geven of veel vragen. 't Is er even eens meê gesteld als met een zieke, die volstrekt wil, dat zijn oppasser hem eens op de andere zij legge. Maar al behoort men ook tot die menschen, die altijd zich 't best gevoelen, waar zij niet meer zijn of waar zij nog niet zijn, van den verhuisdag zelf zegt toch de meest opgetogene: ‘Een goede dag - als hij voorbij is.’
Lieve hemel! wat sleept een mensch al mede, meer dan de sterkste locomotief, op zijne korte levensreis! Wat al ongemakkelijke gemakken, en onbruikbaar gebruik! ‘Mij dunkt, vrouw lief!’ zegt de man tot zijn bezig vrouwtje, terwijl hij 't meeste helpt door niets te doen: ‘Mij dunkt, er kon toch wel veel van dien boêl op 't wekelijksch erfhuis.’ - ‘Op 't erfhuis? Maar dan komt er zoo weinig van.’ En de goede vrouw laadt het weêr in schuit of wagen, en bedenkt niet, dat er van al

{==322==} {>>pagina-aanduiding<<}
die onbruikbare prullen nu volstrekt niets komt, als alleen eene vracht meer voor den overbrenger en een dag meer voor de schoonmaakster. Soms is zij ook naïf genoeg, om liet goedhartige plan van haren echtgenoot, enkel voor haar gemak uitgedacht, te beantwoorden met een dito plan tot opruiming van oude pijpenkoppen of wandelstokken, en vooral van oude boeken, ‘die hij toch nooit zal uitlezen.’ En manlief trekt terug, zonder voor 't laatste in te staan: want wie houdt er eene bibliotheek op na, om ze uit te lezen? 't Zijn stomme vrienden, waarvan er niet één spreekt, als wij 't niet hebben willen; dat niet van alle vrienden en huisgenooten kan gezegd worden;....ja! onder ons, niet eens van onze vrouwen.
Wij hechten ons, met één woord, en als wij de aarde zelve niet kunnen mede nemen, de wortels willen wij ten minste niet missen; zoo wij de rots los moeten laten, wij houden althans de voeldraden vast.....Maar kwets ze niet en breek ze niet, die wortels en draden! Verplant ons toch voorzigtig. ‘Eerbied voor de spiegels en stolpen!’ roept de vrouw. ‘Wees wat voorzigtig met mijne boeken en houd ze droog!’ is 't repliek van den man.
En de boedel gaat over, en de menschen gaan over........
Zie! dat is het hatelijkste van 't verhuizen: men moet overgaan; op klaar lichten dag, met geheel zijn leven in negligé, - overgaan!
De dag moge nog verre zijn, die al het verborgene zal aan het licht brengen, maar de verhuisdag is er toch eene voorproef van. Dan ziet het publiek, dat een minister ook zijn pót de chambre heeft en een staatsraad zijn' laarzentrekker; en een nieuwsgierige buur, die niet behoeft te verhuizen, snuffelt met boosaardige vreugde in uwe binnenkamer, en telt uwe stoelen en tafels, die gij toch niet kunt inpakken, zonder dat zij de pooten uitsteken; of hij lacht om wieg en vuurmand, waar de kin-
{==323==} {>>pagina-aanduiding<<}
deren al lang zijn uitgegroeid.....En de straatjongens doen u misschien nog pleizier, met te roepen: ‘Dat's een rijke boel!’.....Maar zeker doen zij nog oneindig meer verdriet aan dien man met den bakwagen, wien zij naschreeuwen: ‘Een schraal zootje!’ En toch veegt de arme kleêrmaker of schoenmaker zich het zweet van 't gezigt, omdat hij in langen tijd zulk zwaar werk niet te huis bragt. De vrouw duwt zelfs met de ééne hand mede: want de andere heeft zij om haar' zuigeling geslagen. En 't kleine kind schreeuwt; maar de twee, die op den wagen zitten, kraaijen van pleizier, veel meer dan grootmoeder, die, op haar krukje en met de stoof onder den arm, al vrij wat vooruit is en zuchtende tegen den trap opziet.
Rijkdom en armoede: eene treffende tentoonstelling op den verhuisdag! - Wat al gewoel, 't raam uit of den trap op, en gangen en kelders in; goed voor den sjouwer, goed voor den timmerman, goed voor den dokter misschien, als er één verhuist, die wat vatbaar en daarbij niet in eene ziekenbus is, zoodat hij fatsoenlijke verkoudheid ook ordentelijk betalen kan.....Maar ik merk het wel: mijne gedachten verhuizen ook al, en wat ik eigenlijk zeggen wilde, zeg ik niet...Ja! wat was 't ook weêr?.....
Verhuisdag: - toen ik dat woord schreef, - het staat zoo spoedig op 't papier en heeft toch zoo veel in! - dacht ik aan 't geen met ons verhuist, nog behalve ‘meubelen en inboedel, kleederen en lijfsieraden:’ aan den indruk van de rots, die onze schelp zoo lang droeg; aan de aarde, die tusschen de fijne vezels onzer wortelen zitten blijft. ‘Hij hecht zich,’ de mensch en de oester; maar de mensch alleen ontvangt daarbij indrukken, die onuitwischbaar zijn, en bewaart ze in 't binnenste zijner ziel: afgedroogde tranen en den nagalm van juichtoon en zegening. Wat verlaat er menig een zijne woning met de weemoedige herinnering van één, twee, meer lijken, die er zijn

{==324==} {>>pagina-aanduiding<<}
uitgedragen: - huisgenooten, reeds lang verhuisd vóór den legalen verhuisdag! - De moeder monstert hare lievelingen: Willem is er niet, mientje ook niet meer; zóó en zóó oud zouden zij nu wezen! Want eene moeder viert verjaardagen nog na den dood, al blijven de dooden in hare herinnering altijd even jong; en zij scheidt met moeite van de plek, die haar 't weemoedig genot gaf van te treuren over wie er woonden met haar. Zij heeft ook kinderen overgewonnen, ja! maar die gaan met haar meê: de levenden verhuizen, en 't is, of de dooden achter blijven.
Maar ook blijder herdenking levert het huis op, waar men uitgaat: genoegens, hier gesmaakt, zegeningen, dáár genoten. Zonderling, maar schoon men nog wel weenen kan om de smart der verloopen jaren, hier en bij 't heen gaan kan men niet meer schateren van 't lagchen bij de herdenking aan zoo menig vrolijk uur....Zou dan de smart blijven, en de vreugde droevig worden? het zure nog altijd zuur, en verzuurd ook 't zoet des levens? Maar neen! lagchen de blaadjes der verwelkte roos niet meer, de doornen steken ook zoo niet meer.
Verhuisdag: - terwijl ik de pen nog eens indoop voor die weinige letters, laat de klok van middernacht hare statige twaalf slagen hooren. Eer ik mij ter rust leg, - voor 't laatst in deze woning! - nog eens een blik in 't rond. Hoe unheimisch ziet er reeds alles uit. Zelfs den spijker, waar mijn oude professor aan hing, kwam de vinnige nijptang er, uit halen, en het digte behangsel van boeken heeft reeds lang 't stof uitgeschud, om in de kisten en manden van al dat geklop uit te rusten. Vuil wit in 't rond, vuil hout van onder: geen te huis meer; alleen een klein tafelke, dat ik uit den brand gered heb, om een te huis te beschrijven, dat hier eenmaal woonde. Het wordt tijd, dat ik weg kom. Zou mijn gevoel ook zoo zijn, wanneer het leven mij geen' rustigen

{==325==} {>>pagina-aanduiding<<}
zetel en de wereld mij geen te huis meer biedt? Is 't dan ook geen ‘tijd, dat men weg komt?’
Nog eens in den droom die bonte rei van herinneringen door een geschud, met fantasiën van 't onmogelijke doormengd; en als dan de zon weêr door de glazen zonder gordijnen schijnt, en pen en papier reeds zijn ingepakt, ga ik voor 't laatst het huis rond, waar ik niets achter laat, dan stof voor wie 't ‘bezemschoon’ maken zal. Maar ik zie in dat ledige huis meer dan stof, en toch ook weêr stof: stof tot dankzegging, stof tot verootmoediging, stof tot herinnering met één woord. In die kamer mijn zilveren feest, en in dien hoek van een ander vertrek mijn ziekenleger; hier 't plekje van zoo menig stil, nachtelijk uur van hooger zieleleven, en dáár de kastanjeboom en de moerbezie: de vlugge en de langzame knaap, die ik er beide neêr zette, maar waarvan de laatste de beste vrucht belooft....
Verhuisdag: - o ja! gij zult mede verhuizen, gij die mij omringt in dit uur. Of is 't uur na middernacht niet het uur der dooden? - Ik zie ze - Gode zij dank! niet uitgedragen uit deze woning, maar die er toch mede leefden in mijn' huiselijken en familie-kring, of mede dartelden en mede leerden onder de scharen van jeugdiger geslacht, die hier op de schoolbanken zaten bij 't godsdienstonderwijs, en waarvan een duizendtal nu reeds verstrooid zijn als 't kaf in den wind.....
Wel u, gij dooden onder mijne jeugd, gij dooden onder mijne ouden van dagen! Indien gij, voor het allerlaatst, nu maar goed verhuisd zijt.....
Ik sla nog eens op dit verlaten terrein van eene studeerkamer mijn laatste boek - den bijbel - open, en zoek er de woorden in op, waarmeê ik tien jaren arbeids besluiten wilde, eer ik van mijn laatste schrijftafeltje opsta en mijn laatste schrede over den drempel zet. Goed zoo! Ik heb ze gevonden. Wij hebben hier geene blijvende

{==326==} {>>pagina-aanduiding<<}
stad, maar wij zoeken de toekomende. Het eerste is zeker waar; moge ook het laatste waar zijn! Ook de vrome vaderen, belijdende, dat zij gasten en vreemdelingen waren op de aarde, betoonden daarmede ten klaarste, dat zij een ander vaderland zochten. (Hebr. XIII en XI.) Wel hem, die dat zoekt, en op den grooten verhuisdag bereid is.....
Verhuisdag: - ja, die komt nog eens, eens zeker, al bevalt ons nieuwe huis ons nog zoo goed. En 't nieuwe, daar wij dan henen gaan? Wie zou niet gaarne die toekomende stad eens even gaan opmeten, in dat huis des Vaders van de vele woningen er ééne uitkiezen? Wie niet wat meer mede nemen van zijn aardsche te huis, gelijk het kind zijn speelgoed, op den verhuisdag, zoo vast omstrengelt met de armpjes, als of 't verhuizen enkel een overbrengen van speelgoed was.....Maar dan valt hij in slaap, het kind, en rolt zachtkens voort over den verhuisweg, zonder te bemerken, of die kort of lang is, en tast bij 't ontwaken, niet naar zijn speelgoed, maar naar zijne moeder en zijnen vader.....'t Is overal goed, waar hij komt; zeker goed: want vader en moeder verhuisden meê!
Laten wij dan vrij ook al ons speelgoed achter, zelfs het speelgoed van onzen geest, als wij eens met dien zwarten, tragen en toch nog veel te vluggen verhuiswagen mede gaan. Gods vaderliefde en christus' trouwe verhuizen mede.....
Gerust leg ik voor 't laatst mijn hoofd neder. Met een nieuwe zon wil ik een nieuw plekje zoeken voor mij zelven, in de nog zoo weinig bekende woning, tegen dat die zon ook weêr ondergaat; 't verschilt toch, wel beschouwd, zoo veel niet, het eene huis of het andere.....
Wij hebben hier geene blijvende stad, maar wij zoeken de toekomende.


{==327==} {>>pagina-aanduiding<<}

Jonge dooden. Een paar kinderbeelden voor volwassenen.


{==328==} {>>pagina-aanduiding<<}

Mijne gedachten zijn niet ulieder gedachten, en uwe wegen zijn niet mijne wegen, spreekt de HEER. Want gelijk de hemelen hooger zijn dan de aarde, alzoo zijn mijne wegen hooger dan uwe wegen, en mijne gedachten dan ulieder gedachten.



JESAJA.


{==329==} {>>pagina-aanduiding<<}

XIII.

Een drenkeling.

Dat is een akelig woord, dat hier boven staat: een drenkeling.....Hebt gij er ooit één gezien? - Een mensch en toch geen mensch meer, dood uit het water gehaald, met slijk en kroos overdekt...De vuil witte wangen bol opgeblazen, en 't glasachtig oog ons zoo regt akelig aanstarend....O! ik wensch het u juist niet toe, u vooral, nog jeugdige en vrolijke lezers! dat gij er heden of morgen of in het eerste jaar een zien moogt. Gij zijt nog jong genoeg, en moogt nog wel de vrolijke gezigten der levenden zien. Maar dat weet ik zeker, als het u eens onverwacht voorkomt: de eerste drenkeling, dien gij van nabij en goed ziet, zult gij nooit vergeten.

't Schijnt nog wel een kind te wezen, die daar, onder gejammer en beklag, eindelijk met de dregge (het dubbele ankertje) wordt opgevischt, niet verre van de vriendelijke armenwoningen, die aan den singel staan. Dáár dringt de moeder door en kust haar kind, hoe misvormd ook. De vader wordt van zijn werk gehaald, en wringt zich de handen en jammert: ‘Jongen! jongen! wat hebt ge ons aangedaan!’ - En 't lijk wordt gereinigd en geborgen; aan 't weer bijbrengen van den drenkeling is toch niet meer te denken.

{==330==} {>>pagina-aanduiding<<}

Kind noemde hem de moeder, maar jongen of jongeling zeide de vader, en dat laatste was hij dan ook, schoon voor de moeder altijd nog een kind. Hij was ouder dan hij toonde. In vijf jaren, dat hij bij mij te leeren ging, was hij in mijn oog niets veranderd. Toch wilde hij wel wat met de grooteren mede doen; en misschien is dat wel zijn ongeluk geweest.....Misschien!
Ik had er altijd een' aardigen leerling aan gehad, en zijne arme ouders een gehoorzaam en oppassend kind. Maar wat was er dan nu toch gebeurd, en wat had hij zelf zijne ouders aangedaan? - Gij moet het zijne moeder hooren vertellen. Wij willen haar eens opzoeken. Zij heeft wel eene toespraak noodig. En dan is het goed voor haar, dat zij het zelfde nog eens vertelt; wat omslagtiger en uitvoeriger, als ik 't nu op papier schrijf, maar toch met de eigen woorden: - dat vertellen geeft haar lucht.

‘U vraagt mij, of ik er ooit vroeger iets van gemerkt heb, Dominé? Niets ter wereld. Jaren lang is hij bij den heer D., den boekbinder, geweest. 't Was een tweede vader voor hem. Maar na den dood van zijn' patroon is hij aan 't dwalen geraakt: dat is te zeggen, dat hij geen' goeden winkel in zijn vak krijgen kon. Hij was dus voor behulp in een' galanterie-winkel. U kent de menschen misschien?.....
Nu, 't gebeurde dan verleden week, dat er in dien winkel goederen vermist werden. En toen zeide één van de knechts: - misschien wist die er meer van! - “Wie een dubbeltje steelt, kan dat ook wel gestolen hebben!” Zoo kwam het eene woord uit 't andere. Jakobus bekende, dat hij voor drie weken een dubbeltje van de toonbank had weg genomen. Dat had hij; en toch is er nooit op ons of onze kinderen wat te zeggen geweest. Zie, niet zóó veel!

{==331==} {>>pagina-aanduiding<<}

Nu, het eene woord kwam dan uit het andere, en ze wilden hem dwingen, ook dien grooteren diefstal te bekennen. En ondertusschen wist ik, als moeder zijnde, er niet met al van, vóór er een agent kwam met de boodschap: “dat mijn man morgen op de politie moest komen.” Morgen, dat was zaturdag: want het was nu vrijdag avond.
Zie! dat was nog nooit gebeurd, zoo lang als we getrouwd zijn. Voor de politie! Ik terstond de kleine meid naar vaders winkel gestuurd. Ik gaf haar order, dat zij dadelijk moest zeggen: “Moeder is gezond!” want dat vader anders schrikken zou; - en dan kon ze vertellen van den agent.
Mijn man liet zeggen, dat er denkelijk wat op den winkel van jakobus zou voorgevallen zijn; hij zou den jongen 's avonds na negen ure wel verder spreken.
Maar het was geen negen ure, 't was al over tienen 's avonds. Dat gebeurt op mijn mans winkel wel meer. En toen nu de jongen een goed uur vroeger te huis kwam, en ik intusschen al meer had gehoord, vermaande ik hem, om zijne ouders toch niet te schande te maken, en hun alles te bekennen. Ik hoop niet, dat ik hier zonde aan gedaan heb; maar ik begreep toch, dat ik dat wel doen mogt, en de zaak vóór vaders komst in 't effen brengen, als moeder zijnde.
Maar er was niets uit den jongen te krijgen; niets als van dat dubbeltje, en dan, dat ze 't een mensch wel zoo benaauwd konden maken, dat hij er uit zou loopen. Maar wij waren doof voor dat woord, mijn oudste zoon en ik. 't Heeft zeker zoo moeten wezen.
Het was over half tien, en straks kwartier, en vader kwam nog niet. Daar moet jakobus 't zoo benaauwd van gekregen hebben. En toch houd ik voor zeker, dat hij niets weg genomen had, dan dat ééne dubbeltje, dat hij

{==332==} {>>pagina-aanduiding<<}
weêrom had gegeven, toen het ontdekt was. Maar daardoor was hij dan toch zijn regt van spreken kwijt; en nu vader, en morgen ochtend de politie! Dat heeft het hem gedaan.
Hij ging dan kwart vóór tienen naar buiten; dat vroeg hij nog heel ordentelijk. Wie zou daar erg in hebben? Zijn' kameraad hier over ging hij toch meest al eerst nog goeden nacht zeggen. We waren dus niet zoo erg verwonderd, dat hij een oogenblik langer uitbleef.
Juist meende ik mijn' oudsten zoon naar buiten te zenden, om Koos te roepen. Daar hoorden we voetstappen van verre. En ik zeî: “Daar is hij!” maar mijn zoon zeî: “Neen, 't is vader!” - Hij was 't ook. En dadelijk bij 't binnen komen vroeg ik: “Vader! hebt ge jakobus ook gezien?” En toen hij “Neen!” zei, mijn oudste naar hierover. En toen hij daar niet geweest was, beiden den weg op, mijn man en mijn zoon. En daarna ik zelve, en heel de buurt. Maar niets hebben we gevonden, niets! tot eindelijk heden morgen het lijk wordt opgevischt, een eind verder naar den buitenkant: zóó net als hij de deur uitging, met de handen in de zakken en 't hoofd wat gedoken. Dat was zoo zijn gewoonte....'t Is een regt droevig geval!
En nu zeggen de menschen, dat die winkelier slecht gedaan heeft, van daar met een de politie in te roepen; en 't is wel zoo: zij hadden 't eerst mijn' man moeten doen. Maar de menschen zelf zijn er zoo radeloos onder, dat ge er medelijden meê hebt. En 't heeft toch ook zoo moeten wezen. 't Zijn geen menschen, die het ons aandoen. Maar toch: zoo zonder ziekbed of afscheid, 't is een droevig geval!’

De goede moeder zweeg. Zij gevoelde diep genoeg, maar niet levendig of hartstogtelijk. De vrees, dat zij

{==333==} {>>pagina-aanduiding<<}
te voorbarig den armen jongen had uitgehoord, en dan de blaam op den eerlijken naam van haar' man, wisselden met de moederlijke droefheid af.
Nu de moeder zwijgt, heb ik niet veel meer te zeggen. Maar ja! dit ééne toch nog. Zoo ver mijn onderzoek, en - dat meer zegt, - mijne kennis van vijf jaren strekt, is er nooit eenige twijfel geweest aan de eerlijkheid van den armen drenkeling. Ik ben dan ook overtuigd, dat er van den laatsten diefstal niets aan was, - ten minste bij hem niets. - Ik zie hier dus alleen dat ééne dubbeltje. Wie weet, hoe veel moeite 't hem gekost heeft, het in zijn' zak te steken. Het lag daar misschien, als of het niemand toekwam. En dan had hij eenige kennissen gemaakt, die meer sigaren rookten en grooter verteringen maakten dan hij....Een dubbeltje!....En toch was het, als judas' zilverlingen, de goodspenning, het handgeld van den Booze.
De goodspenning, die de dienstboden krijgen, bij het aangaan van eene nieuwe huur, het handgeld der soldaten, als zij voor eenige jaren teekenen: - de eerste oneerlijk verkregen penning, dat is zulk een handgeld; dat brengt u in de dienst van den boozen geest, en niet gemakkelijk kunt gij u daarvan los rukken of uw' verloren' goeden naam ooit weder krijgen.
Arme jongen! ik verbeeld mij, hoe gij, radeloos en versuft, daar de rij armenwouingen, met hare vriendelijke tuintjes en bleekjes, op 't helder licht aan het einde afgaande, zijt langs geloopen. Daar aan 't eind zoudt gij op andere avonden links om zijn gegaan, vader te gemoet; maar nu was er een angst voor vader in uw hart, en zonder na te denken waart gij al regts op. En daar buiten de huizen, daar beangst alles u nog veel meer, in de stilte en de duisternis. De politie hoort gij in de verbeelding al achter u, en gij loopt regt door, steil regt

{==334==} {>>pagina-aanduiding<<}
uit, het water in......Met opzet, om u te verdrinken? Of verblind en versuft, en zonder water of land te zien? Wie zal het ons zeggen!

Jongelingen en maagden! vergeet dat dubbeltje, het ééne dubbeltje van mijn' armen drenkeling niet...Zijn laatste stap was zoo allerakeligst. Ziet toe op den eersten stap!
Bejaarden! veroordeelt niet zoo spoedig een jong mensch, meer ligtzinnig dan slecht, meer onervaren dan bedorven. Één woord, dat hem vernedert, ontmoedigt, der zonde en der wanhoop in de armen werpt, 't heeft voor ons dikwijls zoo weinig, voor hem zoo veel beteekenis. O God! wie weet, van hoe menige bloem wij reeds de frischheid, van hoe menig vrucht de dauw hebben ontroofd met eene ruwe hand; en terwijl wij daar heen gaan en 't reeds lang vergeten zijn, kankert de wond in, die wij 't nog teeder gemoed hebben toegebragt, en zinkt al dieper, dien wij ligtvaardig en ruw hebben afgestooten.....
O God! vergeef 't ons, dat niet altijd een vaderlijk hart voor het opkomend geslacht warm in ons klopt, daar Gij toch ons zoo veel ontfermende vaderliefde toont....


{==335==} {>>pagina-aanduiding<<}

XIV.

Een kindersterfbed.

Men moge over den kinderdoop denken, zoo als men wil: - wat mij betreft, ik geloof, dat die in 't gebod, om volken te onderwijzen, ze doopende, van zelf ligt opgesloten; - maar dit zal wel niemand tegenspreken, dat het doopen van ‘de kleine kiuderkens der geloovigen,’ al ligt iets eentoonigs krijgt. Eene godsdienstige plegtigheid moet altijd de uitdrukking wezen van 't godsdienstig gevoel, zal ze geen bijgeloovige vorm- en ceremoniedienst worden. Maar welk godsdienstig gevoel wordt er doorgaans bij den kinderdoop uitgedrukt? Och, dat de moeders er nog maar altijd bij waren! Dan werd er ten minste altijd iets, en ook wel iets innig vrooms en goeds gevoeld, in plaats van dat ijskoude beginsel, dat velen naar de doopvont drijft: ‘Men mag aan de kinderen toch den doop niet onthouden!’
Ik zie daar, dat ik vrij wat woorden gebruikt heb voor een eenvoudig denkbeeld: ‘De kinderdoop wordt ligt een sleur; iets, dat toch ook gedaan moet worden: een opus operandum.’ - Dat moest wel zoo niet zijn, maar het is zoo. De gemeente, schaars opgekomen in 't namiddag-uur, wordt soms nog ijler, als de doop begint; en die er zijn, hun naauwkeurig verslag van het doopgoed, of 't even naauwkeurig tellen der doopkinderen in eene groote

{==336==} {>>pagina-aanduiding<<}
gemeente, bewijst, dat zij....naar hun gevoel niets beters te doen hadden! - Ja ook de leeraar, in grootere gemeenten vooral, er is niets bijzonders, dat hem aanspreekt en opwekt in die eerstelingen van 't leven, die witte bladzijden voor aan 't verzegeld levensboek....Een kind is een kind, het eene als 't andere!....En onze fantasie moet de toekomst dezer kleinen zich verbeelden, om er geest en leven in te brengen; ons geloof in hen de ‘kerk der toekomst’ aanschouwen....

Het was mij daarom geene onaangename afwisseling, toen - voor drie jaren ongeveer - mij een kind van zeven jaren ter doop werd aangeboden. Naar bij ons aangenomen gebruik, geschiedde de aanbieding vooraf en aan huis, omdat het boven den gewonen leeftijd was. Met belangstelling staarde ik op dit kind, onder 't aanhooren van hare vrij gewone, maar altijd treurige geschiedenis. Wellust was haar vader geweest, en niet eens liefde in den meest gewonen zin hare moeder. Beide ouders, de moeder op den laagsten trap der maatschappij, de vader op 't vroegtijdig en berouwvol sterfbed, waren henen gegaan, en hadden alleen hunne schande ten erfdeel gelaten aan dit kind. Als onecht en verwaarloosd, was 't niet eens gedoopt. Maar de naaste betrekkingen van den vader hadden de schuld aan deze kleine van hem overgenomen, en gaven 't eene zorgvuldige christelijke opvoeding. Een' echten naam en eervolle nagedachtenis van afgestorven ouders konden zij 't niet zoo gemakkelijk geven.
Met aandoening staarde ik op de kleine, zoo engelachtig schoon en lief, als ik zelden een kind zag....Welk eene vrucht van zulk eenen boom!....De goudgele lokken zwierden zóó kunsteloos langs de fijne en blozende wangen, en het schrander en open oog smeekte zóó vrien-
{==337==} {>>pagina-aanduiding<<}
delijk om liefde of hief zóó innig vroom zich omhoog, - dat iets teeders en broos, iets doorschijnends, zou ik bijna zeggen, in 't geheele wezen mij des te smartelijker aandeed, en ik met moeite de vraag terug hield: ‘Een bloempje voor het graf?’
Ik sprak veel met de kleine. Zij begreep van den doop, wat zij er van begrijpen moest en kon. Gaarne wilde zij aan jezus toebehooren, den grooten Kindervriend, om van zonde gewasschen, onder Zijne heilige Engelen eens te leven....
Nog zie ik haar den volgenden dag op den stoel staan, dien ik daartoe vóór mij, onder aan den predikstoel, had laten zetten. Het zachte rood der wangen was verbleekt; in de gelaatszenuwen was eene ligte trilling op te merken; 't was geene verlegenheid en ook geene kindervreugd: de adem des Heiligen Geestes kwam over haar, en tot mij, die daar sprak, sprak inwendig de stem des Heeren: ‘Indien gij niet wordt als de kinderkens, gij zult in het koningrijk der hemelen niet ingaan.’

In eene groote gemeente breekt telkens de draad eener ontmoeting of herderlijke zorge af, om soms later eerst, soms ook nooit weêr te worden aangeknoopt. Deze kleine verloor ik echter nooit geheel uit 't oog. Nu en dan gaf ik haar een klein geschenk, of kwam ze bij mij hare versjes opzeggen. Schoon nog altijd tenger, groeide ze voorspoedig op. Onder de idealen van haar stil en beperkt kinderlijk leven, was geen der minst geliefde het uitzigt, om na de tien jaren bij mij te leeren te gaan; dat is: iedere week mij uit den Bijbel te hooren verhalen, en de hand te drukken, die haar gedoopt had....
God heeft het anders gewild!....

{==338==} {>>pagina-aanduiding<<}

Weder was ze eens bij mij geweest, en door een klein liefdeblijk verrukt, toen ze, korte dagen later, reeds 's morgens vroeg aan het bed van hare tante stond. ‘Tante!’ was het: ‘Ik heb zoo schoonen droom gehad. De Heere jezus is mij verschenen, en hij vroeg, of ik den hemel eens wilde zien. En toen ik zoo verwonderd en zoo blij was over die schoone hemelzalen, vroeg hij weder, of ik daar wel wezen wilde. Dan zou hij mij binnen kort komen afhalen.’
‘Zie! dat komt er van, als men de kinderen zoo boven hunnen leeftijd wijs maakt!’ zegt de wereld: ‘Die kindervroomheid is dweeperij. En dan die malle droomen!! Die moesten nu toevallig eens uitkomen!’
‘'t Is eene openbaring Gods,’ zegt de vrome: ‘De Heer leidt zijne kinderen soms door zulke voorteekenen, of begunstigt den hoog begenadigde met hemelsche gezigten.’
‘Wanneer het een voorteeken is,’ zegt de naturalist: ‘en niet de natuurlijke reflectie van woorden en gesprekken in den wakenden toestand, zoo kan men het beschouwen als een instinktueel gevoel van opkomende ongesteldheid, dat door de zenuwen der onderbuik op de hersenen werkt.’
‘En wat zegt gij er nu van?’ vraagt de lezer of lezeres. - Ik zeg alleen, dat ik dit maal geene Novelle schrijf, maar eenvoudig geschiedenis verhaal, waarom die ook zoo dood eenvoudig is; - en dan nog kan ik er bij zeggen, dat ik zeer zelden zeventig- en tachtigjarigen zóó over den dood heb hooren spreken.
Toch was zij nog gezond, de lieve kleine; en de boosaardige tering, waar ik van de eerste ontmoeting af voor gevreesd had, scheen het teeder knopjen vrij te laten ont-
{==339==} {>>pagina-aanduiding<<}
luiken. Was het misschien, om later de bloeijende roos te heftiger aan te tasten?

Weinige weken later riep mij de treurige tijding, dat de niet minder kwaadaardige en altijd verraderlijke typhus haar had aangegrepen. Ik spoedde mij naar 't kinderziekbed. Zij had verzocht, daar zij zich zoo vreeselijk benaauwd gevoelde, dat niemand van hare familie of kleine vriendinnetjes bij haar zou gelaten worden, - alleen haar dominé. - Maar toen ik nu voor haar bed zat, en 't koortsachtig rood zag verschieten over het marmerwit, had zij zoo hevige krampen, dat zij naauwelijks met mij spreken kon. Evenwel, zij vermande zich met eene kracht boven haren leeftijd. Het afgeperste schreeuwen bedwong ze, en stak mij met een pijnlijk grimlachje de fijne handjes toe.
Wat ik toen tot haar sprak, zal ik niet herhalen. Ik zou 't ook niet kunnen. Wat op zulke oogenblikken uit het hart komt, heeft men niet gememoriseerd, en leert het ook onder 't spreken niet van buiten. Alleen weet ik er van, dat de levenslust weêr een oogenblik boven kwam, zoo als 't mij ook in deze ziekte nuttig scheen, dien op te wekken. Vooral het vooruitzigt, van hare prenten en boekjes met mij en eene belangstellende dame, die zij ook kende en lief had, te zien en te lezen op haar bed, vrolijkte 't lieve kind geheel op. ‘Als de goede Vader in den hemel haar dan nog maar een beetje geduld gaf, en wat minder pijn! Zij wilde toch bij tante en bij mij nog wel wat blijven, al was 't in den hemel nog beter...’ Gelukkig kind, voor wie de aarde nog zoo rein is, en de hemel er zoo nabij! Zalig zijn de reinen van harte: zij zullen God zien.
Ik bad met haar. Nu was alle pijn met kracht bedwongen, en vrome zielevrede lag op het lief gelaat. Toen

{==340==} {>>pagina-aanduiding<<}
wreef ik haar de kramp wat weg, en vriendelijk dankend zag ze mij na.
Nog eens zag en sprak ik haar, meer verzwakt maar steeds helder. De dagen der ziekte klommen reeds: - men weet, dat de typhus zijne kracht bij dagen telt; - en ik wilde dit kind beter hebben, juist dit kind!
Een derde en vierde maal zag ik de lieve zieke, maar zij zag mij niet meer. 't Oog zonk weg in de donker beschaduwde oogkas, en de open lipjes lieten de benaauwende spruw, als zwarte strepen, zien. Het achter over geworpen hoofd deed voor hersen-aandoening vreezen. De leden waren krom getrokken. En wat mij de laatste maal allen moed benam, de adem werd met ieder uur korter, gejaagder, als 't bijna onfeilbaar teeken der verlamming van de long....
Toen ik weder kwam, was 't gordijn boven gevallen en 't blind beneden gesloten, en voor het eerst in langen tijd werd er luide gesproken op de ziekenkamer. Zij zou niet meer ontwaken, de kleine Engel.

Ik was ontstemd en mijmerend. Dat had niet moeten gebeuren, dacht mij. Is de dood de bezoldiging der zonde, dat was hij toch, meende ik, voor dit vrome en engelreine kind niet. Zij had moeten leven. Ik zou het mijne gedaan hebben, om haar op te kweeken voor den Heer; en zij zou er mij te meer om hebben lief gehad. Zulke kinderen zijn zoo nuttig, tot onze beschaming; en wanneer zóó reeds het ‘kindeke in jezus' armen’ was, hoe zou niet de discipelinne des Heeren geworden zijn, in hare volle geloofskracht?
Wie mort niet wel eens, en twist met het hooge Godsbestuur, al wil hij 't zich zelven ontveinzen?

{==341==} {>>pagina-aanduiding<<}
Die het nimmer, nimmer deed, is veel wijzer en beter dan ik.
Ik had mij peinzend neder gezet, en in treurige voorbeelden nagegaan, hoe nu al meer juist van mijne liefste kweekelingen mij waren ontrukt, en ondankbare of onvatbare mij gelaten. Toen had ik een visioen, een gezigt der toekomst. Ik zag mijn' kleinen Engel opgroeijen tot eene schoone maagd. Ze stond daar vóór mij, in al de pracht van den lentebloei. Vrolijk keek ze mij aan, als onlangs. Maar daar wezen haar eenige nijdige vingers na, en eene smadelijke stem fluisterde: ‘Wat beeldt ze zich wel in, een onecht kind!’ En terwijl ze hare verzorgsters vóór zich ziet uitdragen, en zelfs het weeshuis voor haar gesloten wordt, gaat zij met betraande oogen hare diensten aanbieden, maar wordt huis aan huis afgewezen als een bastaard....
Maar eindelijk, daar zie ik haar blijven in eene aanzienlijke woning. Mevrouw heeft er niet naar gevraagd, wat haar nieuwe kamenier van afkomst is, en Mijnheer heeft 't wel geweten, maar edelmoedig geheim gehouden. Edelmoedig zeker: want zie, hoe vriendelijk hij is tegen haar, die zelve niet anders dan vriendelijk wezen kan. Hij heeft de moeder nog gekend, de rijke wereldling, en rekent er op, dat de appel niet al te ver van den stam zal vallen. Daarom was hij zoo vriendelijk. En bij haar, het argelooze kind: - ach! zij is geen kind meer, maar eene volwassen maagd; de booze démon van zinnelijkheid en ijdelheid, de erfzonde eener diep verdorvene moeder, spookt haar door de leden, en zij weet 't niet.......Daar zie ik den rijken booswicht den eersten onreinen kus drukken op de rozenroode lippen, en 't nieuwe kleedje, dat zij nog niet aan hem heeft verdiend, ligt daar al gereed: 't is haar edelmoedig in voorraad geschonken......En ik kan niet toesnellen en het lam rukken uit den tij-
{==342==} {>>pagina-aanduiding<<}
gerklaauw, het dartele vogelke uit den muil van de boa constrictor.

Mijn visioen is als weg gevaagd. In plaats daarvan zie ik den doodsengel de kleine opvoeren tot voor Gods troon, weg genomen vóór den dag des kwaads....En ik buig mij neder en aanbid.


*) Men houde hier in het oog, dat de oude royalist - want dit verhaal is in de daad, met eenige vrijheid, van elders overgenomen, - dit verhaal deed vóór napoleon III regeerde, en dus niets van een' napoleon II of van eene Napoleontische dynastie heeft kunnen droomen. Ik liet met opzet het hier boven geschrevene staan, om den lezer het oordeel te laten, in hoe verre de verhaler de kracht en zwakheid der bonaparte's, de oorzaken van hunne verheffing en hunnen val, goed heeft geraden.

*) Op dit waarborgfonds voor verhuurders van kleine woningen, komen wij later, bij den Huisjesmelker, terug.

*) Het Licht op den Kandelaar, blz. 30.

*) 't Is bekend, dat de Roomsche Kerk de tien geboden anders verdeelt, zoodat het eerste en tweede zamen smelten, en dus het afzonderlijke gebod tegen de beeldendienst weg valt, waartegen het tiende in twee wordt verdeeld; - als ook, dat zij bij het allervolmaaktste gebed, het Evangelie van lukas volgt, waar dit zonder de zoogenaamde doxologie voorkomt. - Van hier deze schimp, dien wij overigens laten voor rekening van den spreker.

*) I Kor. VII: 20. De exegese wordt weder voor rekening van de goede weduwe holster gelaten.

