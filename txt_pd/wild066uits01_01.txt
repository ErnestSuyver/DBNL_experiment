
   
        
           
               Uit stad en land. Vier verhalen voor de jeugd
               Ottilie  Wildermuth
               logo_bibl_02
           
           
               
                   Dit bestand biedt, behoudens een aantal hierna te noemen ingrepen, een diplomatische weergave van Uit stad en land. Vier verhalen voor de jeugd van Ottilie  Wildermuth uit ca. 1860-1870.
               
               
                   
                       
                   
               
           
           
           
               
                   
                   
                   
                   
               
           
           
               wild066uits01_01
               DBNL-TEI 1
               
                   2011 dbnl
               
           
           
               
           
           
               
                   
                   exemplaar Stadsbibliotheek Haarlem, signatuur: OK Wi.u.B
               
               Ottilie  Wildermuth, Uit stad en land. Vier verhalen voor de jeugd. A. ter Gunne, Deventer ca. 1860-1870
               
           
       
       
           
               Wijze van coderen: standaard
               
           
       
       
           
               Nederlands
           
       
       
           
               Uit stad en land. Vier verhalen voor de jeugd
               Ottilie  Wildermuth
               
               
               
                   
                   
                   
               
           
           
           
               
               
           
           
           
           
       
       
           
               Uit stad en land. Vier verhalen voor de jeugd
               Ottilie  Wildermuth
               
               
               
                   
                   
                   
               
           
           
           
               
               
           
           
           
           
       
       
           
               2011-11-09
               
                   Automatisch toegevoegd tbv Onze Kinderboeken
               
               colofon toegevoegd
           
           
           2012-20-04
           
               IB
           
           colofon toegevoegd
           
       
   
         
Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Ottilie Wildermuth, Uit stad en land. Vier verhalen voor de jeugd. A. ter Gunne, Deventer ca. 1860-1870
 
Zie: https://www.dbnl.org/tekst/wild066uits01_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 





{==I==} {>>pagina-aanduiding<<}

Ottilie Wildermuth,

 uit stad en land.


{==II==} {>>pagina-aanduiding<<}

Snelpersdruk van A. Ter Gunne & Co.

{==IV==} {>>pagina-aanduiding<<}


{== afbeelding 
	
Lith. v. Tresling & Co. Amst.


Bladz. 13.
==} {>>afbeelding<<}
    


{==V==} {>>pagina-aanduiding<<}

UIT STAD EN LAND.

VIER VERHALEN VOOR DE JEUGD,

door

OTTILIE WILDERMUTH.

Met 4 Plaatjes.


{== afbeelding 
	
==} {>>afbeelding<<}
    


DEVENTER,
A. TER GUNNE.

{==VII==} {>>pagina-aanduiding<<}

INHOUD.


{== afbeelding 
	
==} {>>afbeelding<<}
    

DE WONDERBARE GROT	Bladz. 1.
KORDULA'S EERSTE REIS	Bladz. 34.
DOOR RAMP TOT GELUK	Bladz. 60.
DE SCHRANDERE BRUNO	Bladz. 108.


{== afbeelding 
	
==} {>>afbeelding<<}
    





{==1==} {>>pagina-aanduiding<<}

De wonderbare grot.

Henry Mordaunt was een zeemans kind, aan het strand geboren, opgegroeid in de heerlijke, frissche zeelucht, een onbevreesde, stoutmoedige jongen, wild en lustig als een zeevogel.
Zijn vader was scheepskapitein en was dikwijls en langdurig afwezig, buiten op den verren oceaan. Henry zag met ongeduld den tijd te gemoet, dat hij ook zou medevaren naar die wonderbare wereld, daar buiten. Wel had hij reeds kleine togten met zijn vader mogen medemaken, en was hij er trotsch op, schier in 't geheel niet zeeziek te zijn geweest; maar op verre en groote reizen wilde zijn vader hem eerst dan medenemen, wanneer zijn ligchaam sterk genoeg was en hij wat degelijks geleerd had.
‘Ik weet, hoe dat gaat, mijn jongen,’ zei de vader; ‘hebt gij eenmaal de zeelucht geproefd, dan is het gedaan met de boeken. Wel is er veel te leeren, wat niet in boeken staat; maar wie een braaf en flink man wil worden, die moet al de vermogens, die God hem ge-
{==2==} {>>pagina-aanduiding<<}
schonken heeft, vooral die van den geest, behoorlijk oefenen en beschaven: daarom leer maar goed! Zoo God wil, breng ik u dan nog zelf op zee, waar gij zeer veel zult leeren, wat in geen boek staat opgeteekend.’
Onze Henry woonde dus met zijn moeder en met den heer Holm, zijn goeverneur, in het huis, dat zich zijn vader op een der groene eilanden nabij Engeland gebouwd had. Het was een aardige en bevallige woning en men kon er best mede tevreden zijn daar zijn verblijf te houden; men noemde het op engelsche manier een Cottage (hut), maar het was een hut, waartegen menigeen gaarne zijn huis zou willen verruilen. Het eiland was rondom door hooge steile rotsen omringd, tusschen wier scherpe punten hier en daar de nesten van zeevogels hingen. Door die rotsen was echter het groene dal, midden op 't eiland, tegen de ruwe winden beschut, zoodat de tuin, die de Cottage van den heer Mordaunt omringde, schier nog tot kersmis met de schoonste bloemen prijkte.
Wij moeten echter bekennen, dat Henry zich niet veel om bloemen bekommerde; slechts ééns in het jaar, op zijn moeders verjaardag, plukte hij een geweldigen ruiker te zamen, die juist niet bijzonder fraai was gerangschikt. Overigens hield hij het liever met de aalbessen, frambozen en kruisbessen en met al de heerlijke vruchten, die er nog tot laat in den herfst te vinden waren; de bloemen hadden niet veel van hem te lijden.
Maar ook in huis waren velerlei zaken, die voor kinderen zoowel als voor groote menschen iets aantrekkelijks

{==3==} {>>pagina-aanduiding<<}
hadden. De kapitein had van elke zeereis iets medegebragt, tot versiering van zijn huis en om het als dat van een zeeman te kenmerken. Er waren schelpen van schitterende kleur en wonderlijken vorm, uit de Indische zeeën, echt chineesch porselein, fijn en zoo doorschijnend als glas, en met zonderlinge bloemen en beelden beschilderd; olifantstanden en een struisvogel-ei; prachtig gekleurde vederen; kunstig gesneden pijlen en bogen; zeldzame planten en kokosnoten. Een levende papegaai, groen en purperrood, schommelde zich in een blinkende kooi, doch wilde, tot Henry's spijt, geen praten van hem leeren, terwijl twee fraaije huisvogeltjes vertrouwelijk bij elkander zaten in een fijner kooitje.
De heer Holm, de goeverneur, deed zijn best, om de opmerkzaamheid van den wilden knaap te boeijen, terwijl hij hem bij al die voorwerpen uit ver verwijderde streken, tevens bekend maakte met de landen en zeeën, uit welke zij gebragt waren; maar Henry was evenwel vaak een zeer ongeduldig scholier. ‘Dat leer ik immers alles veel beter,’ meende hij, ‘als ik later met papa op zee ga,’ en hij wilde niet gelooven, dat een goed zeeman juist vooraf zoo naauwkeurig mogelijk alle oorden, die hij had te bereizen, en de geschiedenis er van, moest kennen, ten einde voor zich zelven en anderen er 't meeste nut van te hebben. Waartoe hij bovendien Latijn en later zelfs nog Grieksch moest leeren, welke taal in geen land en op geen eiland ter wereld meer gesproken werd; dit wilde hij volstrekt niet begrijpen, hoe dikwijls de heer Holm hem ook aantoonde, dat juist de vaste vormen

{==4==} {>>pagina-aanduiding<<}
der oude talen een heilzaam middel waren tot oefening voor den geest, 't geen hem alle later leeren zou verligten; dat de kennis der oude schrijvers een goede grondslag vormde voor de beschouwing en kennis van den nieuweren tijd en zijn geschiedenis. Het zou hem veel prettiger geschenen hebben, om den geheelen dag met de visschersjongens buiten aan het strand rond te klouteren, schelpen en vogelnesten te zoeken, of met hen in hun booten te varen.
Zijn vader, bij wien de heer Holm zich over den wilden jongen beklaagde, pakte de zaak anders aan. Hij zei: ‘Ik veronderstel niet, mijn jongen, dat gij reeds zult begrijpen, waartoe alles, wat gij leeren moet, nuttig is; op den tijd, wanneer gij dit kunt begrijpen, zou het veel te laat zijn, om het nog te leeren. Maar ik verlang van u, dat gij aan uwe ouders en uwen leermeester gehoorzaam zijt, dewijl dit de wil en het bevel is van den almagtigen God, en omdat er geen heil en zegen op aarde noch in den hemel is voor een mensch, die niet geleerd heeft, zijnen ouders te gehoorzamen. Daarom, indien gij niet altijd uit lust kunt leeren, leer dan vooreerst uit gehoorzaamheid; en, let maar op, de lust en 't genoegen komen van zelf.’
Daarop zeide hij hem, dat bij de zeedienst strenge gehoorzaamheid gevorderd werd; vertelde van die trouwe, dappere zeesoldaten, die zonder kommando niet uit het gelid wilden treden om zich te redden, en die in 't gelid, 't geweer aan den voet, tegelijk met het schip in de diepte wegzonken, als getrouwe en gehoorzame krijgs-
{==5==} {>>pagina-aanduiding<<}
lieden. ‘En de opperste bevelhebber over land en zee zal hen daarboven bij zijn eere-garde hebben ingelijfd!’ besloot de kapitein, zelf diep geroerd.
Hij vertelde hem ook van den jongen Casabianca, den zoon van een engelschen admiraal, die in den slag aan de Nijl als zeekadet op het schip van zijn vader diende, die zijn post op het schip zonder 's vaders toestemming niet wilde verlaten, toen dit reeds in vlammen stond en alzoo, als een offer zijner gehoorzaamheid, met het schip in de lucht vloog.
‘Op zulk een zware proef, hoop ik, zal uwe gehoorzaamheid niet gesteld worden,’ zei de vader, terwijl hij vriendelijk met zijn hand door Henry's digte lokken woelde; ‘maar gij kunt daaruit zien hoe noodzakelijk het is, reeds van jongs af onderworpenheid te leeren, als men een degelijk zeeman wil worden.’
Al deze voorbeelden gingen Henry waarlijk diep ter harte, en op zijn moeders verjaardag reciteerde hij met zeer veel gevoel het versje van den jongen Casabianca:

Op 't dek, schoon allen zijn gevloôn, 
Staat nog de knaap alleen, 
Terwijl der vlammen gloed verlicht 
De dooden om hem heen. 
 
Hoe schoon en man'lijk stond hij daar, 
Te midden van den gloed, 
Hij, schoon naar 't ligchaam nog een kind, 
Toch reeds vol heldenmoed. 
 
Het vuur genaakt - doek 's vaders woord 
Alleen mag hem doen gaan; 

{==6==} {>>pagina-aanduiding<<}

Dan, ach! de vader viel ter neêr, 
Ver van den zoon van daan. 
 
Luid roept hij: ‘vader, zeg mij toch, 
is thans volbragt mijn pligt?’ 
Onwetend, dat de wreede dood 
Sloot vaders oogen digt. 
 
‘Spreek, vader!’ roept hij nu nog eens, 
‘Mijn vader, mag ik gaan?’ 
Doch sterker knettert slechts de vlam 
En 't wild geschreeuw houdt aan. 
 
De knaap voelt reeds der vlammen gloed 
Aan 't schoone, blonde haar; 
Doch niets verstoort zijn mannenmoed, 
Zijn rust bij 't doodsgevaar. 
 
Nog eenmaal roept hij hel en luid: 
‘Moet 'k, vader! blijven staan?’ 
En rondom mast en zeil ziet hij 
De vlammen hooger gaan. 
 
't Schip is alreê verlicht door 't vuur! 
Nog staat hij op zijn post, 
En schoon door vlammen heet bestookt, 
Hij wordt niet afgelost. 
 
Daar dreunt 't als van een donderslag! 
Waar bleef het moedig kind? 
O! vraag de wrakken daar op zee, 
Verstrooid ver door den wind. 
 
Het schip met mast en kiel en al, 
De golven sleuren 't meê; 
Doch 't jonge hart was wel het eêlst, 
Dat werd de buit der zee. 



{==7==} {>>pagina-aanduiding<<}

Henry vond zulk een gehoorzaamheid zeer schoon en geloofde dat hij ook op het brandende schip zou hebben blijven staan. Maar om gewillig en met lust bij den heer Holm aan de tafel te blijven zitten, als hij buiten in de verte de zee hoorde ruischen of aan de vrolijke spelen zijner kameraden dacht, dat scheen hem veel moeijelijker toe. Hij moest nog eerst een ernstige les over de gehoorzaamheid hebben.
's Winters was zijn vader meestal te huis en dan was er voor Henry geen verzoek noodig, om zeer bedaard en stil aan den haard bij hem te zitten en zich te laten vertellen van alles, wat zijn vader al op zee beleefd had. Deze toch wist zeer wonderbare dingen te verhalen van zeediepten: zeer kalme, heldere plaatsen op den grooten oceaan, waar de zee zoo glad is als een spiegel en zoo doorschijnend, dat men tot op den diepsten bodem de schelpen en steenen, de zeeplanten en de wonderbaar gevormde zeedieren zien kan; van wildstilten, als het schip weken lang onbewegelijk moet blijven liggen, of van stormen, die het op de golven rondslingeren, nu eens bergenhoog, dan weder omlaag, als in het diepste dal; van schipbreukelingen, die dagen lang op een plank in zee werden rondgedreven en ten laatste toch op ongelooflijke wijze gered zijn geworden; van het wonderbare eiland IJsland, met zijn vuurspuwende bergen en kokende bronnen; van de koraaldiertjes, die, van uit de diepste diepte der zee, stil, langzaam aan hunne kleine bergen bouwen, tot deze ten laatste aan de oppervlakte der zee komen en eilanden vormen;

{==8==} {>>pagina-aanduiding<<}
hij vertelde van de eiland-bewoners in verre zeeën en van hunne vreemde zeden. Dan had Henry wel den ganschen nacht naar hem willen luisteren, en moest hij telkens door een ernstig kommando naar bed worden gebragt.
Des zomers, als zijn vader op zee was, was het Henry's liefste bezigheid, na afloop van de lessen, de hoogste rotsen, die het eiland omringden, te beklimmen en van daar over de blaauwe zee in de verte te zien. Ook de vuurtoren was voor hem iets merkwaardigs, dien hij eens met zijn vader had mogen bestijgen en op welken twee mannen, hoog boven alle menschelijk verkeer, het geheele jaar in de grootste eenzaamheid leefden. Een dezer mannen vertelde hem, dat vóór hem ook een meisje daarboven had geleefd, Grace Darling, zijn jonge zuster. Zij was daar, zoolang hij als matroos op zee was, geheel alleen met zijn ouden vader geweest. ‘En ofschoon een blond en tenger meisje, bezat zij een moedig hart,’ roemde de zeeman; ‘in menigen stormachtigen nacht, als zij het hulpgeroep van in nood zijnde schepen hoorden, is zij met haar vader in een kleine boot naar buiten gevaren, om van de arme lieden nog te redden wat te redden was, en zeer velen heeft zij alleen aan den oever gebragt. De Hemel hebbe hare ziel,’ besloot de man met een traan in zijn oog. ‘Zij rust daar beneden in de zee. Toen zij stierf, was het veertien dagen lang zulk stormachtig weêr, dat wij niet aan land konden komen, om haar te begraven; toen hebben wij haar in de diepte neêrgelaten. God de Heer zal haar

{==9==} {>>pagina-aanduiding<<}
ook daar wel vinden, als hij haar ter opstanding roept.’
Van 't balkon van het woonhuis kon Henry door een kloof in de rots bij nacht juist het licht van den vuurtoren zien schemeren, en hij zag er gaarne heen, en dacht aan de menschen die daar zoo eenzaam woonden en aan het moedige meisje, dat beneden in de zee rustte.
Buiten langs de rotsen en klippen lagen de kleine huizen der visschers verstrooid, zeer kleine houten hutten, vaak niet grooter dan een badhuisje. Henry kon goed klouteren en niet ligt was een rots hem te hoog of te steil; maar de visschersknapen konden het toch nog beter, die klommen er tegen op, zelfs als de rotsen schier steil als een muur uit de zee oprezen; dan lieten zij zich met touwen naar beneden zakken en namen de eijeren der zeevogels weg, die hun nesten in de rotskloven hadden. Henry mogt naar hartelust op boomen en rotsen klouteren, maar de jagt op vogeleijeren was hem door zijn vader streng verboden. Dat was al te gevaarlijk en ook voor hem niet noodig; er was genoeg gelegenheid voor lustige wilde spelen op de lagere klippen rondom het strand. Ook wegens deze had zijn moeder nog veel zorg, maar de vrouw van een zeeman moet leeren onbevreesd van hart te zijn en de haren gerust aan Gods hoede over te laten, zoo lang zij op goede wegen wandelen.
Het was een genot aan de kleine haven te zitten en toe te zien hoe de grootere visschersbooten met rijken buit naar huis kwamen. De meisjes zaten op zonnige plekjes aan den oever, knoopten netten of maakten zeemanskielen en zongen daarbij vrolijke liedjes. De jongens hielpen

{==10==} {>>pagina-aanduiding<<}
vrolijk de visschen aan land brengen, dikwijls in zoo groote menigte dat ze allen niet op het eiland of in den omtrek konden verkocht worden; dan wordt de visch gedroogd en ver op het land of op de omliggende eilanden verkocht. Aan de havenzijde verder op 't land stonden de voorname huizen der meer welvarende visschers.
Onder de arme visschers, die in kleine huisjes aan de eenzame, rotsachtige zijde van den oever wonen, was een zeer oude, half blinde visscher, die reeds lang niet meer ter zee kon varen. Men zeide, dat zeven zonen van hem als zeelieden waren uitgevaren en dat er geen enkele was teruggekomen; men wist zelfs niet, waar allen gebleven waren. Nog een, zijn jongste en eenig overgebleven zoon, was bij hem, en werkte trouw om zijn ouden vader te onderhouden. Hij was zoo arm, dat hij geen eigen scheepje had; maar de andere visschers namen hem mede ter vischvangst en gaven hem een deel van hunnen buit; ook verzamelde hij zeegras en kruiden, die hij aan de apothekers verkocht. Hij was echter het handigst en onverschrokkenst in het zoeken van zeevogeleijeren. Hij liet zich van de allersteilste rots naar beneden zakken, met een korf om zijn schouders, en bleef zoo tusschen hemel en aarde zweven, tot hij de geheele korf had gevuld. Hij leende zich ook gaarne tot tuinarbeid en kon de tuinbedden vrij net en sierlijk aanleggen, ofschoon hij zelf ver van sierlijk was.
Want dit moest men zeggen: Tom was braaf en vlijtig, doch mooi in 't geheel niet. Zijn neus was breed en

{==11==} {>>pagina-aanduiding<<}
plat, zijn gezigt vol naden en hij zag zoo scheel, dat men nooit wist, naar welken kant hij keek. Daarbij zat zijn haar zoo verward als zeegras en zijn ééne voet was korter dan de andere. Van daar kwam het, dat ruwe en onbeleefde jongens hem bespotten, ja, hem zelfs met steentjes wierpen, en er dan pret in hadden, als hij met zijn korten voet hen niet achterna kon hompelen.
Henry was ook niet veel beter dan de andere knapen; daarbij had hij nog kort geleden de predikantsvrouw tot zijn moeder hooren zeggen: ‘Uw Henry is toch een knappe jongen, mevrouw Mordaunt!’ En hoewel men soms denkt, dat jongens volstrekt niet ijdel zijn, zoo had hem dit toch heimelijk verheugd, en sedert had hij nu en dan in den spiegel gekeken en gedacht, dat de predikantsvrouw geen ongelijk had. Na dien tijd scheen de arme Tom hem nog leelijker toe dan vroeger.
‘Hoor eens, Tom, waarom zijt gij toch zoo leelijk?’ vroeg hij hem eens, toen hij met andere jongens behagelijk aan 't strand in de zon lag, terwijl Tom ter zijde netten zat te boeten. De jongens begonnen luide te lagehen, maar Tom antwoordde heel kalm, zonder van zijn werk op te zien: ‘Ik ben eens boven van een rots naar beneden gevallen en daardoor is mijn neus platgedrukt; de naden in 't gezigt en het scheelzien heb ik uit de pokken gehouden en met mijn korten voet ben ik geboren.’
De knapen lachten weder en toen Tom nu met zijn versteld net naar zijn huisje terug keerde, schreeuwden zij hem na: ‘Platneus, kromvoet, scheelkijker!’ Henry

{==12==} {>>pagina-aanduiding<<}
schreeuwde mede, maar een paar grootere jongens, die wisten hoe braaf Tom was, stemden niet in met dit onaardige geschreeuw. Een zelfs, wien Tom eens uit het water had gered, werd zoo boos, dat hij een steen nam om er Henry mede te gooijen; doch Tom bemerkte het nog, nam hem den steen uit de hand en wierp dien in de zee. En toch kon Henry het ook nu nog niet laten Tom te bespotten en te plagen: dikwijls bragt hij zijn netten in de war, of wierp zijn schelpen naar beneden, eens zelfs had hij zijn mand met eijeren, die met zooveel moeite waren verzameld, omvergestooten, zoodat zij alle gebroken waren. Hij zou zulks wel niet uit zich zelven gedaan hebben; maar daar de andere jongens er zich een grap van maakten, beviel het hem, zulk een slechte heldendaad te bedrijven. Tom deed hem niets; hij kwam dikwijls in Henry's huis om in den tuin te arbeiden, en Henry's moeder was zeer vriendelijk tegen den armen jongen. Zij had hem eens een warm buis geschonken, dewijl hij geen geld had, om er zich een te koopen; ook gaf zij hem dikwijls tabak voor zijn ouden vader, dat den ouden visscher ook het liefst was. Daarom was Tom tot dusverre zoo geduldig gebleven bij al de plagerijen van Henry.
Naar den ouden visscher ging Henry zeer gaarne, en 't was hem groot genoegen als hij van zijne moeder den ouden man een pakje tabak mogt brengen. Hij scheen hem een oude Meerman toe, als hij daar zoo zat, met zijn sneeuwwit haar, in de oude grijze pijekker, zijn pijpje rookte en, als hij goed geluimd was, met een vreemde stem vreemde geschiedenissen vertelde. Hij ging

{==13==} {>>pagina-aanduiding<<}
echter liefst tot hem, als Tom niet te huis was, dewijl hij zich toch altijd een weinig schaamde, als hij hem met de andere jongens geplaagd en vervolgd had.
Aan de rotsachtige zijde van 't eiland, waar Henry zelden kwam, wijl daar geen huizen stonden en er bijna nooit een boot aanlegde, was een grot diep in de rots, waar men slechts alleen bij eb, als de zee lager wordt, langs steenen trappen kon komen. Van deze grot wisten de jongens allerlei wonderbare dingen, en Henry zou er zeer gaarne den ouden visscher eens van hebben hooren vertellen.
Op zekeren namiddag, juist toen Tom in den tuin werkte, had Henry vroeg zijn taak af; hij liet zijn moeder geen rust, voordat zij hem een pakje tabak voor den ouden visscher gaf, en, zonder er iets van aan Tom te zeggen, sprong hij naar buiten, naar het welbekende plekje van den oude.
De tabak was heden zeer welkom, want in den laatsten tijd had de goede Tom met de grootste inspanning naauwelijks zooveel kunnen verdienen, als hij noodig had om brood en kolen te koopen; voor tabak was er niets overgebleven. Henry wist reeds, dat hij den ouden man eerst op zijn gemak een pijpje moest laten rooken, vóór hij er toe kwam iets te vertellen. Hij bleef dan ook stil bij hem zitten, ja, hij legde zelfs de schelpen van Tom, die in een mand stonden, netjes nevens elkander, en paste wel op er iets van te bederven.
Eindelijk was het eerste pijpje uitgerookt.
‘Hoor eens,’ schreeuwde Henry uit al zijn magt, want de oude visscher was vrij doof; ‘hoe komt men toch in

{==14==} {>>pagina-aanduiding<<}
de grot, ginds aan de andere zijde?’ - ‘'k Weet niet meer,’ sprak de onde voor zich heen, ‘ik ben er sinds lang niet geweest; mijn grootvader heeft nog den melaatsche gezien, die er in gewoond heeft.’
‘Een melaatsche?’ vroeg Henry eenigzins angstig; want hij kende uit de bijbelsche geschiedenis die verschrikkelijke ziekte.
‘Ja, een melaatsche,’ zei de oude visscher, die langzamerhand op dreef kwam. ‘Hij was ver over zee geweest en had in het oosten die verschrikkelijke ziekte opgedaan. Toen wilde geen schip hem meer opnemen en hij mogt ook niet bij de menschen wonen. Dus heeft hij in die grot geleefd; hij ving zelf zijn visch en zocht vogeleijeren. Hij heeft ook voor zich een bed en een tafel en een stoel uit steen gehouwen, en heeft ook een groote steenen kist gemaakt, waarin hij zijn paarlen, zijn goud en koralen bewaarde.’
‘Vindt men daar dan goud en paarlen?’ vroeg Henry begeerig.
‘Thans niet meer,’ zei de oude man droomerig. ‘De schoone Meermin heeft ze hem gebragt, diep uit de zee. De Meermin is slechts bij nacht daarheen gezwommen; zij kan niet aan land komen, dewijl zij geen voeten heeft, alleen een grooten, langen vischstaart. Maar dewijl zij er niet uit kan komen, wil zij de menschen gaarne tot zich lokken; daarom zingt zij zoo wonderschoon, en wie haar hoort, moet haar lokstem volgen, tot diep in de zee.’
‘Verdrinken dan de menschen, als zij beneden komen? Wat kan zij dan met hen doen?’ vroeg Henry.

{==15==} {>>pagina-aanduiding<<}

‘Ik weet niet, wat van hen wordt,’ sprak de oude somber; ‘er is nog niemand teruggekomen, mijn zonen ook niet.’
‘Nu, de Meermin zal uw Tom niet komen halen,’ zei Henry, ‘die zal haar wel te leelijk zijn.’
‘Tom gaat er niet heen,’ sprak de onde; ‘die is niet zoo dom, als hij er uitziet; die doet even als de melaatsche, hij stopt zijn ooren digt, opdat hij het gezang der Meermin niet hoort.’ Henry dacht, dat hij het gezang toch wel eens wilde hooren; hij zou zich wel goed vasthouden en zeker niet in zee springen.
De oude visscher meende, dat al die paarlen en koralen, goud en edelgesteenten nog wel in de steenen kist zouden liggen, daar het deksel zoo zwaar was, dat wel twintig man noodig waren, om het op te ligten; en toch was de grot zoo naauw, dat er slechts twee binnen konden. Henry dacht er niet over na, hoe het de man dan zou gemaakt hebben, om alleen het zware deksel op de kist te leggen. ‘Eenmaal,’ vervolgde de oude visscher, ‘is de Meermin weêrgekomen; de maan scheen zoo helder op heur hoofd en op den gouden kam, dien zij in 't haar droeg, en zij had zoo verwonderlijk mooi gezongen en zoo luid, dat de man het toch hoorde, ofschoon hij zijn vingers in de ooren had gestopt. Daarop was hij stil en langzaam al digter en digter de zee genaderd, tot dat hem de Meermin gegrepen en met zich naar beneden getrokken had. Geen mensch heeft ooit weder iets van hem gehoord. Men weet niet of hij verdronken is, dan of hij daar beneden nog leeft bij de Meermin en zich niet meer aan 't daglicht mag vertoonen.’

{==16==} {>>pagina-aanduiding<<}

‘O, hij zal het wel goed gehad hebben,’ zei Henry. ‘Op de wereld heeft hij toch niet veel genoten! Kan men nog in de grot komen?’
De oude doove man luisterde niet meer naar hem; hij had zijn pijpje weder aangestoken, rookte en zag regt voor zich uit naar de zee, - als een oude Meerman, dacht Henry weder, ofschoon hij nog nooit gehoord had, dat de Meermannen uit tabakspijpen rooken.
Geheel vervuld van de vertelling des ouden mans en van de schatten der wondergrot, ging Henry naar huis. Zijn moeder was uitgegaan, de heer Holm speelde schaak met den predikant en Tom werkte juist in den tuin. Henry was dezen keer zeer genadig en vriendelijk jegens hem; hij zou gaarne nog wat meer van de grot willen weten.
‘Hoor eens, Tom,’ vroeg hij hem, ‘zijt gij wel eens in de wonderbare grot geweest?’
‘In welke grot?’ vroeg Tom, vrij onverschillig.
‘Ach, in die grot, waar die zieke man zoo lang gewoond, waar hij zich een bed, tafel en stoelen uit steen gehouwen heeft,’ zei Henry ongeduldig, ‘en waar hij zoo veel goud, en paarlen en koralen in de steenen kist heeft achtergelaten, toen hij in zee ging, om de Meermin te hooren zingen. Uw vader heeft het mij immers verteld.’
‘Ja, ziet ge, mijnheer Henry,’ zei Tom met zijn gewone, onverstoorbare kalmte, ‘mijn vader is zeer oud; dus weet hij zoo juist niet meer, wat waarheid is of een sprookje. Meerminnen zijn er niet; onze goede God

{==17==} {>>pagina-aanduiding<<}
schept niet zulke dwaasheden als een schoone vrouw met een vischstaart.’
‘Daar weet gij niet van, Tom,’ merkte Henry neuswijs op, ‘omdat gij geen boeken lezen kunt, Mijnheer Holm heeft mij toch zelf verteld van Sirenen, die op de zee zongen, toen Ulysses er voorbij voer.’
‘Dit zal misschien ook wel zulk een verdichtsel zijn,’ zei Tom bedaard. ‘Uw vader heeft lang en ver op zee gevaren, doch die heeft zeker nooit een Meermin gezien.’
‘Misschien heeft hij het mij niet gezegd, opdat ik niet naar buiten zou gaan om er een te hooren zingen en in zee vallen,’ hernam de wijze Henry. ‘Maar zijt gij reeds in de grot geweest, Tom?’
‘Wel voorbij gevaren met de visschers,’ zei Tom.
‘En hebt ge de stoelen gezien, de tafel en het bed, en de kist, waarin de paarlen zijn?’
‘Er liggen juist steenblokken om heen, en aan die kist geloof ik niet. Welligt hebben de smokkelaars dikwijls hunne waren in de grot gebragt, zoolang de melaatsche man er in was, anders kwam niemand bij hem. En geen Meermin heeft hem gehaald; de vloed zal hem eens hebben meegevoerd; die komt soms hoog in de grot, zoodat zij geheel vol wordt. Daarom gaat niemand er ook meer in.’
‘Waar is dan eigenlijk de weg naar de grot?’
‘Dan moet men vlak door het weiland, totdat men aan die hooge rots aan 't strand komt; om dien hoek is een weg uitgehouwen, dan komt men aantrappen, die tot in de grot loopen. Gij moet er echter niet heengaan; het

{==18==} {>>pagina-aanduiding<<}
is gevaarlijk er te komen, en als de vloed komt, zou de zee u meevoêren, zonder dat gij de Meermin hadt hooren zingen.’
Henry wilde geen goeden raad van Tom aannemen. Hij hield zich zelven voor zooveel wijzer dan den scheelen visschersjongen; maar hij kon het niet laten, dag en nacht aan de grot te denken. Met den heer Holm moest hij er niet over spreken; die was niet aan zee geboren en werd ligt duizelig. Hij had er dus geen bijzonder vermaak in om op de rotsen rond te klouteren, en Henry, die reeds vroeg daaraan gewoon was, beschouwde hem daarom met eenige minachting als een landrot.
Aan zijn moeder vertelde hij echter de geschiedenis van den ouden visscher; wat de Meermin betrof, hij was er niet zeker van, of zijn moeder er geloof aan zou schenken. Hij vertelde haar alleen van den verborgen schat in de steenen kist en hoe heerlijk het toch zou zijn, als men in de grot komen en zien kon, hoe het daarmede gesteld was; vader zou dan wel kunnen zorgen, dat het zware deksel er werd afgeligt. ‘Weet ge, moeder! als men terstond bij 't begin der eb naar binnen gaat, kan men, eer de vloed komt, alles bezien en er weder uitkomen.’
‘Laat het u in 's Hemels naam niet in 't hoofd komen, Henry, om zelf in de grot te gaan,’ zei de moeder verschrikt, ‘de weg is in elk geval zeer gevaarlijk, en gij kunt nog niet juist oordeelen, wanneer eb en vloed invallen. Als vader weder komt en hij wil met u er heengaan, dan is 't goed; maar gij mogt niet alleen

{==19==} {>>pagina-aanduiding<<}
gaan, ook niet met een der visschersknapen; hoort gij?’
Dit was een zeer bepaald verbod, en toch zocht Henry bij zich zelven naar redenen om het te overtreden.
‘Vader ziet toch gaarne dat ik een moedige jongen ben,’ redeneerde hij in zich zelven; ‘als ik er weder goed uitkom, dan verheugt hij zich en neemt mij misschien spoedig mede naar zee, en dan is moeder ook tevreden. Zij wil 't mij alleen niet toestaan, omdat zij meent, dat ik er niet spoedig genoeg zal uitkomen; anders zou ze er niet tegen hebben. Ik wil immers zeeman worden; dus moet ik alles leeren en voor niets bevreesd zijn. De heer Holm mag er natuurlijk niets van weten, die begrijpt zoo iets in 't geheel niet; die heeft immers de zee eerst gezien, toen hij vier-en-twintig jaar oud was.’
Zoo zocht hij zich te overreden, dat zijn voornemen volkomen goed was. Maar dat het niet goed was, gevoelde hij zeer goed aan het kloppen van zijn hart, zoo dikwijls als hij aan de uitvoering dacht: hij kreeg vaak een kleur, als zijn moeder of de heer Holm in de kamer kwam, terwijl hij ook slechts in gedachten op den verboden weg naar de grot was. Wat zijn vader hem gezegd had over de gehoorzaamheid van een echten zeeman, daaraan wilde hij niet denken, of hij maakte zich wijs, dat dit heel iets anders was.
Kort daarop ging de heer Holm voor eenige dagen op reis, om een vriend te bezoeken; dit scheen Henry nu de beste gelegenheid. Dat Tom hem niet zou helpen om in de wonderbare grot te komen, had hij reeds gemerkt; dus moest hij het alleen ondernemen. Hij wilde

{==20==} {>>pagina-aanduiding<<}
slechts nog wachten, tot zijn moeder eens naar mevrouw Robertson ging, want dan was hij zeker, dat zij niet zoo spoedig weer terug zou komen. Mevrouw Robertson was een oude dame, de weduwe van een zeekapitein, die in een klein huisje op het verst gelegen einde van het eiland woonde. Vroeger mogt Henry met zijn moeder mede gaan, als zij daar een bezoek bragt, dat hij regt gaarne deed. Er waren daar oude, zeldzame boeken met afbeeldingen van schelpen en zeedieren; ook had zij een plaats met allerlei schoon gevogelte, parelhoenders, Astra kansche ganzen en sneeuwwitte paauwduiven. In den laatsten tijd echter had mevrouw Robertson zich zeer beleefd van Henry's bezoeken verschoond.
‘Ziet gij, lieve mevrouw Mordaunt,’ zeide zij, ‘ik houd zeer veel van kinderen, als ik ze van verre zie spelen, of als ze aardig zijn afgebeeld op een schilderij, die engeltjes! Maar bij een wilden knaap, als uw Henry - anders een zeer lieve jongen, er kan een charmante man uit hem groeijen, als hij uitgeraasd is - zie, dan word ik bang en angstig. Nu eens maakt hij kunstjes met zijn stoel, dat ik vrees dat hij den nek zal breken; dan weder jaagt hij met zijn stok onder mijn gevogelte, dat zij naar alle zijden wegvliegen; of hij wil het modelscheepje van mijn overleden man op het beekje laten varen, zoodat ik niet weet of het zal vergaan. Eens is hij zelfs op den langen barometer van mijn man zaliger gaan rijden, en als hij volstrekt niets doet en heel stil zit, dan ben ik eerst regt beangst wat hij nu weer in zijn schild zal voeren. Lieve mevrouw Mordaunt, uw

{==21==} {>>pagina-aanduiding<<}
Henry is een charmante jongen, maar in mijn huis is hij eigenlijk niet op zijn plaats.’
Henry's moeder was een weinig beschaamd, dat haar zoontje niet meer ingetogen was; maar zij nam het de oude dame niet kwalijk en bezocht haar nog altijd van tijd tot tijd. Deze zond dan ook telkens aan Henry een stukje koek of een paar gebakjes, enkel uit dankbaarheid, dat hij haar niet meer met zijn bezoek vereerde.
Twee dagen na 't vertrek van den heer Holm kwam er bij zijn moeder een uitnoodiging van mevrouw Robertson. Het was een zeer schoone lenteavond; mevrouw Mordaunt ging ten zes ure heen. ‘Gij kunt nu buiten spelen, Henry,’ sprak zij, ‘tot zonsondergang; ga dan echter in huis, want 's avonds is de wind koud en ge wordt ligt verkouden.’ - ‘Ja, ja, beloofde Henry. Hij droomde er reeds van, een man te worden, en toch had zij zich nog niet geoefend in de voornaamste deugd van een degelijken man, zijn woord te houden; hij was er aan gewoon, op een bevel spoedig ‘ja’ te zeggen, en later te doen, wat hem lustte.
De zon stond nog tamelijk hoog aan den hemel; 't was buiten prachtig helder, toen Henry zijn boeken bij elkander pakte en naar buiten sprong. Aan strand was het overal vol leven; de visschers waren t'huis gekomen met groote ladingen visch. Vrouwen en kinderen zaten thans aan 't strand bezig die uit te zoeken; jonge meisjes zaten met manden vol schelpen voor zich en zochten de schoonsten er uit, om ze te verkoopen, terwijl kleine jongens er tusschen dartelden en weder bedierven wat de anderen in

{==22==} {>>pagina-aanduiding<<}
orde hadden gebragt. Henry, die zich anders heerlijk zou hebben bezig gehouden met de vrolijke visschersknapen, gaf thans op niets acht en ging regt door, eerst naar de hut van den ouden visscher, van waar de weg hem verder naar de grot bragt. Regt wel te moede was hij er niet bij. Hij begreep zeer goed, dat hij op verkeerde wegen ging; en hoezeer zijn hart ook brandde van verlangen om zijn voornemen te volvoeren, ging hij toch zeer langzaam, zoo lang de visschers en de kinderen hem nog konden zien, opdat niemand zou merken, waarheen hij wilde gaan.
De oude visscher zat voor zijn huis; hij was dezen keer volstrekt in geen spraakzame luim. ‘Tom is naar de rotsen gegaan om eijeren te zoeken,’ zeide hij kortaf.
Henry keek naar den weg die tot de grot voerde; deze scheen hem niet ver toe, hij kon zeker nog voor den avond terug zijn, lang vóór zijn moeder t'huis kwam.
Het duurde echter lang, zeer lang, eer hij aan den hoek der rots kwam, waar het pad naar boven liep tot de grot.
Dit was een weg om van te duizelen, die naar boven voerde, en weinigen zouden dien kunnen gaan, zonder er af te storten. Steile klippen ter regter- en scherpe rotsen ter linkerzijde, en zoover men zien kon, de wijde, wijde zee, die nu heerlijk schitterde in 't licht der ondergaande zou. Maar Henry was een zeemanskind, bij deze rotsen groot gebragt; hij duizelde niet, ja, 't kwam hem schier belagchelijk voor, 't geen men hem gezegd had, dat het gevaarlijk was in de grot tijdens den vloed.

{==23==} {>>pagina-aanduiding<<}
De grot lag immers zoo hoog, daar kon het water niet bij komen, en moedig liep hij voort. Als klein kind reeds had moeder hem geleerd, bij elke gewigtige zaak vooraf te bidden om den zegen des Heeren, ook zijn vader bad altijd luid en plegtig met al de zijnen, zoo dikwijls hij tot een nieuwen togt uitging, en vader was toch een duchtig zeeman met een moedig hart. Dit schoot Henry thans te binnen; maar hij had er den regten moed niet toe, om een der kleinere gebeden uit te spreken, die moeder hem geleerd had. Hoe kon hij zeggen:

Onze wegen willen wij 
Slechts in Jezus naam bewand'len, 


als hij zijn weg ging in ongehoorzaamheid aan moeders verbod? Zoo steeg hij dan heel stil de in steen gehouwen trappen op, die, toen de zandweg ten einde was, hem regelregt naar de grot voerden. Hij troostte zich, even als alle ongehoorzame kinderen: ‘Nu, als het dezen keer goed afloopt, wil ik nooit weer iets doen, wat niet goed is; want men is er toch niet wel bij te moede.’
Thans was de grot bereikt. De ingang was geheel begroeid met wilde zeeplanten, die naar beneden afhingen; hij moest deze eerst wegtrekken, wilde hij binnen komen.
Doch daar zag hij zich grootelijks bedrogen. Wat hij voor tafel, stoel en bedstede gehouden had, was geen tafel, noch stoel en allerminst een bedstede; het waren rotsbrokken van verschillende grootte, die daar in 't rond lagen. Achter in de grot was het zeer donker; hij moest

{==24==} {>>pagina-aanduiding<<}
met de handen rondtasten, totdat hij ten laatste aan de merkwaardige kist kwam. Maar zij was bij 't aanvoelen niets anders dan een gewone steenklomp, en hij kon, hoelang hij ook den steen betastte, niets vinden wat op een deksel geleek; het was en bleef een vierkant stuk rots. Had hij maar een waskaars of een kleine lantaarn van huis medegenomen, om er in de grot aan alle kanten mede te lichten! maar daaraan had hij niet gedacht.
Het werd donker in de grot; de zon was ondergegaan, een ligte nevel legde zich op de zee, en in plaats van lichtend rood, hadden de golven thans een groenachtige kleur.
Henry wist dat het volle maan was. Hij had gehoopt, als de maan opkwam, dat die hem in de grot zou lichten; misschien had hij ook wel gedacht, dat in den maanschijn de schoone Meermin zou komen aanzwemmen. Thans viel hem eerst in, dat de maan aan de andere zijde achter de rotsen zou opkomen, zijn vader had hem vroeg geleerd, op dergelijke zaken, die zoo gewigtig zijn vooreen zeeman, acht te geven. Nu wist hij wel, dat hij nog lang zou moeten wachten, voordat de maan in de grot scheen; hij werd ontrust en besloot weg te gaan, zelfs zonder bijzondere ontdekkingen te hebben gedaan. Ook van de Meermin wilde hij niets meer weten, hij was veel liever te huis geweest. Hij klom de trappen af, terwijl de zee reeds veel hooger was dan toen hij ze opsteeg. Vrij haastig liep hij den zandweg af tot digt bij den hoek, en zie, - de weg was reeds met water bedekt. Een huivering liep door zijn

{==25==} {>>pagina-aanduiding<<}
leden. Hij keerde om en liep en steeg zoo snel hij kon weder naar boven tot de grot. Hij hoopte dat er misschien een bootje zou voorbij varen, 't welk hij dan met zijn witten zakdoek wilde wenken, opdat men hem opmerkte, - en voor alle dingen, hij wilde al zijn moed verzamelen: hij was immers een zeemanskind.
De grot was reeds geheel donker, toen hij weder boven kwam; hij zette zich op een rotssteen voor den ingang neder, trok zijn doek uit den zak en wuifde er meê; maar geen boot was er wijd en zijd te zien. De visschers waren allen reeds lang te huis; alleen de zeevogels vlogen krijschend heen en weêr, gelijk zij altijd doen voor zij op hunne nesten gaan slapen.
De maan stond reeds lang aan den hemel, maar de grot, de rotsen en de zee voor hem lagen allen in diepe schaduw; slechts ver aan de andere zijde flikkerde de maanschijn op de zee. Stil, langzaam en allengs hooger wies en steeg het water voor zijn voeten; de eerste treê der trap was reeds bedekt, het kwam tot de tweede. 't Was iets ijzingwekkends, dit zacht murmelen en ruischen der stijgende golven. Henry dacht, dat het minder vreeselijk zou zijn, zoo de golven zich even als ginds op de klippen, met geweldig gerucht braken. Hij dacht er over, om nog hooger te klimmen en zoo over de rotsen heen te klouteren, maar dat was niet mogelijk; geen mensch zou die steile klippen hebben kunnen beklimmen. Hij schreeuwde luid en hevig om hulp, zoo luid als hij vermogt; maar hij kon zijn eigen stem naauwlijks boven 't gekrijsch der vogels hooren. Hoe zouden zij hem dan

{==26==} {>>pagina-aanduiding<<}
daar ginds hooren; de woningen waren allen zoo ver en geen visscher was er meer buiten op de zee!
Thans begaf hem zijn stoute zeemansmoed. Zijn voorhoofd was nat van het koude zweet, ofschoon het in de grot nog droog was. Maar stil, langzaam en gedurig bruischte het water al hooger en hooger. Hij klom op het lage rotsblok, den zoogenoemden stoel, dan op de tafel en zag naar buiten op de uitgestrekte zee, die hem nog nooit zoo troosteloos was toegeschenen als in dezen oogenblik. De maan stond hooger aan den hemel, de lichte streep op zee schitterde in breeder omtrek, maar voor Henry's geest verschenen zoo duidelijk als nooit te voren, alle gebeurtenissen van zijn jeugdig leven; 't ouderlijk huis en tuin, de schatten uit verre landen, met welke zijn vader de woning versierd had, zijn kleine bezittingen, zijn moeder, de moedige, vrolijke, godsdienstige zeemansvrouw, de heer Holm met zijn onvermoeide zorg en geduld met zijn vaak zoo weêrspanningen, ongeduldigen kweekeling. Hij dacht aan de vrolijke tijden, als zijn vader weêr t'huis werd verwacht; als hij elken avond en elken morgen met zijn moeder den berg besteeg, van waar men het gezigt had op de zee; hij dacht aan het vrolijk gejuich, als zij het schip in 't oog kregen en hun witte doeken wuifden; aan de vreugde, als zij met vader naar huis trokken en hij dan zijn schatten uitstalde en zijn ontmoetingen vertelde. Al die beelden zweefden als in één oogenblik Henry's ziel voorbij, en stil, langzaam en gedurig kwam het gemurmel en geruisch van het water al nader en nader.

{==27==} {>>pagina-aanduiding<<}

Doch ook al het kwaad, dat hij begaan had, stond thans helder en duidelijk voor zijn geest, als nooit te voren: de trots en wrevel, waarmede hij dikwijls de bevelen en berispingen zijner moeder had opgenomen; het knorrig en onvriendelijk humeur, waardoor hij den onderwijzer zijn pligt zoo moeijelijk had gemaakt; vooral de ongehoorzaamheid, waardoor hij zoo vaak zijn moeder had bedroefd, ware het ook slechts in kleine dingen, en die hem thans een vroegtijdigen dood te gemoet voerde.
En al nader, al nader, langzaam en gestadig kwam de vloed aanruischen; hij had reeds den bodem der grot bereikt. En hij dacht, hoe het water al hooger en hooger zou stijgen en hoe de vloed zijn lijk zou wegvoeren, ver weg, ver in de zee tot een prooi voor visschen en zeedieren, zoodat zijn moeder niet eens zou vernemen, waar hij gebleven was; hij dacht hoe zijn vader weêr zou terugkeeren en het huis ledig vinden - geen Henry meer en zelfs niet zijn graf. En hij gevoelde het, dat hij niet zou kunnen sterven, als de jonge Casabianca, die in gehoorzaamheid aan zijn vader en scheepsbevelhebber tot den dood toe had volhard. Hij kon zijn ouders niet meer om vergeving bidden, kon de ongehoorzaamheid, waarmede hij hen zoo diep gekrenkt had, nooit meer goedmaken. O, dat was een bitter sterven!
Maar toen de vloed al nader en nader ruischte, toen het maanlicht al voller en heller zijn streepen op de zee schoot en er heldere sterren aan den hemel glinsterden, kwam er een verwonderlijk troostolijke gedachte in hem op; de gedachte aan den Heiland en Verlosser, die de

{==28==} {>>pagina-aanduiding<<}
kinderen tot zich heeft geroepen, en die schoone gelijkenis heeft verteld van den verloren, berouwvollen zoon, dien de vader weder met vreugde aanneemt; aan den Heiland, die gestorven is onder smarten, opdat hij voor berouwvolle harten den weg naar het vaderhuis zou banen.
Ach! met hoeveel verdriet en verveling had Henry vaak bij zijn moeder gezeten, als deze hem 's avonds op werkdagen of des zondags in den bijbel had laten lezen en beproefde hem deze boodschap uit den hemel te verklaren! En toch was door Gods genade een zaadkorrel daarvan in zijn ziel gevallen, die nu opschoot in den nood en het, doodsuur; hij kon nu bidden, niet met woorden, maar met zijn gansche ziel, dat God hem mogt vergeven en in vrede tot zich nemen, en dat Hij zijn arme ouders mogt troosten.
Hij was zeer vermoeid, toen hij weder naar beneden zag en bespeurde, dat het water reeds speelde aan den voet van het rotsblok, waarop hij zat. ‘Dat het maar voorbij ware!’ dacht hij, en ziet - daar zag hij opeens een donkere gestalte aan den ingang der grot! Nu was het gedaan met het laatste overblijfsel van kracht en moed; 't scheen hem een afgrijselijk zeemonster, dat hem wilde verslinden; want een mensch kon immers niet hier komen uit de diepte, en een schip was er wijd en zijd niet te zien. Met een luiden kreet zeeg de knaap achterover en was zonder bewustzijn.

{==29==} {>>pagina-aanduiding<<}

Henry ontwaakte als uit een diepen slaap; hij wist niet hoe lang het geleden was, sedert hij in ontzetting voor het zeemonster aan den ingang der grot zijn oogen gesloten had. Hij lag niet meer op den kouden steen in de grot, hij lag op zacht gras. De lichte maan stond nog aan den hemel, en de heldere sterren. Maar over hem heen gebogen zag hij in 't gelaat van den eerlijken Tom, - 't leek hem in dezen oogenblik volstrekt niet leelijk, 't scheen hem 't gelaat van een engel.
‘O, Gode zij lof en dank, monsieur Henry,’ riep hij op levendiger toon dan Henry hem ooit had hooren spreken. ‘Gij leeft toch nog!’ - ‘Gode zij dank!’ riep Susanne, de trouwe dienstmaagd, die met een lantaarn ter zijde stond. ‘Nu kunt gij dadelijk mede terug, mevrouw sterft anders van ongerustheid. Zij weet in 't geheel nog niet wat er gebeurd is en heeft mij slechts uitgezonden om u te zoeken. Ach, hoe bleek ziet gij er uit, en wat zijt ge nat, gij arme, domme, stoute jongen!’
Henry was nog zeer bedwelmd, verkleumd en vermoeid. Een andere visscher, een buurman van Tom, hief hem op. Zij zetten hem op hunne ineengeslagen armen, en doodmoede leunde hij tegen den arm van den trouwen Tom. Hij kon nog in 't geheel niet spreken, hij rilde en huiverde en was doodelijk uitgeput.
Te huis wachtte de trouwe moeder. Hoe vermoeid Henry ook was, hij bemerkte toch haar beschreide oogen, de heete tranen, waarmede zij haar wonderbaar geredden zoon ontving, en dit sneed hem dieper door de ziel, dan alle brommen en berispen. Hij moest sterke, heete

{==30==} {>>pagina-aanduiding<<}
thee drinken, werd spoedig in drooge, warme nachtkleederen gestoken en goed toegedekt. O, welk een zoete rust was dit in het zachte, warme bed! zijn goede moeder er nevens, die altijd nog weenende zijn hand in de hare hield en zijn sluimering bewaakte. Hij kon bijna niets uitbrengen dan: ‘vergeef mij, moeder!’ en met haar kus en haar gebed sliep hij in, zoo goed, zoo vast en diep. Toen hij op den helderen middag weder ontwaakte, meende hij, dat hij nooit in zijn leven zoo geslapen had.

Zoo iets was den armen Tom, den veelbespotten, manken, scheelen visschersjongen nog nooit gebeurd, dat Susanne, de net gekleede keukenmeid van mevrouw Mordaunt, hem plegtstatig bij hare meesteres ten maaltijd noodigde. Zelfs de oude, doove visscher, wien Susanne een stukje gebraden vleesch bragt, scheen iets van de eer te gevoelen, die zijn zoon wedervoer; hij zag hem met welgevallen na, toen Tom in zijn donker zondagspak, met een bloem in het knoopsgat, naar het huis van den kapitein wandelde, zoo goed het gaan wilde.
Tom was een weinig verlegen, toen hij in de fraaije eetkamer tusschen moeder en zoon als gevierde gast aan tafel moest zitten. Henry zat, warm ingepakt, en nog zeer bleek en stil, in vaders leunstoel en zag den armen Tom met zulke vriendelijke oogen aan, als dezen nog niemand in zijn leven hadden aangezien. Hij legde zijn hand vertrouwelijk in die van zijn redder en het werd Tom geheel warm om het hart; want niemand ter wereld

{==31==} {>>pagina-aanduiding<<}
had hem nog gezegd of getoond, dat hij hem lief had. Zijn vader hield wel veel van hem, maar die kon het zoo niet uitdrukken.
Nu moest Tom vertellen, hoe het toch gekomen was, dat hij het gevaar waarin Henry verkeerde, ontdekt en hem gered had. Dit was op zijn eenvoudige wijze spoedig gedaan. Hij was boven op de rots, juist boven de grot, nog laat met eijeren-zoeken bezig geweest en digt bij den rand gekomen. Toen had hij tusschen het gekrijsch der vogelen een doordringenden gil gehoord. ‘Ik hoorde onder al het vogelgekrijsch, dat het een menschenstem was, en toen ik nog eenmaal luisterde, was 't mij als hoorde ik monsieur Henry's stem, en het schoot mij te binnen, dat hij mij vroeger telkens naar de grot gevraagd en over de Meermin gepraat had. Ik had hem wel gezegd, dat het gevaarlijk was, uithoofde van den hoogen vloed; maar ik wist ook, dat hij soms gaarne doet, wat men hem afraadt;’ - Henry werd zeer rood - ‘daarom dacht ik terstond dat hij in de grot was en de vloed zoo hoog gestegen, dat hij er niet meer uitkon. Want op dit punt kan men de rots niet op- of afklouteren, dat kan alleen met behulp van een touw; de sterke touwen zijn echter ver weg bij den visscher Sam. Zoo ben ik dan terug gesprongen, zoo snel ik met mijn korten voet maar kon, heb de touwen gehaald en twee sterke mannen meêgebragt; die hebben het touw om mijn lijf gebonden en mij naar beneden laten zakken. Nog een half kwartier, en de grot was vol geweest. Thans kon ik er juist nog door waden,

{==32==} {>>pagina-aanduiding<<}
en kon het kind, dat op de tafel lag, grijpen; hij gaf nog een gil, juist toen ik binnen kwam. Ik heb hem ook een touw om het lijf gebonden en dat aan het mijne bevestigd, en zoo hebben de mannen ons beiden gelukkig naar boven gebragt.’ De moeder dacht, het was goed, dat Henry gedurende de gevaarlijke luchtreis bewusteloos was geweest; de angst zou hem anders kunnen hebben doen sterven.
Terstond na haar tehuiskomst was de moeder zeer ongerust geworden, toen zij Henry niet vond, en had Susanne met de lantaarn uitgezonden om hem te zoeken; deze was bij hen gekomen, toen hij buiten weêr tot bewustzijn kwam. Voor den goeden Tom, die tot op het lijf nat en verkleumd was t'huis gekomen, had niemand thee gezet of een bed verwarmd. Doch hij was gewoon aan weêr en wind en hoogst verwonderd, dat men zooveel ophef van zijn daad maakte; hij zelf had die voor heel eenvoudig gehouden.
De moeder deed Henry niet veel vertoogen over zijn ongehoorzaamheid en de treurige gevolgen, die zij had kunnen hebben; zulks was niet noodig. De uren in de grot, en de tranen zijner moeder waren hem diep ter harte gegaan. Hij zelf vertelde aan zijn vader, bij diens t'huiskomst, alles wat hem wedervaren was, en van nu af volgde hij zijnen raad: hij maakte een begin met stipte gehoorzaamheid ook aan het geringste woord of bevel zijner ouders. Alzoo is hij met den tijd niet slechts een degelijk scheepskapitein geworden, die verstond te bevelen, dewijl hij gehoorzaamheid had geleerd; maar

{==33==} {>>pagina-aanduiding<<}
ook een echte man, die voor niets op aarde meer bevreesd behoefde te zijn, omdat hij in de vreeze Gods den goeden en regten weg bewandelde.
Tom en zijn oude vader hadden geen gebrek meer te lijden. Toen Henry zijn eerste groote zeereis maken mogt, had de oude visscher zijn laatste pijpje uitgerookt, en ook Tom's vurigste begeerte werd vervuld: hij mogt mede op de wijde zee.
Van toen af heeft hij zijn jongen heer niet meer verlaten; hij bleef zijn trouwe makker in voor- en tegenspoed. Nog in later jaren verwonderden de vrienden van den jongen kapitein Mordaunt zich dikwijls over de bijzondere genegenheid, die hij voor den leelijken, manken dienaar had. Henry Mordaunt glimlachte hierom. Sedert dien bewusten nacht was Tom's gelaat hem niet meer leelijk voorgekomen, en als hij regt goed geluimd was, vertelde hij aan zijn beste vrienden de geschiedenis uit zijn knapentijd van de wonderbare grot, waarin hij de Meermin had willen hooren zingen.


{== afbeelding 
	
==} {>>afbeelding<<}
    




{==34==} {>>pagina-aanduiding<<}

Kordula's eerste reis.

Kordula wilde dolgaarne ook eens op reis gaan. Over 't geheel hield Kordula zich voor een eenigzins teruggezet kind van den lieven God. Niet dat het haar aan de noodige gaven van ziel en ligchaam zou ontbroken hebben. Wel is waar was zij een weinig klein, waarom zij ook wel Kordeltje genoemd werd, wat haar niet beviel; maar zij was een net, levendig meisje met heldere oogen en gezonde ledematen, tot alles te gebruiken.
En toch scheen 't haar toe, dat zij in menig opzigt zeer slecht was bedeeld geworden. Kordula was het dochtertje van den predikant van Gumberdingen. Daartegen had zij niets in te brengen, want zij zag, dat haar vader een goede dominé was, bemind en in achting bij de menschen, en haar moeder een goede dominé's vrouw, die niettegenstaande haar eigen talrijk huisgezin, toch nog een open hand had en een gewillig hart voor allerlei nooden en zorgen in het dorp. Ook dat zij vier zusters en een broeder had, ware Kordeltje niet te veel geweest; zij behoefden immers geen gebrek te lijden, en zorgen

{==35==} {>>pagina-aanduiding<<}
voor de toekomst huizen, Gode zij dank, zelden in kinderharten. Maar er was toch veel in de wereld, dat haar niet naar den zin was. Vooreerst dat zij Kordula heette; nergens anders hoorde zij dien naam. Moeder zeide, dat men haar naar een oud-tante zoo genoemd had; doch die leefde niet meer, en zij had er niet het minste voordeel van. Vader verklaarde haar, dat het een zeer mooije naam was en eigenlijk ‘harte-lief’ beteekende; doch voor een bijzonder harte-lief kon zij zich ook niet houden, want zij was de middelste van haar zusters. Twee oudere waren boven, twee kleinere onder haar, en zij meende, dat de middelste er juist het slimst aan toe was. Frederike en Sophie waren de oudsten; die kregen nieuwe kleedjes, die zij naderhand moest afdragen; die mogten mama helpen bij gewigtige bezigheden, mogten bij haar zitten aan de naaitafel, en die hadden al eens op reis mogen gaan! Louise een Mientje waren de kleinsten en de bijzondere lievelingen. Die mogten spelen; werden door papa en mama medegenomen bij bezoeken in de buurt; voor die kocht men ook nieuwe kleedjes, als Kordula de oude had afgedragen. Voor spelen was zij te oud, iets degelijks durfde men niet op haar laten aankomen. Zij mogt slechts allerlei onbelangrijke bezigheden verrigten, op de kleinen passen en breijen, breijen aan die eeuwigdurende blaauwe kousen, die haar zoo verveelden. En zij was nog nooit op reis geweest.
Reizen! dat kwam haar de allergrootste heerlijkheid voor, en de wereld daarbuiten scheen haar een gesloten paradijs. Haar grootste reis was geweest naar den heer

{==36==} {>>pagina-aanduiding<<}
Deken in de provinciestad, en dat was maar een uur ver.
Kordula was van nature geen ontevreden karakter: 't zou haar zelve welligt nooit ingevallen zijn, dat zij zoo ongelukkig was, omdat zij de middelste was en niet op reis mogt. Koosje, de oude naaister, had haar dit in 't hoofd gehangen.
Zoo lang de kinderen nog klein waren, was er veel te naaijen in de pastorie, en dikwijls kwam de oude kromme Koosje 's morgens vroeg met haar naaikussen aanzetten en plaatste zich op den hoek van de bank in de kinderkamer voor de groote mand met verstelgoed. Kordeltje moest dan met haar blaauwe breikous bij haar plaats nemen en het opgegeven getal naadjes, vaak onder zuchten, afbreijen. Dan riep vaak de kleine Karel: ‘Doddel’ (hij kon nog geen Kordel zeggen), ‘Doddel, mijn bal halen!’ of Louise kwam roepen: ‘Kordeltje, kleed mijn pop eens aan.’ Dan weder riep zuster Sophie: ‘Kordeltje, ga eens even naar den winkelier lint halen!’ of vader zond haar met een boodschap naar den schoolmeester. Soms riep ook de dienstmaagd wel: ‘Kordeltje, er zijn kippen in den tuin, jaag ze er toch uit!’ - Dat alles was nu geen ongeluk geweest en Kordeltje had zich immers kunnen verheugen, dat zij zoo in allerlei dingen van nut kon zijn; ook de oude Koosje meende 't zoo kwaad niet; zij dacht er het meisje zelfs nog een bijzondere liefde door te bewijzen, als zij haar bestendig beklaagde. ‘Ja, juffer Kordula, ge hebt het kwaad! Ge moet altijd overal heenloopen en ge kunt het niemand naar den zin doen; ge moet tegelijk de kinderen

{==37==} {>>pagina-aanduiding<<}
en de kippen nagaan en daarbij uw taak nog afbreijen! Ach, wat hebt ge 't erg! Neen, ik wou niet in uw plaats zijn! en ge komt nooit eens van huis!’ En zoo meende Kordeltje allengs dat zij 't werkelijk zoo kwaad had, en zij beklaagde zich zelven. Haar moeder, die toch al haar kinderen even lief had, begreep niet, waarom Kordula vaak zoo verdrietig en ontevreden was. Als zij dan traag en onwillig een kleine dienst verrigtte, zeiden de zusters wel eens: ‘Laat de norsche Kordula maar blijven; kom, Louise, haal gij het garen maar voor mij.’ En dan weende Kordula stilletjes en hield zich door allen achtergezet en miskend.
Thans was zij veertien jaar oud en had haar belijdenis gedaan. Dit had haar altijd een gewigtig tijdperk in haar leven toegeschenen. Naar hel onderrigt haars vaders had zij met opmerkzaamheid geluisterd; zij begreep, dat zij nu beloofd had, haar leven lang den Heer te dienen, en zij verbeeldde zich, dat haar later allerlei zware verzoekingen en lijden zouden wachten, die zij zegerijk moest overwinnen en geloovig verdragen. Van welken aard dat zware lijden en die verzoekingen zouden zijn, begreep zij nog niet duidelijk; ook dacht zij er niet aan, dat zij haar God reeds nu kon beginnen te dienen in haar eenvoudig, dagelijksch leven, door tevredenheid met haar lot, door vriendelijke gewilligheid tot alles, wat van haar verlangd werd, door stil en hartelijk opzien tot den goeden God, die ons de kracht geeft om te doen, wat Hij van ons vordert. Zij was over 't geheel een goed kind; maar ze bleef toch ontevreden, en vuriger dan ooit ver-
{==38==} {>>pagina-aanduiding<<}
langde zij op reis te gaan, daar dit haar het eenige middel toescheen, om eenige afwisseling in haar eentoonig leven te brengen. Wel behoefde zij niet meer de kippen uit den tuin te jagen; dat deed Louisje, als zij t'huis was; ook noemde de meid haar voortaan juffer Kordula, en in plaats van breiwerk, kreeg zij nu naaiwerk; maar toch wilde zij op reis, even als haar zusters gereisd hadden! Aan gelegenheid daartoe kon het niet ontbreken, zij had immers allerlei ooms en tantes in 't land, bij wie ze nog nooit geweest was; zij liet dus mama dag noch nacht rust hierom.
‘Nu, als het meisje volstrekt reizen wil, kan men haar immers dit genoegen doen,’ meende vader. ‘Men kan haar eens naar tante in de residentie zenden. Heeft ze daarvoor kleederen genoeg?’
‘o Gewis,’ verzekerde de moeder met zelfbehagen; ‘een nieuw mousselinen kleedje, en den stroohoed van Sophie heeft men heel netjes voor haar vermaakt. Haar aannemings-kleedje moeten wij bewaren, dat kan nog eens voor Louisje dienen.’
‘Nu, dan moet Katrijn Bartel eens hier laten komen, vóór hij weêr naar Stuttgart rijdt.’
Bartel was de trouwe bode, die gewoonlijk te voet met een grooten mars op zijn rug, nu en dan echter ook wel met een wagen naar de residentie ging, om voor het dorp allerlei noodige boodschappen te doen. Het was voor Bartel wel wat moeijelijk zijn post van bode waar te nemen, want hij kon niet lezen en moest zich de bestemming der brieven vooraf naauwkeurig eigen ma-
{==39==} {>>pagina-aanduiding<<}
ken, als: ‘die lange moet naar Stuttgart, dien breeden moet ik in Ludwigsburg afgeven, dit pakje is voor den kastelein,’ enz. enz.; doch sedert hij nu en dan zijn jongentje, dat lezen had geleerd, kon meênemen, ging het wat gemakkelijker.
‘Zeg eens, Bartel,’ zei de predikant, toen de bode bij hem kwam, ‘mijn dochtertje daar, Kordula, zou gaarne de wereld eens willen zien en in de eerste plaats naar Stuttgart reizen; rijdt ge ook spoedig eens weer?’
‘Zeker, dominé, dat komt juist van pas; morgen moet ik een paar varkens naar een bakker brengen en dan kan de jonge juffer heerlijk meêrijden.’
‘Voor niets behoef je 't natuurlijk niet te doen,’ zei de predikant, ‘de meid kan er u een half schepel haver voor toemeten.’ Daarmede was Bartel tevreden, en voor een half schepel haver werd dus Kordula als passagier naar Stuttgart aangenomen.
Het was een vrij koele morgen, toen zij reeds vroeg om drie uur door het hevig schellen ontwaakte, dat Bartels knecht deed, om haar te wekken. Schier ware haar de lust tot reizen vergaan; het was nog zoo prettig in het warme bed. Maar neen, reizen was toch ook heerlijk, zij wilde gewis niet te laat komen! Haar toilet was spoedig gemaakt; er waren destijds nog geen crinolines, noch geborduurde onderkleederen, of dergelijke kunstige gewaden. Een dun rokje van grijs linnen en het geroemde mousselinen kleedje maakten haar ganschen tooi uit; verder nog een bont zijden halsdoek en den grooten wollen omslagdoek, een familiestuk, dat door ieder ge-
{==40==} {>>pagina-aanduiding<<}
dragen werd, die op reis ging. Voeg daarbij nog als toppunt van elegantie den strooijen hoed van Sophie, wel wat wijd voor het dunne hoofdje van Kordeltje, en zij was gereed en in haar leven nooit zoo uitgedoscht geweest.
De zusters sliepen alle nog, alleen de moeder was wakker en had koffij voor haar gezet. Toch was Kordeltje een weinig beklemd om 't hart, toen zij zoo voor 't eerst geheel alleen de wijde wereld zou ingaan, en zij moest zich moeite geven niet te weenen, toen zij aan mama de hand tot afscheid gaf.
‘God behoede u en kom gezond terug!’ Met die woorden liet de predikantsvrouw haar gaan, en ging weêr in huis, terwijl Kordula, door de meid met een stallantaarn verzeld, naar Bartels huis moest gaan; want om haar van de pastorie af te halen, hieraan had de bode geheel niet gedacht.
Bartels voertuig was een lange wagen met een zeil overdekt; achterin waren allerlei zaken onder hooi en stroo gepakt; voorin was een bankje, waarop juffer Kordula aan Bartels zijde plaats moest nemen. Zij hoorde achter zich een bedenkelijk knorren en keek angstig achterom. ‘Dat 's niets,’ stelde Bartel haar gerust; ‘dat zijn de varkens maar; zij kunnen echter niets doen, want zij zijn met de pooten vastgebonden.’ Het was zeer koel; Kordeltje huiverde. ‘Wacht maar,’ troostte Bartel; ‘mijn Moor komt, die geeft warmte.’ En werkelijk sprong een leelijke, bruine hond, van welken Kordula anders altijd grooten afkeer gehad had, op den wagen en legde

{==41==} {>>pagina-aanduiding<<}
zich aan haar voeten; maar zij moest bekennen, dat hij warmte gaf en had daarom vrede met het beest.
Gelukkig, dat Kordeltje zoo mager en teer was en er nog geen crinoline's in de wereld waren; want Bartel nam met zijn groven grijzen mantel zooveel plaats in, dat er voor haar maar een klein plekje overbleef. Eindelijk waren alle voorwerpen achter opgepakt. ‘Voort, oude!’ riep Bartel, klapte met zijn zweep en voort ging het, de wijde, wijde wereld in.
Kordula had gaarne een weinig geslapen; maar het knorren der varkens, het grommen van den woeligen voetenverwarmer en het klappen van Bartels zweep lieten het niet toe. De wagen ging vrij zoetjes en zacht; Bartel was geen dierenplager, hij zelf haalde zijn slaapje in en liet zijn beestjes loopen, zooals zij verkozen. Het was ook schoon, zoo den dag tegemoet te rijden, te zien hoe de lucht langzamerhand rood begon te worden en de zon opsteeg. Kordeltje had dat nog nooit gezien; zij had alleen in den ‘Kindervriend’ gelezen hoe de heer Vroegop met zijn kinderen de zon had zien opgaan. Haar vader was juist geen mijnheer Vroegop en deed zijn wandelingen des avonds.
Zeer prachtig en als van goud kwam de zon op. Zij verwarmde 's meisjes verkleumde ledematen, maakte haar wakker en opgeruimd en verlevendigde weêr haar reislust.
Doch zij werd nog op veel harde proeven gesteld. Bij elke herberg onderweg legde de trouwe Bartel eens aan; bij elk had hij iets te bestellen en nam overal ook een kleine hartsterking; ook zijn paard liet hij onder-
{==42==} {>>pagina-aanduiding<<}
weg allen tijd om zich te voeden en te herstellen. Bartel was evenwel een wellevend man; dadelijk bij de eerste herberg bood hij Kordeltje een glaasje brandewijn aan. ‘Daar, juffertje,’ zei hij, ‘dat verwarmt het hart; kom, drink maar zonder schroom!’ Maar toen Kordula met afschuw zijn aanbod afsloeg, deed hij geen poging meer om haar te onthalen. De afstand van Kordula's woonplaats tot aan Stuttgart bedroeg omstreeks zeven uur; in twaalf dikke uren had Bartel met zijn wel bedachtzaam paard den weg afgelegd.
Het was na den middag, toen zij eindelijk de huizen en torens van de residentie zagen en de straat doorreden, die naar de Koningspoort leidt. ‘Daar is het park,’ zei Bartel onderrigtend, en wees met zijn zweep naar het ritselend geboomte van het schoone slotpark. ‘Kunnen wij daar niet doorrijden?’ vroeg Kordula, die reeds heel veel van het Stuttgarter park gehoord had. ‘Ik geloof niet, dat het gaat; 'k heb 't nog nooit geprobeerd,’ zei Bartel, ‘doch wat mij betreft, ik wil 't wel eens beproeven.’ Bartel was, gelijk gezegd is, een beleefd man en wilde gaarne het dochtertje van den dominé genoegen doen.
Zoo reed hij dan met zijn wagen in gezelschap van hond en varkens en Kordeltje naar het ijzeren hek, waar de breede weg tot het schoone park voer. Boomen en heesters stonden in vollen bloei en Kordula zag er verlangend heen. De hond was opgesprongen en plaatste zich trotsch voor op den wagen; de varkens, die den geheelen weg over hadden geknord, schenen nu een mid-
{==43==} {>>pagina-aanduiding<<}
dagslaapje te houden, waarover Kordeltje zeer verheugd was: het zou haar toch heel ongepast hebben geschenen, onder varkenmuziek binnen te komen. Juist wilde Bartel door het hek rijden, toen hem de schildwacht en tegelijkertijd een statige portier in den weg trad: ‘He, wat moet dat? Gij wilt toch niet met dit voertuig door het koninklijk park rijden?’
‘Ha, ik dacht,’ zei Bartel, verlegen zijn hoofd krabbende, ‘het hindert immers niemand, en mijn beestje is niet veel slechter dan een koetspaard.’
‘Hoor eens, goede vriend,’ hernam de portier, ‘als ge daar door wilt rijden, blijf dan maar buiten of rijd ergens anders heen!’
En onder het gelach van eenige wandelaars, die zich verzameld hadden, keerde Bartel zijn zwaar rijtuig om en bromde in zich zelven: ‘Thans wil ik er niet eens door! het park bevalt mij niet, er staat geen enkele appelboom in.’
Kordeltje was echter in groote verlegenheid en verborg zich geheel achter Bartels groven mantel. Ofschoon zij niet een der hoofdstraten inreden, kwam haar toch nu eerst de vrachtwagen en haar eigen uitrusting al te gering voor, in vergelijking met de opgetooide residentiebewoners. Zij waagde het naauwelijks, de schoone huizen te bekijken.
‘Zie zoo, nu zijn wij er,’ zei Bartel en klapte hevig met zijn zweep, toen zij eindelijk in een vrij naauwe straat aan de herberg ‘het Kruis’ stil hielden. ‘Krijg eens een stoel voor mijn dominé's juffer!’ Met moeite en in

{==44==} {>>pagina-aanduiding<<}
groote verlegenheid klouterde Kordeltje met behulp van Bartel en den huisknecht den wagen af. Zij hield den brief, dien vader haar voor tante, de ontvangersvrouw, had meêgegeven, reeds twee uur lang in de hand; maar wat zou zij er meê doen? Zij was vermoeid, verlegen en hongerig. Behalven een boterham, had zij onderweg niets gegeten. Zij was te schuw geweest om een der talrijke herbergen binnen te gaan, in welke Bartel onderweg had stilgehouden; sints dat glas met brandewijn was zij in gestadige vrees, dat hij haar nog eens zou uitnoodigen, sterken drank te drinken.
Een dochtertje van den herbergier bood zich aan om haar het huis van haar oom, den ontvanger, te wijzen. Zij werd wat moediger dan op Bartels wagen, nu zij weêr op eigen voeten ging, en haar geleidster was er trotsch op, om haar de schoonheden der residentie te laten zien, zoover ze op haar weg lagen.
‘Maar waar kan men den koning zien?’ vroeg Kordula, want dat scheen haar het merkwaardigste der residentie. ‘Nu, die gaat maar zoo niet met de gouden kroon rondwandelen,’ merkte zeer wijs Mientje, de herbergiersdochter aan; ‘doch dikwijls rijdt hij juist om dezen tijd uit.’
En even als in een tooversprookje de vervulling steeds op den wensch volgt, ratelde des konings staatsiekoets met vier prachtig getuigde paarden, met twee loopers vooruit en een paar statige bedienden achterop, het hoog verrukte Kordeltje voorbij, die uit eerbied schier op de knieën was gevallen. Nu had zij toch den koning gezien! En

{==45==} {>>pagina-aanduiding<<}
dat de oude heer zoo dik was, dat behoorde zeker zoo, opdat men hem ook van verre zou kunnen zien met de prachtige ster op zijn breede borst! Zij maakte nog een diepe buiging, toen de koets reeds lang voorbij was, zoodat de menschen lagchend bleven staan en het beschaafde Mientje haar geërgerd verder trok. Oom de ontvanger woonde nu juist in geen paleis. Het huis stond in een koele, vochtige straat en men moest verscheidene trappen op. Kordula bood zeer verlegen aan Mientje, die zooveel wijzer en ervarener was dan zij, een kwartje uit haar zeer karig gevuld reisbeursje. Doch Mientje was toch zoo genadig het aan te nemen en keerde terug. Met sterk kloppend hart trad Kordeltje, nadat zij zeer bescheiden had aangetikt, de fraaije kamer van Tante, de ontvangersvrouw, binnen.
Zoo geheel vreemd was tante haar niet, daar die twee jaar geleden langen tijd in de pastorie te Gumberdingen gelogeerd had, om een druivenkuur te ondergaan. Den brief van vader, met het schertsend opschrift: ‘Aan mevrouw Dörner, bij gebrek aan gelegenheid, overgebragt door Kordula Rijkman,’ stak zij aan tante reeds uit de verte toe.
Tante betuigde nu juist geene uitgelaten blijdschap, doch bood het verlegen meisje de hand en sprak vriendelijk: ‘Zijt gegroet, Kordula, hoe komt gij toch hier, en wat hebt gij hier te doen?’
Die vraag was nu zeer ontmoedigend voor het arme meisje, dat er niet het minst aan gedacht had, wat zij hier wilde doen. Gelukkig viel haar in, dat moeder

{==46==} {>>pagina-aanduiding<<}
haar had opgedragen, voor haar een lila-mutsenlint mede te brengen, en dus stamelde zij nog eenigzins verlegen: ‘Ik zou voor moeder een lila-mutsenlint koopen.’
‘Nu,’ zei tante lagchend, die echter zelf begreep, dat haar vraag juist niet vriendelijk was geweest, ‘daarom zal men u wel niet naar Stuttgart gezonden hebben; maar 't is lief, dat ge toch ook eens hier komt. Hoe gaat het uw ouders en al uw zusters en broeders? Ge zijt met u negen, niet waar?’
‘Slechts zeven, tante,’ zei Kordeltje, die langzamerhand bijkwam en verheugd was, dat zij toch iets beter wist, dan de voorname tante van Stuttgart. Zij was alles behalve dom, en kon vaak heel vrolijk en levendig zijn. Zij verhaalde aan tante de geschiedenis van haar reis van heden, en deze kwam 't nu in de gedachten, dat de kleine hongerig zou zijn. Zij ging de kamer uit en bragt zelf drie fraaije kleine roode appeltjes in een mandje, benevens een half broodje. Kordeltje meende, zulke fraaije appels groeiden er alleen in Stuttgart.
‘Gij zult ook wel iets van de stad willen zien?’ vroeg tante, toen Kordula haar karig avondbrood had genuttigd; ‘uw oom komt thans spoedig van 't kantoor; in dien tijd heeft misschien de bode ook den koffer met uw betere kleederen gebragt; dan kunnen wij nog naar het park gaan.’
‘Ja, tante,’ zei Kordeltje weder bedeesd, ‘ik heb geen koffer; in het pakje, dat ik hier bij mij heb, is nog een schoon hemd, benevens kousen en een voorschoot.’
‘Nog?’ zei tante een weinig langzaam. ‘Dan had uw

{==47==} {>>pagina-aanduiding<<}
moeder ook beter moeten zorgen, maar 't is waar, gij zijt met zoovelen! Nu, wees maar tevreden,’ troostte zij, toen zij het bedroefde gelaat van de kleine zag; ‘ik zal u een sjaal van mij leenen en een parasol, dan kunnen wij toch nog naar het park; wij zullen heden avond juist niet veel kennissen ontmoeten.’
Oom kwam t'huis en was tamelijk verwonderd over de onverwachte gast. Hij was zeer vriendelijk, maar vroeg toch halfluid: ‘Maar, vrouw, waar zult gij haar dan te slapen leggen? wij hebben immers geen logeerkamer in dit huis?’ - ‘Op de kanapé in de woonkamer,’ antwoordde de tante; ‘zij is toch zoo teer.’
Kordula mogt dus nog met tante naar het park en zij zou veel genoegen gehad hebben op deze heerlijke wandeling, vooral bij den vijver met zwanen, indien zij niet gevoeld had, dat tante zich een weinig over haar schaamde en elke ontmoeting met bekenden zorgvuldig zocht te vermijden.
Op de kanapé zou zij wel hebben kunnen slapen, als zij er niet een paar maal af was gevallen. Zij was zelfs voor hare ranke gestalte een weinig te smal; ook kon ze niet warm worden. De nacht was koel en 's morgens moest zij al vroeg op, dewijl het bed moest weggebragt en de kamer schoongemaakt.
‘Gij zult zeker uw oudoom in Calw ook wel eens opzoeken?’ vroeg haar oom de ontvanger bij 't ontbijt, toen Kordeltje weêr in stilte de heerlijke broodjes bewonderde, van welke zij er gaarne twee zou genomen hebben, als er niet slechts drie in 't geheel geweest waren.

{==48==} {>>pagina-aanduiding<<}

‘Papa heeft hier niets van gezegd,’ antwoordde Kordeltje; ‘ik weet ook volstrekt niet, hoe ik naar Calw zou kunnen komen.’
‘Nu, er zal wel gelegenheid zijn,’ zei haar oom, en Kordeltje gevoelde zich heimelijk zeer verootmoedigd, dat men reeds aan verdere reizen voor haar dacht. Des voormiddags mogt zij met het dienstmeisje uitgaan en het mutsenlint voor moeder koopen. ‘Gij behoeft juist niet te zeggen, dat gij bij mijn meesteres behoort,’ had het meisje haar gezegd; ‘men denkt dan, dat gij een nichtje van mij van buiten zijt en ik geef daar niets om, ik ben volstrekt niet trotsch; als wij sterven, zijn wij toch allen gelijk.’ Dit was nu toch schier al te erg voor Kordeltje, dat zelfs het dienstmeisje zich voor haar en haar mousselinenkleedje schaamde! De residentie kwam haar in 't geheel zoo mooi niet meer voor; t'huis kende en achtte haar toch ieder als de dochter van den dominé!
Des middags kwam oom zeer opgeruimd te huis. ‘Denk eens, Kordeltje, welk een goede gelegenheid ik voor u gevonden heb! In 't huis hiernaast heeft een boer hout verkocht, die rijdt met zijn wagen geheel ledig tegen twee uur af naar Calw; dat is nu een heerlijke gelegenheid, om uw oud-oom daar eens te bezoeken; die zou het u stellig niet vergeven, als gij hem niet eens kwaamt opzoeken! En ik betaal het,’ voegde hij er zeer grootmoedig bij; want hij had werkelijk den voerman reeds zes stuivers beloofd, als die zijn nichtje goed ter bestemder plaats bragt.
Derhalve geleidde tegen twee uur de tante ons Kor-
{==49==} {>>pagina-aanduiding<<}
deltje tot aan de deur, waar zij, zoo goed het ging, op den houtwagen plaats nam; men had haar toch moeigelijk voor het huis kunnen laten opstijgen! Oom gaf haar een worst mede en tante een krakeling en nog eenige van die roode appeltjes. En zoo ging zij nu voor de tweede keer de wijde wereld in, wel is waar midden op den dag, maar toch met veel minder lust en moed, met veel minder blijde aandoeningen en verwachtingen dan gisteren in den vroegen morgen op Bartel's wagen.
De houtboer was geen ongeschikt man; hij onderhield zijn reismakkertje, dat naast hem vrij luchtig op 't wagenkistje zat, zoo goed hij kon. De weg beviel haar ook wel, vooral toen de streek meer boschrijk werd; Kordula was nog niet veel kwaads van de menschen bejegend, en daarom was zij ook niet bevreesd, om zoo geheel alleen met den vreemden man in een onbekend oord te rijden.
Maar 't werd laat en donker en koel; Kordula, die in geen twee nachten goed geslapen had, werd zeer vermoeid. De boer maakte toen van een paar zakken, die hij bij zich had, een soort van bed voor haar achter in den wagen; Kordeltje wikkelde zich zoo goed als zij kon in de familie-sjaal, legde haar pakje onder het hoofd en, in weerwil van al het stooten en horten van den wagen, sliep zij spoedig vast in.
't Was diep in den nacht, toen eindelijk de wagen stil hield voor het oude, steenen gebouw, dat haar oom de opperambtman bewoonde. ‘Zie zoo, juffertje, thans zijn wij er!’ riep de boer, ‘maar 't is hier reeds alles

{==50==} {>>pagina-aanduiding<<}
nacht, 't is ook wel een beetje laat. Wij zullen beproeven ze wakker te krijgen!’
En terwijl de slaapdronken Kordula zich allengskens oprigtte, begon de voerman met zulk een geweld voor het huis te kloppen, te schellen en met zijn zweep te klappen, dat er ten laatste licht kwam, De huisdeur werd geopend, vooraan verscheen de huisknecht met den stallantaarn, achter dezen de oudoom in een ouderwetschen mantel, met een groote slaapmuts op 't hoofd; vervolgens tante Sabine en tante Lotje, de twee ongetrouwde zusters van den oudoom, en eindelijk Barbara de dienstmaagd, in allerlei kleedingstukken, zooals men die in den nacht en in haast bijeen grijpt, met lichten en lantaarns, terwijl allen riepen: ‘Wat is er? waar is de brand? wat is er gebeurd?’ Kordula was met haar bundeltje van den wagen gestegen, doch de boer, die eenigzins ongerust werd dat hij voor 't huis van den heer opperambtman zulk een spektakel gemaakt had, reed haastig weg, en het verlegen meisje trad schuw nader. ‘Wat is er? wat gebeurt er?’ riep juffer Lotje nog eens, toen het tengere figuurtje op haar toetrad.
‘Ach, ik ben het maar, Kordeltje uit Gumbertingen,’ zei het meisje schreijend, ‘en ik wilde den heer oudoom eens een bezoek brengen. Oom de ontvanger heeft er mij toe aangespoord.’
‘Gij, Kordeltge? een van de vele meisjes van Christiaan uit Gumbertingen!’ riep thans tante Sabine, ‘en de familie uit Stuttgart zendt u zoo in den nacht hierheen, geheel alleen, en ze schrijven vooraf niets? Ja, dat is juist

{==51==} {>>pagina-aanduiding<<}
iets van hen; die wijze menschen in Stuttgart worden toch iederen dag dommer! En eerlijke christenmenschen zoo te verschrikken! Ge hadt onderweg wel van den wagen kunnen vallen en in 't bosch blijven liggen!’
‘Nu, wees maar bedaard,’ troostte Lotje goedhartig, die zag, dat Kordeltje bijna begon te weenen; ‘gij kunt het niet helpen; ge kunt van nacht bij mij slapen, ge zijt toch zoo dun als een haring! ik zal spoedig nog een schaaltje melk voor u warmen, opdat ge iets warms in 't lijf krijgt!’
Zoo werd dan het bedeesde, verbijsterde Kordeltje in plegtstatigen optogt tusschen oom en tante, meid en knecht naar boven geleid. Langzamerhand kwam alles tot rust, en zij mogt nu toch haar vermoeid hoofdje veilig nederleggen aan tante Lotje's zijde.
Den volgenden dag ging oudoom het land in voor ambtsbezigheden en wilde tegelijk zijn dochter bezoeken, die eenige uren van Calw met een predikant was gehuwd. Van de onbestemde heerlijkheden, die Kordula zich ‘van de wereld daar buiten’ had voorgesteld, zag zij nu zeker ook hier niets, maar zij was toch beter op haar gemak bij de beide spraakzame oude tante's, dan bij haar voorname tante in Stuttgart. Voor die was toch haar mousselinen kleedje goed genoeg, ook vroegen zij haar veel over haar ouders, broeders en zusters. Als Kordeltje dan van haar huis vertelde, scheen 't haar alsof zij reeds jaren lang van huis was geweest; ook beving haar een verlangen naar huis, naar ouders en broeders en zusters, nog heviger dan vroeger het verlangen naar de wijde wereld daar buiten geweest was.

{==52==} {>>pagina-aanduiding<<}

‘Wij hooren zoo weinig van de familie,’ zei tante Sabine; ‘onze broeder houdt niet van reizen; hij zegt, dat niets dwazer is, dan zijn geld en tijd te verreizen, om andere menschen lastig te vallen. En bij ons komt ook bijna niemand; onze broeder wordt oud, daarom houdt hij liever zijn gemak en is geen bijzondere vriend van gasten meer.’ Het goedhartige Lotje zag haar waarschuwend aan; want Kordeltje, gelijk gezegd is, was niet dom en begreep zeer goed den onaangenamen wenk, die in deze opmerkingen lag. Maar 't scheen haar hier als aan 't einde der wereld; hoe ze in 't geheel ooit weder t' huis zou komen, was haar nog iets ondenkbaars.
Des avonds kwam oudoom terug; hij was in zeer goede luim, zijn kleinkinderen schenen hem te hebben opgevrolijkt. ‘Ik moet u hartelijk groeten van mijn Karolina, meisje,’ zei hij tot Kordula, ‘zij is tegenwoordig geheel alleen met de kinderen; haar man is naar een groote predikanten-vereeniging, en zij weet nog niet, of hij zondag 't huis komt, of een plaatsvervanger zal zenden. Nu zou 't haar aangenaam zijn, zoo gij tot gezelschap bij haar kwaamt; de bode gaat morgen daarheen, gij kunt dus niet hem gaan; 't zal u niet te ver zijn; gij zijt dan reeds een paar uren digter bij huis.’ Het laatste was voor Kordeltje het troostrijkst, en ofschoon 't haar heimelijk krenkte, dat men ook hier weêr zoo spoedig van haar scheiden wilde, gevoelde zij zich toch gevleid, dat haar tante, de predikantsvrouw, haar tot hulp en gezelschap bij zich wenschte, en zij nam zich voor, haar zoo goed mogelijk te helpen.

{==53==} {>>pagina-aanduiding<<}

Den volgenden morgen reeds vroeg kwam de bode met zijn lederen tasch, om haar af te halen. Tante Lotje had haar nog den zak met appelen, peeren en andere levensmiddelen gevuld; oudoom schonk haar zelfs een halven gulden en met vrij goeden moed begon zij haar togt, schoon ze ook niet meer zooveel van de heerlijkheid der wereld verwachtte.
Zij werd zeer vermoeid, totdat zij ten laatste het dorpje bereikte, waar tante Karoline woonde. De weg was haar niet buitengewoon lang gevallen, de streek was haar nieuw; ook kon zij hier en daar onder weg een kind verblijden met de rijkelijke gaven van tante Lotje, en het allerbeste was nog - dat zij digter bij huis was, ofschoon zij nog niet regt begreep, hoe dit zijn kon.
Tante Karoline ontving haar zeer vriendelijk en liet het haar niet aan spijs en drank ontbreken. De kleine neefjes en nichtjes, die ten deele nog op den grond rondkropen, herinnerden haar aan de kleine broertjes en zusjes te huis; maar om er op te passen, vond zij niet zoo gemakkelijk. ‘Pas vooral goed op Ernstje en Klaartje,’ had tante haar gezegd, ‘zoolang ik in den tuin ben. Zorg maar, dat ze elkaâr geen kwaad doen, dat zij zich niet stooten en niets breken, en dat zij tevreden blijven; ge kunt daarbij tevens Sophie de les overhooren.’
Onderwijl nu Sophie haar les met moeite opzei, was Ernstje naar de belendende kamer gekropen en had moeders naaimand omgegooid, zoodat knoopen, naalden, garen, zijde, schaar, haken en oogen alles verward over den grond lag. Terwijl nu Kordula toeschoot, om alles weêr

{==54==} {>>pagina-aanduiding<<}
bij elkander te rapen, had Klaartje in een openstaande kast den suikerpot ontdekt, die anders nooit een der kinderen in de hand mogt hebhen. ‘Ikke moeder!’ riep zij juichend en gaf het bewijs van hare moederlijke waardigheid, door met volle handen de suiker in haar mondje te stoppen. De kleine Ernst kroop er ook bij en wilde zijn deel; de anders bedaarde Sophie wilde als oudere zuster tusschenbeiden komen en trok het kind den suikerpot uit de handen; de kleine Ernst, die zich juist aan een stoel had opgerigt, viel, en het was een geschreeuw, een leven en spektakel, dat de predikantsvrouw het in den tuin kon hooren en met de meid toesnelde. Kordula verontschuldigde zich zoo goed het ging, ook deed tante haar geen verwijtingen, maar zeide op medelijdenden toon: ‘Ge kunt met het lastige volkje nog niet teregt komen; lieve Hemel! als men nog zoo jong is, is men nog te dom en onhandig!’ een verontschuldiging, die Kordeltje's eergevoel meer krenkte, dan elk verwijt.
‘Weet gij wat, nichtje,’ zei den volgenden morgen de predikants vrouw, ‘bij de kinderen kunt ge mij juist niet veel van dienst zijn; maar ik heb twee geiten voor de kinderen, die geven zulke slechte melk, als zij altijd op stal staan, en ik heb niemand, die ze buiten hoedt. Ga nu met deze wat op de weide, ginds terstond achter den tuin; laat ze daar rondspringen en gras en groen eten. Ge kunt er bij breijen of wat ge wilt. Des middags zend ik dan buurmans Michel, als hij uit school komt, om u af te lossen.’

{==55==} {>>pagina-aanduiding<<}

Nu was Kordula volstrekt niet tot hoogmoed grootgebragt, zij was t'huis ook gewoon geweest allerlei arbeid te doen, wat maar noodig was; maar dat zij, Kordula, die reeds haar belijdenis had gedaan, hier bij tante, waar zij logeerde, nog de geiten moest hoeden, een bezigheid, waartoe men bij haar t'huis de geringste knapen bezigde, dit krenkte toch verschrikkelijk haar gevoel van eigenwaarde. Zij kon naauwelijks de tranen onderdrukken, toen zij achter de aan haar zorg toevertrouwden langs het smalle pad, tusschen heggen door, naar de weide toog. Zelfs het rijk gevulde mandje, dat tante Karolina haar ter versnapering had meêgegeven, kon haar niet troosten.
Daar zat zij nu buiten op de weide; haar geiten vermaakten zich aan een heg. Zij trok de breikous te voorschijn, waarmede tante haar ook had voorzien; maar zij had niet veel lust in breijen. Het was fraai weder en warme zonneschijn, en 't verlangen naar huis kwam weêr met alle magt bij haar op. Daarom dus had zij zich zoo verheugd tegen haar eerste reis, daarom was zij ten drie uur met Bartel uitgetrokken en midden in den nacht met den houtboer gereden, om thans hier geiten te hoeden! En hoe zou zij nog weêr t'huis komen? zij wist immers weg noch steg. - Het werd bijna middag; geen mensch was er wijd en zijd te zien; 't was haar alsof zij geheel alleen op de wereld was; - toen hield zij haar hoofd in den voorschoot en weende bitter.
‘Wat is er, kleine, waarom zoo treurig?’ vroeg een vriendelijke stem, die aan Kordula zeer bekend klonk. Zij zag op met haar beschreide oogen - waakte of

{==56==} {>>pagina-aanduiding<<}
droomde zij? Het was haar eigen, lieve, wezenlijke papa, wiens gelaat haar thans was als dat van een engel, en die niet minder verwonderd was, zijn Kordeltje hier aan te treffen, dan zij het was, haar papa te zien.
‘Ja, Kordeltje, wat doet gij toch hier?’
‘Ik,’ begon zij half beschaamd, en 't werd haar weder droevig te moede, - ‘ik moet de geiten van tante hoeden.’
‘Nu,’ zeide hij troostend, ‘dat is het ergste niet, wat u bij dit schoone weder kon wedervaren.’
‘Maar, papa, hoe komt gij zoo hier?’ vroeg thans Kordula, verwonderd, dat niet ieder haar voor een zeer mishandeld schepsel aanzag.
‘Nu, dat zal ik u verklaren,’ zei de vader, zich naast haar nederzettende, terwijl Kordeltje, hoogst gelukkig en zich als gered gevoelend, hem stijf in de oogen zag. ‘Ik ben onverwacht dringend uitgenoodigd geworden, gisteren nog de groote vergadering van geestelijken te Stuttgart bij te wonen en heb onzen neef, den predikant van hier, daar ontmoet; deze echter ontving een boodschap, dat hij zijn zieken broeder te Ulm nog moest bezoeken. Daar ik nu te huis reeds een plaatsvervanger voor mij besteld had, heb ik mij aangeboden om hier voor hem te preken; gij weet wel dat ik gaarne een voetreisje maak. Ook heb ik van tante, de ontvangersvrouw, vernomen, dat gij bij uw oudoom zoudt zijn, en dacht: ik kon u dan meteen mede naar huis nemen, indien gij geen lust hadt, om nog langer te reizen.’
‘O neen, papa, o neen!’ riep Kordeltje; en ditmaal

{==t.o. 56==} {>>pagina-aanduiding<<}


{== afbeelding 
	
Lith. v. Tresling & Co. Amst.


Bladz. 56
==} {>>afbeelding<<}
    


{==57==} {>>pagina-aanduiding<<}
weende zij bijna van blijdschap; ‘o, wat wil ik graag weêr naar huis! Maar hoe is het t' huis, zijn zij allen gezond? En wat is er al zoo gebeurd? Leeft onze kat nog en is Mientje groot geworden?’
‘Nu,’ zei de predikant lagchend, ‘in vijf dagen kan wel niet veel gebeurd zijn.’
‘Vijf dagen! o, papa, ik ben immers reeds zoo lang van huis geweest!’
‘Zoo?’ zei de predikant nadenkend, ‘wij willen eens uw reisbeschrijving doorloopen. Op Dingsdag zijt gij met Bartel naar Stuttgart gereisd...’
‘Ja, en den volgenden dag met den houthoer naar oud-oom....’
‘Goed, dat was Woensdag, en wanneer zijt gij hier gekomen?’
‘Gisteren,’ zei Kordula eenigzins verlegen.
‘Nu, en heden is 't Zaturdag; als wij dus Maandag met elkander naar huis gaan, dan zijt ge juist één week weg geweest.’ Dat kon Kordula echter zeer moeijelijk begrijpen, het kwam haar veel langer voor.
Haar plaatsvervanger Michel kwam, om de hoede der geiten van haar over te nemen, en Kordula ging gelukkig en trotsch aan haar papa's zijde naar het dorp. De predikantsvrouw was zeer verwonderd over den gast; maar zij deed den heer neef, die 's Zondags een zeer schoone preek hield, alle eer aan en maakte een heerlijken podding; ook Kordula werd thans meer als gast behandeld.
Haar gelukkigste dag was evenwel Maandag, toen zij met vader weder naar huis zou trekken. O, hoe vlug

{==58==} {>>pagina-aanduiding<<}
en luchtig liep zij daarheen! Zij had niet eens verlangd, dat vader onderweg nog een wagentje nam, om de reis wat gemakkelijker te maken. En toen zij in de avondschemering de oude kerktoren van Gumbertingen weêrzag, en te huis aanschelde, en moeder, zusters en broeders, groot en klein, alle kwamen aanspringen: ‘Kordeltje is mede gekomen! Welkom, welkom, Kordula!’ o, toen had zij wel kunnen schreijen van vreugde: zij had toch niet geweten, dat het t' huis zoo lief en goed is. En zoo heerlijk als dien nacht weder op haar eigen bed, had zij in haar leven nooit geslapen!
Ofschoon de oude kat nog leefde en er overigens ook niet veel nieuws gebeurd was, viel aan Kordeltje toch een verrassing ten deel. Mevrouw de Dekensvrouw, een goede vriendin der familie, had aan de meisjes het sierlijke naaitafeltje van haar overledene dochter ten geschenke gegeven; dit stond nu bij het venster en zou Sophie en Kordula te zamen belmoren, terwijl Frederika bij moeder aan de naaimand zat. Zoo was zij nu in de rij der groote zusters opgenomen, en had er niet meer onder te lijden, dat zij de middelste was.
Er was natuurlijk veel en velerlei voor haar te doen, al moest zij t'huis juist geen geiten hoeden; maar zij deed alles met geheel anderen zin dan vroeger. Zij kon nu heel bedaard afwachten, tot zij weêr eens op reis zou gaan; zij had ondervonden, hoe goed het ‘in eigen huis’ is, waar men een plaatsje heeft waar men behoort, en zij leerde zich hoe langer hoe meer bemind te maken, bij haar ouders en de haren, doordat zij vrolijk en gewillig

{==59==} {>>pagina-aanduiding<<}
deed, wat er te doen was, zonder er om te morren of te meenen dat zij te veel deed.
Kordula is nu een oude vrouw geworden, en er leeft niemand meer die haar nog Kordeltje noemt. Haar reis door 't leven is dikwijls niet veel genoegelijker geweest dan haar eerste reis als meisje; maar de goede God heeft haar op den ouden dag een te huis bereid, een plaatsje, waar zij bemind en geacht is en waar zij zich rustig kan bereiden voor het eigenlijke en schoonste ‘te huis’, 't welk wij nimmer meer zullen verlangen te verlaten.


{== afbeelding 
	
==} {>>afbeelding<<}
    




{==60==} {>>pagina-aanduiding<<}

Door ramp tot geluk.

De goede God had het land met een gelukkig jaar, met helderen zonneschijn en vruchtbaren regen gezegend. Alom heerschte vrede; alle boomen hingen vol kostelijke vrucht, aan de groene heuvels in de Rijnlanden rijpten de heerlijkste druiven; de harten waren vrolijk en de arbeid viel niemand zwaar. Ook voor de kinderen was het een goede tijd; de tuinen waren vol: overal was wat te smullen en de overvloed maakte de harten milddadig, zoodat zelfs zij, voor wie geen boom groeide, die geen stukje land hun eigen konden noemen, niet ledig naar huis gingen.
't Was in een schoone groote stad aan den Rijn, op een heerlijken zomeravond, toen van alle heuvels, van weiden en dalen, de avond een rustig en ijverig leven te aanschouwen gaf, dat zich in vreedzame tijden zoo behagelijk voordoet.
Uit de kleinere woningen in dat gedeelte der stad, waar de wijngaardeniers en landbouwers woonden, steeg reeds een ligte rook op: daar maakte een zorgvuldige moe-
{==61==} {>>pagina-aanduiding<<}
der het avondeten gereed. Hoog beladen wagens met welriekende wijnranken trokken naar huis, en vrolijke kinderen, die er boven op zaten, zagen in triumf van de groene hoogte naar beneden. Andere troepjes kinderen trokken jubelend aan een handwagen, waarop manden met roodwangige appelen stonden. De wijnoogst was nog niet begonnen, slechts hier en daar bragt een wijngaardenier met vrolijken trots een mandje met uitgezochte druiven den berg af, die hij naar den een of ander geachten heer ten geschenke bragt, en als een proef, hoe heerlijk dit jaar de wijn zou zijn; en toen hij een der groote donkere trossen in de hoogte hield en den voorbijgangers toonde, lieten zij allen een kreet van bewondering hooren, terwijl de kleinen met begeerige blikken naar boven zagen.
Te midden van deze levendige avondlijke beweging, trok in rij en gelid, bijna als soldaten, een troepje kinderen voorbij, voor wie geen appel rijpte en geen druif gloeide; die vreemd en zonder er deel in te hebben aan al die bezige menschen en vrolijke kinderen voorbij gingen, en die ook door deze als vreemden werden nageoogd, alsof zij tot een geheel anderen kring behoorden. Zij gingen allen eveneens gekleed, de jongens in grijze buis, de meisjes in blaauw katoen, - het waren de kinderen uit het weeshuis. De jongens zagen niet veel rond en waren stil; hier en daar zag er wel een naar de kinderen ‘van de buitenwereld,’ en hij dacht er aan, hoe hij ook eens met zijn vader van het veld naar huis was gegaan, of moeder aan den voorschoot gehouden en appelen uit haar

{==62==} {>>pagina-aanduiding<<}
zak genomen had; maar hij sprak er niet van. De meisjes keken meer rond, praatten met elkander en vertelden van haar te huis: hoe haar moeder ook een tuintje had gehad, of haar vader eens een wijnberg. Aan 't einde van den trein meisjes, 't digtst bij de onderwijzeres, die den trein sloot, om een oog te houden op de kleine schaar, ging tusschen twee grooteren een klein meisje, naar 't welk alle voorbijgangers zagen. Dit meisje was als de overige kinderen, in een eenvoudig blaauw katoenen rokje gekleed; maar het had zulk een fijn, lief gezigtje en een kopje met zulke rijke blonde lokken, als men nog nimmer bij een weeskind had gezien. Want gewoonlijk werd de meisjes, om de eenvoudigheid, het haar kort gesneden; alleen dat van Doortje had men laten groeijen, omdat het zoo heel mooi en krullend was. De grootere meisjes schenen Doortje ook met bijzondere teederheid te behandelen; zij droeg een bloemenruiker in de hand. Het kleine meisje was klaarblijkelijk de lieveling van het gesticht.
't Was niet, dat er volstrekt niets van al den zegen op land en veld voor de weeskinderen was gegroeid; menige mand niet appels werd door milddadige handen naar het weeshuis gezonden; ook was er een tuin achter 't huis, waarin schoone appelboomen stonden, en de kinderen hadden God en goeden menschen te danken, dat zij hier geen bitter bedelbrood behoefden te eten; maar 't is heel iets anders, aan de hand des vaders naar huis te keeren door den zegen die op ‘ons veld’ en in ‘onzen tuin’ gewassen is, dan zoo in rij en gelid onder een

{==63==} {>>pagina-aanduiding<<}
vreemd dak in te trekken, waar geen zoo hartelijk ‘goeden dag’ ons tegenklinkt, als te huis.
Als kinderen, wies de tucht van een trouwen vader ongevallig is, die het hart der moeder krenken door een weerspannig, onvriendelijk gedrag, als die eens met aandacht zulk een trein van weeskinderen wilden aanzien, welligt zou hun hart warm worden voor den zegen van een ouderlijk huis, en zij zouden God er voor danken door een liefderijk kinderlijk hart.
Het kleine krulkopje, door de kinderen ‘verzen-Doortje’ genoemd, omdat zij bijzonder gemakkelijk allerlei liedjes en versjes van buiten leeren en opzeggen kon, gevoelde wel is waar niet, dat haar iets ontbrak, dat geen moeder haar in de blaauwe oogjes zag, geen vaderhand haar blonde lokken streelde; zij had vader en moeder nooit gekend, en niemand kon haar zeggen, waar zij te vinden waren; zij kende geen ander te huis dan het weeshuis.
Twee jaren geleden was een arme schoenmakersvrouw uit de stad met het driejarig kind bij den Bestuurder van 't weeshuis gekomen en had gevraagd, of het arme kind daar niet kon worden opgenomen.
‘Is het uw kind?’ vroeg de Bestuurder.
‘Neen, mijnheer, mijn man leeft nog, God dank, en van de mijnen zou ik er geen kunnen missen; ook dit kind geef ik zeer ongaarne af. Maar wij hebben er zes, weldra zeven, en ik kan mijn man niet vergen, dat hij ook nog voor een vreemd kind zal werken.’
‘En wien behoort dan het kind?’
‘Ach, weet gij, van 't winter twee jaren geleden, was

{==64==} {>>pagina-aanduiding<<}
een komediantentroep hier, in de Zon; ze hadden het kwaad genoeg; destijds had ik mijn kleinen Peter aan de borst; toen kwam men mij halen, een jonge vrouw lag zwaar ziek, en men vroeg of ik niet nevens het mijne ook haar kindje zou kunnen zogen. Mijn man wilde niet, dat ik mij met zulke menschen zou inlaten, maar ik had medelijden met de vrouw; zij was zeer zwak en weende aanhoudend, en het kindje was zoo teer. Zoo nam ik dus het schaapje met mij naar huis, om niet alle dagen den verren weg naar de Zon te loopen; de jakjes en doeken, die de vrouw het, mede gaf, waren niet zeer nieuw, doch van fijne stof gemaakt Den vader van het kind heb ik niet gezien. Slechts eens, toen het kindje reeds goed begon te groeijen, heb ik 't hun weêr t'huis gebragt: toen was de man er bij; een barsche, groote heer met een geweldigen bakkebaard. De vrouw had een onbeschrijflijke vreugde aan het kindje; de heer zeide niet veel, hij keek er maar zoo wat over heen. “Wij moeten nu vertrekken,” zei hij tot mij, - de andere komedianten waren reeds lang weg, - “het kind is nog te teer, dan dat wij het zouden kunnen medenemen; het schijnt bij u goed te groeijen; wilt gij het in kost behouden? Ik betaal het kostgeld een half jaar vooruit,” zei hij, toen hij zag dat ik mij bedacht. En hij telde mij dertig gulden op de tafel voor; hij moest ze uit allerlei laadjes en beursjes bij elkander zoeken, de arme man! er was ook nog een goudstuk bij, dat de vrouw uit een klein beursje haalde, dat zij op haar hart droeg. Ik had het kindje zoo lief, ik zou het wel

{==65==} {>>pagina-aanduiding<<}
voor niets hebben willen behouden; maar wij waren arm, het geld kwam mij als van den hemel gezonden, mijn man moest juist leder koopen. Zoo heb ik dan het kind en het geld medegenomen; de vrouw weende echter zoo, dat een steen er van geroerd zou worden, en wilde het kind niet uit haar armen laten; de heer werd ten laatste zeer kwaad. Hij zeide, zij zouden spoedig weder naar het kind komen zien, en de vrouw bond het nog een dun gouden kettingje om den hals; het duurde lang, voor ik eindelijk weg kwam.
Mijn man was boos, dat ik niet eens den naam van de menschen wist - ik had dit vergeten - en in de herberg zei men, dat de heer Eichstroom heette, maar men wist nooit zeker, welke de regte naam van zulke lieden was. Daar mijn man het geld zoo noodig had, was hij er toch ten laatste meê tevreden.
De menschen hebben niets meer van zich laten hooren en dertig gulden is alles, wat wij van het kind gehad hebben. Wij houden er echter heel veel van, en zooals ik u zeide, als er bij ons zestal nog niet een zevende kwam, zou ik het zeker niet willen missen.’
‘Ja, lieve vrouw,’ zei de Bestuurder, ‘wij nemen zulke jonge kinderen in 't geheel niet op; eigenlijk is ons weeshuis slechts voor kinderen, die reeds in de schooljaren zijn; voor kleinere kinderen zijn andere gestichten in 't land.’
‘Ach, mijnheer, ik bid u, neem het toch!’ hernam de vrouw; ‘ziet ge, ik kan zoover niet meer rondloopen om een onderkomen voor 't kind te zoeken en mijn man

{==66==} {>>pagina-aanduiding<<}
is er geheel ongeschikt voor en kan het volstrekt niet. En ik zou zoo gaarne willen, dat het hier bleef, opdat ik 't ook nog eens kon zien. Het is een lief, vrolijk kind, en zal u niet veel last veroorzaken, en zoo klein als het is, kent het toch al zulke mooije versjes; zeg maar eens op, Doortje! Ze is Dorothea gedoopt,’ zei zij tot opheldering, ‘'t is volstrekt geen komedianten naam.’
Het kleine meisje, dat op den grond was gaan zitten en met een paar stukjes papier gespeeld had, die daar lagen, stond op den wenk harer pleegmoeder op, plaatste zich regt voor den Bestuurder, zag hem met haar onschuldige blaauwe oogen zonder vrees aan en zei, zonder zich te bedenken, met haar teere kinderstem het versje op, dat de schoenmakersvrouw als avondgebed haar geleerd had:

Dierb're Heiland, heb erbarmen, 
Breid uw zegenende armen 
Over al uw kind'ren uit. 
Wil 't gevaar mijn sponde naken, 
Laat dan eng'len mij bewaken, 
Als de slaap mijn oogen sluit. 


De Bestuurder gevoelde zich wonderlijk getroffen door den blik van het kind en door het wezenlijk gevoel waarmede zij haar versje opzeide. Er waren eenige plaatsen in 't weeshuis open: een der onderwijzeressen toonde zich bereid, de meer dan gewone moeite, die zulk een klein kind vereischte, op zich te nemen. Zoo werd dus Doortje opgenomen, en was spoedig de algemeene lieveling, het ‘kind’ van het huis geworden, en de onderwijzers hadden

{==t.o. 66==} {>>pagina-aanduiding<<}


{== afbeelding 
	
Lith. v. Tresling & Co. Amst.


Bladz. 66.
==} {>>afbeelding<<}
    


{==67==} {>>pagina-aanduiding<<}
slechts te zorgen, dat zij niet bedorven en ijdel werd, daar zij overal versjes moest opzeggen, die ze zoo gemakkelijk onthouden kon.
't Was goed, dat het kind in 't weeshuis een te huis had gevonden; want de goede schoenmakersvrouw was kort daarna gestorven, de man was hertrouwd en niemand ter wereld bekommerde zich om Doortje. Zij groeide echter vrolijk en tevreden op, als de lelie des velds; speelgoed had zij niet veel en behoefde ze ook niet. Zij kon overal mede spelen; met kersmis had zij een mooije pop gekregen, die werd echter weggeborgen en alleen zondagmiddag mogt zij er meê spelen; Doortje echter maakte popjes van een aardappel en van de knoppen der klaprozen; zij speelde met haar vingers, als zij niets anders te spelen had, gaf die allerlei namen en liet ze heele gesprekken met elkander houden. Den onderwijzers, die de afkomst van 't kind kenden, scheen deze neiging tot komediespelen dikwijls wel wat bedenkelijk; gevaarlijker nog de gave, die het vroeg openbaarde, om de menschen na te bootsen, en waarin de andere kinderen maar al te veel vermaak schepten.
‘O Doortje, doe jufvrouw Klump eens na!’ Dit was de naai-jufvrouw; dan nam Doortje een schooltasch aan den arm, die den arbeidszak van jufvrouw Klump moest verbeelden, wandelde zeer deftig en statig, met het hoofd in den nek en de voeten naar buiten, de kamer door en vermaande de meisjes: ‘Kinderen, weest zoet! blijft netjes in de rij! gaat regt op, zoo als ik!’ En hoe meer de anderen het uitgierden van lagchen, des te meer be-
{==68==} {>>pagina-aanduiding<<}
ijverde zich het kleine meisje; straf en vermaning hielpen daartegen niet veel; het beviel haar te zeer, de anderen zoo te vermaken.
Eens waren de meisjes alleen in het schoolvertrek. ‘Kom, Doortje! wien doet ge nu na?’ riepen ze, toen Doortje reeds allerlei vertooningen uitgevoerd had; ‘o, o, den dominé!’ riep een moedwillig meisje. De predikant van het weeshuis was een zeer goed en vriendelijk man, die zich van ganscher harte het lot der kinderen aantrok; tengevolge eener ligchamelijke kwaal hield hij, vooral bij 't preeken, het hoofd scheef, wat vreemd stond; tevens had hij zich bij 't preeken een uiterst langzame en gerekte spraak aangewend.
Doortje was 't eerst niet heel naar den zin, toen een der meisjes haar een zwarten voorschoot aanbond en van papier een bef had gemaakt; doch toen zij op den preekstoel klom, haar krullenkopje scheef hield en op langzamen, sleependen toon aanhief: ‘Wij zijn hier weder vergaderd, mijne lieve kinderen;’ toen barstte een onbedwingbaar gelach bij de meisjes uit, en Doortje was juist op 't punt voort te gaan, toen de deur langzaam open ging en een ernstige stem vroeg: ‘Nu, hoe is het verder?’
Het was de predikant zelf. Het lagchen werd door doodelijke stilte vervangen; eenige der meisjes slopen onder de schoolbank, andere sloegen den voorschoot over 't hoofd en meenden alzoo niet gezien te worden, en Doortje bleef verstijfd van schrik op haar preekstoel staan. ‘Ik wil u verder helpen, mijn kind,’ sprak de predi-
{==69==} {>>pagina-aanduiding<<}
kant, plaatste zich nevens haar en ging met bedaarden ernst voort: ‘Gij zijt nog te jong, om het diepe geheim der goddelijke heilleer te verstaan; maar gij zijt oud genoeg, om te weten, dat de Heiland ook voor u in de wereld gekomen is, en dat hij de kinderen tot zich geroepen heeft. Aldus begon mijn laatste preek,’ zei de predikant zacht tot Doortje; ‘zijt gij zoo op den weg tot den Heer, die ook u tot zich roept?’
Doortje was zachtjes den preekstoel afgestegen en verborg bitter weenend haar gelaat met beide handen; zij zou neêrgezegen zijn, als de geestelijke het niet verhinderd had; haar berouw was nog grooter, dan zelfs de vrees voor straf. ‘Ge moet het niet meer doen,’ zei de predikant goedhartig; ‘gij moet ook andere menschen niet zoo bespotten. Alle toejuiching en bijval uwer makkers kan niet opwegen tegen 't leed dat gij er één' mensch mede doet.’
Lang nog was het meisje bevreesd voor de straf, die niet achter zou blijven, als de meester het gewaar werd; doch de goede dominé had gezwegen. Van dit uur was Doortje niet meer te bewegen, iemand na te bootsen, hoe sterk ook bij haar zelve de lust er toe zijn mogt.
Maar Verzen-Doortje bleef zij; niemand wist, waar zij al die liedjes en versjes van daan had, die ze van buiten kende; en zij zei ze maar niet op, zooals ze haar toevallig invielen, neen, bij iedere gelegenheid schoot haar ook een gepast liedje in; als er gezongen zou worden op een wandeling of gedurende de werkuren, moest Doortje altijd den tekst opgeven.

{==70==} {>>pagina-aanduiding<<}

Anders was zij juist geen geloerde. In den beginne had men wegens haar buitengewoon geheugen groote begaafdheid bij haar verondersteld; maar zij was te verstrooid, om het in 't leeren zeer ver te brengen; vooral was zij geen heldin in 't rekenen. Onderhoudende verhalen te lezen, was haar grootste lust; met kersmis werden aan het weeshuis veel mooije kinderboekjes geschonken en zij was zeer gelukkig, als zij 's zondags er een mogt hebben, en zich dan in huis of in den tuin in een stil hoekje kon afzonderen om er in te lezen. Later knipte zij popjes van papier en voerde daarmeê voor de andere meisjes allerlei geschiedenissen uit; bij alle kinderen was Doortje bemind en werd voor zeer schrander gehouden. Het avondgebed, dat zij nog van de schoenmakersvrouw had geleerd, vergat zij niet, en zij bad het steeds stil voor zich, als na de avondgodsdienst in het groote schoolvertrek de kinderen ter rust gingen; onwillekeurig was 't haar, alsof die woorden een beschermend dak over haar uitbreidden; zij zou niet hebben kunnen slapen zonder haar versje.
Doortje gevoelde zich volstrekt niet ongelukkig in het weeshuis en begreep niet regt, waarom de menschen vaak met zooveel medelijden naar den trein weeskinderen zagen. Zij had immers nooit een ander leven gekend, zij had nooit op eens vaders knie gezeten, nooit den kus eener moeder gevoeld; men behandelde haar vriendelijk, zij wist niet dat haar iets ontbrak; zij nam ook de weldaden van 't huis, zijn bescherming tegen honger en koude, het onderrigt, dat zij genoot, eveneens op,

{==71==} {>>pagina-aanduiding<<}
als andere kinderen de zegeningen van hun ouderlijk huis, - zij dacht, dat het zoo behoorde.
Wel is waar, als zij zoo in een rij met de andere kinderen ging wandelen, en er reden haar elegante rijtuigen met fraai getooide kinderen voorbij, of als op de feestdagen van het weeshuis heeren en dames uit de stad kwamen, met de andere kinderen spraken en hun geschenken deden, - dan maakte zij zich een helder, gekleurd beeld van die buitenwereld; en zij stelde er zich veel schoons en wonderbaars van voor, als zij, na haar belijdenis gedaan te hebben, uit de enge muren van 't weeshuis deze wereld zou intreden; hoe? dat wist zij zelf niet.
Ook begon zij over haar ouders na te denken, toen zij ouder werd; vele der kinderen hier hadden nog een moeder, of een grootmoeder, die ze mogten bezoeken in de vacantiën, en van welke zij vertelden, als zij terug kwamen. Anderen hadden hun ouders nog gekend en de meisjes waren steeds begeerig iets te vinden, waarop zij zich bij hunne makkertjes konden beroemen. ‘Mijn moeder heeft nog een tuin bij het huis,’ vertelde de een, ‘daarin zijn zulke schoone appels, zoo groot als mijn vuist.’
‘O, en mijn tante heeft een appelboom bij het venster, daaraan zijn appelen als kegelballen zoo groot,’ beweerde een ander. ‘Mijn grootmoeder woont in de stad,’ zei een derde, ‘daar zijn geen appelboomen, maar zij woont in een gedeelte van zulk een prachtig huis, dat het een paleis gelijkt!’ - ‘Ja, ze zal in een kelder wonen!’ wierp

{==72==} {>>pagina-aanduiding<<}
een afgunstige er tusschen. ‘Niet in een kelder, in het achterhuis,’ blufte Kaatje weêr, ‘en ze heeft zulke fraaije bloemen voor haar venster!’ Doortje kon over niets roemen en niets vertellen; zij moest de vacantie in het weeshuis doorbrengen, als soms niet een vriendelijke onderwijzeres haar met zich naar haar familie nam.
Met de kinderen van den schoenmaker hield zij de vriendschap aan, ofschoon zij er zeer zelden in huis kwam, daar zijn tweede vrouw niet veel van haar wilde weten; zij groetten elkander vriendelijk, als zij elkaar buiten ontmoetten; Johan en Marie, die beide met Doortje het meest in leeftijd overeenkwamen, waagden 't soms de plaats van het weeshuis over te gaan, om haar, als ze konden, een fraaije peer of iets anders toe te steken, - maar zij wist wel, dat de schoenmakers-familie niet aan haar verwant was, ofschoon men haar Dorothea Schefer noemde, naar den naam van den schoenmaker. ‘Uwe moeder was een vreemde, die hier niet lang gewoond heeft,’ zei haar de Bestuurder, toen zij later eens den moed vatte, hem hiernaar te vragen; ‘zij is zeker reeds lang dood, en wij kennen haar naam niet.’ Doortje durfde niet verder vragen, maar zij kon het niet weder vergeten. Vaak hield zij zich voor onuitsprekelijk arm en verlaten, veel meer dan een der andere kinderen, die toch wisten, waar het graf hunner ouders was; doch dikwijls bleef zij ook aan de woorden hechten: ‘Zij is zeker reeds lang dood;’ zeker, dus heel bepaald wist de Bestuurder het ook niet, en zij bedacht allerlei won-
{==73==} {>>pagina-aanduiding<<}
derlijke geschiedenissen, hoe zij de verloren moeder zou kunnen wedervinden.

Zoo was Doortje in het weeshuis opgegroeid, groot, gezond en knap geworden; de blonde lokken waren sedert lang glad gekamd en in vlechten, toen zij na de aanneming afscheid kwam nemen van den geestelijke, wien zij sedert dien morgen in de school steeds met innigheid had aangehangen.
‘Nu, Doortje, waar gaat ge thans heen?’ vroeg de vriendelijke heer.
‘Ik weet niet,’ zei Doortje, en tranen kwamen haar in de oogen; ‘er is geen enkel mensch in de heele, wijde wereld, die zich om mij bekommert.’
‘Kent gij uw lijfspreuk nog?’
‘Mijn vader en mijn moeder verlaten mij, maar de Heer neemt mij op,’ hernam Doortje zacht.
‘Nu, houd u daaraan, lief kind, dan zult gij niet versagen; gij hebt een rijken vader. Gij hebt ook op aarde menschen die aan u denken,’ voegde hij er vriendelijk bij; ‘ik heb, bijvoorbeeld, een regt geschikt plaatsje voor u uitgevonden bij de weduwe van majoor Sternberg; dit is een brave vrouw, die een jong dienstmeisje begeert; de dienst zal bij haar niet te zwaar zijn en ik ben er zeker van, ge zult u goed gedragen en mijn aanbeveling eer aandoen.’ Doortje zeide niet veel op dien vriendelijken voorslag; zij kon er volstrekt niets tegen hebben, en toch, - zij wist niet, waarom zij niet volkomen

{==74==} {>>pagina-aanduiding<<}
tevreden was, - maar zij had het zich toch anders voorgesteld, als zij in de wereld zou komen; doch hoe? Doortje was een verstandig meisje en weldra, zestien jaar, zij begreep wel, dat zij den predikant hartelijk dankbaar moest zijn voor zijn hulp, en zij troostte zich zelve met een van hare talrijke versjes:

Wie wil hand'len met verstand, 
Leg zijn wenschen aan den band; 
Wie te hoog ze uit laat vliegen, 
Zal te deerlijk zich bedriegen. 


En toen de predikant vroeg: ‘Nu, Doortje, wat zegt ge?’ toen zeide zij vriendelijk: ‘Ja, ik wil gaarne naar mevrouw Sternberg, als zij mij maar hebben wil.’

Van de pracht en ijdelheid der goddelooze wereld, waarvoor men haar had gewaarschuwd, heeft Doortje vooreerst niet veel gezien, toen zij in haar nieuwe dienst getreden was. Mevrouw Sternberg woonde op de derde verpieping in een eenzame straat: daar had zij drie kamertjes, die zoo netjes en knap moesten gehouden worden als een porselein-kast; de grond was zonder stofje, de wanden helder geboend en de vensters zoo helder als kristal, met sneeuwwitte gordijnen er voor; voor het venster stond een sierlijk werktafeltje, daarbij een kleine, net geborduurde fauteuil, en hierop zat mevrouw Sternberg, zelf een kleine dame, meestal in een grijs kleed, met een zwartzijden boezelaar en een sneeuwwitte fijn geplooide muts. Er was ontzettend veel te doen bij me-
{==75==} {>>pagina-aanduiding<<}
vrouw Sternberg, ofschoon zij geheel alleen was en zeer eenvoudig leefde; haar latafel was versierd met nette porseleinen beeldjes, op het eene hoektafeltje stonden kunstige kopjes en koffijkannen met roode appeltjes er op, en op het andere allerlei mandjes en doosjes, waarvan geen mensch wist waartoe zij dienen moesten; aan den haard stonden twee zorgvuldig gevoerde mandjes, in een van welke Milly, het katje, en in het andere, Betsy, het hondje, hun zacht leger hadden, alles in de kamer; tot aan het geel koperen beslag van de porseleinen kagchel, en het haardstel, waarop tang en pook stonden, alles moest schoon en blank gehouden worden: nergens een stofje, alles zoo netjes in orde, alsof aardmannetjes het bij elkaar hadden gebragt. Doortje was in 't begin in aanhoudende bewondering over al die fraaije zaken, in vergelijking met de geheel pronkelooze eenvoudigheid in het weeshuis; haar oogen waren tweemaal zoo groot als gewoonlijk van louter verbazing; ook kon zij eerst, niet begrijpen, dat er zooveel werk noodig was voor zulke kleine dingen. Maar zij leerde het spoedig; zij kreeg zelfs schik in die vele fraaije zaken, vooral met de porseleinen beeldjes maakte zij persoonlijke kennis en hield er dikwijls
gansche gesprekken mede. ‘Hoe, gij lange!’ zei ze tot een wijngaardenier, die den Herfst moest voorstellen, ‘ga een weinig op zijde, maak plaats voor het schoone juffertje met haar bloemen,’ - dat was een Flora, - ‘anders komt die oude, daar achter, en steekt u met de punt van zijn vork,’ de oude was een Neptunus met een drietand; - ‘ga mij een beetje uit den

{==76==} {>>pagina-aanduiding<<}
weg, oude heer,’ zei ze tot den Winter, die besneeuwd, in mof en pels gestoken was, ‘mijn lief bloemenmeisje schrikt anders; ga naar achter bij dien kleinen jongen,’ - het was een Amor, ‘die kan wel een stukje van uw langen pels gebruiken!’ Zelfs haar ouden lust in komedievoorstellingen - ofschoon zij nog nooit een schouwburg gezien had - kon zij niet bedwingen, als zij eens alleen was; zij voerde de schoonste tooneelen uit met de goden en godinnen, boeren- en damesbeeldjes, en bragt dan alles weder zorgvuldig in orde.
Mevrouw Sternberg was vriendelijk en geduldig met haar, zij kreeg het vrolijke meisje spoedig lief en toonde haar onvermoeid, hoe zij alles schoon en in orde moest houden. Zij was nog niet oud, maar vroeg weduwe geworden, en had sedert zoo geheel alleen voor zich zelve geleefd. Daar zij geen kinderen had, had zij zich zelve allengs een kleine fraaije wereld geschapen en zich daaraan gewend; zelfs Milly en Betsy waren heel fatsoenlijke beesten, die niets vuil maakten.
Betsy, een fraai hondje, was Doortje's trouwe medgezel bij haar uitgangen en sprong vrolijk om haar rond, verblijd als het was, dat het zich niet meer zoo ingetogen behoefde te gedragen, als in de kamer.
Ook aan kinderen ontbrak het niet geheel. Een nicht van mevrouw Sternberg was in dezelfde stad gehuwd en had een aardig kindertroepje. De kleinsten, van vier tot zeven jaar, waren de lievelingen der tante, en 't was voor hen een groot feest, als zij naar de ‘nette tante’ mogten, zooals de kinderen haar noemden.

{==77==} {>>pagina-aanduiding<<}

In hun helderste en netste kleedjes, met sneeuwwitte boezelaartjes en frisch gewasschen, rozenkleurige gezigtjes, kwamen zij aantrippelen, en 't was hun plegtig te moede, als zij uit de wel eenigzins ongeregelde drukte van hun ouderlijk huis in de fraaije kamer van tante kwamen met al die mooije dingen.
Vóór Doortje had mevrouw Sternberg een oude dienstmaagd gehad, die zelfs nog een erfstuk harer moeder was; een brave vrouw, maar knorrig en brommig en nog veel bezorgder voor haar mooije kamer, dan haar mevrouw zelve. Aan deze waren de kinderbezoeken nooit aangenaam, en de kleinen waren geweldig bang voor haar. ‘Ach, daar is dat kleine goed weer,’ preutelde zij voor zich, ‘nu heb ik later weer wat te poetsen! Geef toch acht, treed niet op 't karpet! stort de melk niet! stoot niet aan het mandje!’ De kleinen waren in gestadigen angst geweest en tante durfte 't bijna niet meer wagen, ze te laten komen.
Thans was 't heel anders met het jonge, vriendelijke Doortje, die zich zelf als een kind over de kleine gasten verheugde. Zij spreidde zorgvuldig een kleed over den grond, haalde het tafeltje en de kleine stoelen, die de oude Christine in de rommelkamer verstopt had (‘waartoe die onnoodige prullenboel?’) en maakte voor de kleinen de nette koffijtafel gereed. Zij zong en vertelde de kinderen wat, zij lachte en speelde met hen, zoodat de kleinen ook jegens tante Marie veel vrolijker en vertrouwlijker werden en uit eigen beweging allerlei gesprekken met haar begonnen. ‘Begrijp eens, tante Marie,’ ver-
{==78==} {>>pagina-aanduiding<<}
telde het kleine meisje, ‘ik heb een aap gezien!’ - ‘Zoo? en hoe ziet er die uit?’ vroeg tante. ‘O, als een wilde man, zonder rok en met een haren broek,’ zei Emma. ‘Hoor eens, tante,’ vroeg Otto nadenkend, ‘waarom hebt gij geen man?’ - ‘Mijn lieve man is gestorven,’ hernam tante. ‘Zoo, en wilt ge geen nieuwen koopen?’ meende de kleine; ‘zeker, dat zal veel kosten? En hij zou misschien ook vuile laarzen hebben!’ voegde hij er meteen bedenkelijken blik op den zuidelijken vloer bij. Mevrouw Sternberg vermaakte zich grootelijks met dit vertrouwelijke gekeuvel der kinderen, die vroeger zoo beschroomd waren; zij werden nu ook meermalen verzocht, en voor Doortje waren het de gelukkigste dagen, als de kleine gasten kwamen.
In den regel werden de stilte en de orde der kleine huishouding niet vaak afgebroken; nu en dan een kleine koffijvisite van verwanten of een paar vriendinnen der dame of, wat zij hoog aansloeg, het bezoek van een officier, een of anderen ouden kameraad van haar man met kletterende sabels en sporen.
Meestal zat Doortje den ganschen namiddag aan een kleine naaitafel in de kamer bij haar mevrouw, die zich gaarne met haar onderhield. Al de wanden der kamer waren vol groote en kleine portretten, de beeldtenis van den overleden majoor in volle uniform met deftigen snorbaard, de beeldtenis van een klein kind, het eenige dochtertje van de majoorsvrouw, zeer jong gestorven; vervolgens een menigte oude en jonge heeren, dames en kinderen, allen broeders en zusters, neven en nichten

{==79==} {>>pagina-aanduiding<<}
der goede vrouw. Zij noemde Doortje voor en na al hunne namen en vertelde haar, waar zij nu waren of wanneer zij gestorven waren, hoe het hun ging, en 't verheugde haar, dat Doortje bij alles een gepast versje inviel, zooals zij bijvoorbeeld bij 't portret van haar kindje zeide:

Als kleine kind'ren sterven, 
Die 't hemelrijk beërven, 
Verliest men hen toch niet; 
De goede Hemelvader 
Riep slechts de kleinen nader, 
En spaart hun 't aardsch verdriet. 


en bij 't portret van de jeugdige nicht, die in bloeijenden leeftijd gestorven was:

Gij schoone, zaal'ge bloem, 
Gij wordt reeds vroeg geplukt, 
Opdat in 't hemelhof 
Uw bloesem 't oog verrukt. 
Wij and'ren moeten nog 
Veel vamp en smart verbeiden; 
O, mogt Gods vaderhand 
Ons ook ten Hemel leiden! 


en bij de beeldtenis van een dikken, vergenoegden schoonbroeder:

Zie, ik ben tevreden, 
Vrolijk in mijn lot, 
Daar 'k met al de dwaasheid 
Van de wereld spot. 


Doortje werd langzamerhand met al die jonge en oude menschen zoo bekend en vertrouwd, als waren 't haar eigen bloedverwanten, en zij moest ook voor haar me-
{==80==} {>>pagina-aanduiding<<}
vrouw, die slechte oogen had, en die - hoe onberispelijk anders ook haar orde was - toch altijd haar bril had verlegd, alle brieven, die er kwamen, voorlezen; zoodat zij langzamerhand geheel t'huis werd in de familie.
Maar ach, voor haar zelve kwam nooit een brief! Zij werd eerst thans, nu zij van zooveel verwanten hoorde vertellen, vaak onuitsprekelijk bedroefd, dat er op de gansche wijde wereld niemand was, die haar verwant was, en de droom dat haar verloren moeder nog kon leven, begaf haar meer en meer. De dienst was haar niet te zwaar, en het weinige meer moeijelijk werk, als hout en water halen, werd haar gedeeltelijk nog uit de handen genomen. Een jaar geleden was bij de majoorsweduwe een statig onderofficier gekomen en had zich als een oud bekende bij haar aangemeld; zij had hem niet terstond herkend. ‘Kent ge mij niet meer?’ had hij gezegd, ‘ik ben immers Peter, de arme ouderlooze soldatenjongen, dien de heer majoor voor achttien jaar zoo trouwhartig heeft opgenomen, en mij kost en woning gegeven; de heer majoor heeft mij naar de school gezonden en voor mij gezorgd, tot dat ik bij het regiment werd opgenomen. Thans ben ik weder als onderofficier bij het hier liggend garnizoen geplaatst; ik heb gehoord, dat de majoor overleden is; ik ben zelf arm, maar als ik u dienen en helpen kan met goeden raad of met mijn handenwerk, dan zal niets mij te veel zijn, opdat gij moogt zien, mevrouw, dat ik niet ondankbaar ben.’
Sedert was de onderofficier de goede vriend en de getrouwe hulp van mevrouw Sternberg. Hij was een ver-
{==81==} {>>pagina-aanduiding<<}
standig man en vlug met de pen; en zoo verleende hij haar bijstand in allerlei dingen, waar een schuchtere vrouw zich zelve niet helpen kan. Hij bezorgde haar inkoopen; hij zorgde dat haar bescheiden interesten behoorlijk inkwamen; hij was ook niet te trotsch, om in zijn vrije avonduren een ouden kiel aan te trekken, haar hout te kloven en op den zolder te bergen, of water in de keuken te brengen; en als zij er over jammerde, dat zij daarvoor zoo weinig voor hem kon doen, dan zei hij heel kalm: ‘Wees maar tevreden, mevrouw, 't is alles reeds lang vooruit betaald.’
Dikwijls vond Doortje de dagen toch al te eentoonig; zoo elken dag hetzelfde werk, dezelfde menschen! De eenige afwisseling, die ze had, was nu en dan des zondags een wandeling met Jetje, de dienstmaagd van mevrouw's nicht, - 't scheen haar, dat de tijd heel langzaam voortging, en toch was zij zelf ten hoogste verwonderd toen mevrouw op zekeren dag tot haar zeide: ‘Nu, Doortje, zijt ge vier jaar in mijn dienst en 'k ben wel over u tevreden; rijk ben ik niet, maar 'k wil gaarne uw loon vier gulden in 't jaar verhoogen, opdat ge ziet, dat ik veel van u houd.’ En toen zij de vreugde en dankbaarheid van het bescheiden meisje opmerkte, voegde zij er bij: ‘als ik u overigens nog een genoegen kan doen, dan wil ik dit gaarne; spreek dus.’
‘O, als ik eens naar de komedie mogt gaan,’ riep Doortje uit, ‘dat is al lang mijn allergrootste wensch!’ Zij had van Jetje gehoord dat in de stad, waar geen vaste schouwburg was, tegenwoordig een tooneelgezelschap

{==82==} {>>pagina-aanduiding<<}
was gekomen, dat verwonderlijk mooije stukken opvoerde.
‘Nu, die wensch is gemakkelijk te voldoen,’ zei mevrouw glimlagchend; ‘zoo groot als ge u voorstelt, zal het genot wel niet zijn; maar heden spelen ze de Maagd van Orleans, dat is een mooi stuk voor u, daaruit kunt ge weer nieuwe versjes leeren.’
Onder al de toeschouwers der voorstelling van dien avond was zeker niemand, die zich zoo met hart en ziel in het stuk verdiepte, met zulke glinsterende oogen zat, die zoo elk woord in zich opnam als Doortje, die nu toch reeds een groot volwassen meisje van twintig jaren was. Alles had leven voor haar; zij had schier zichzelve van de galerij naar beneden gestort; zij moest zich met geweld beheerschen om stil te blijven zitten, en zij werd zeer boos toen iemand die naast haar zat haar in 't oor fluisterde: ‘Nu, 't is geen werkelijkheid, ze doen maar zoo, 't zijn menschen even als wij; als ze van 't tooneel af zijn, trekken zij die kleederen uit en spreken als wij, en 's avonds eten zij aardappels of een boterham.’
Als in een droom ging ze naar huis; voor de eerste maal deed zij den volgenden morgen alles verkeerd, zij kon aan niets anders denken dan aan de komedie; waar zij ging of stond herhaalde zij de schoone woorden der Maagd, van welke zij inderdaad bijzonder veel onthouden had. Zij was eerst overgelukkig, toen de onderofficier haar uit de leesbibliotheek het boek bragt, waarin het wonderbare stuk gedrukt te lezen stond. Haar mevrouw achtte het evenwel onnoodig, dat een dienstmeisje Schiller las. In den beginne had zij zich vermaakt met de op-
{==83==} {>>pagina-aanduiding<<}
getogenheid van het meisje; maar ten laatste begon 't haar toch te vervelen, telkens weer van de komedie en verzen er van te hooren opzeggen. Doortje echter kon 't naauwelijks afwachten, dat zij den volgenden zondag verlof kreeg om met Jetje en eenige vriendinnen te wandelen, bij wie zij dan haar hart eens regt kon lucht geven. Voor de meesten dezer meisjes was een komedie niets zoo wonderbaars meer, als voor Doortje; zij waren geheel verbaasd over haar verrukking en over de uitdrukking, met welke zij de woorden der Maagd declameerde. Zij zaten in een prieel van een uitspanningstuin, waar zij zich onopgemerkt waanden; ook had Doortje in haar ijver volstrekt niet bemerkt, dat iemand toeluisterde, toen zij ten slotte met vuur declameerde:

Wat is mij? ligte wolken heffen me op, 
Het zwaar kuras verandert zich in vleug'len. 
Stijg op! Stijg op! deez' aarde wijkt terug; 
Kort is de smart en eeuwig is de vreugde. 


Ze had alles om zich heen vergeten, en ze deinsde verschrikt en beschaamd achteruit, toen een bejaard heer zijn hoofd in 't priëel stak en beleefd vraagde: ‘Verschoon mij, lief kind, maar mag ik uw naam weten.’
‘Dorothea Schefer,’ stamelde zij; ‘en dienende bij de weduwe van den majoor van Ehrenberg.’
‘Zoo?’ zei de vreemde eenigzins gerekt en ging terug. De meisjes echter merkten op, dat hij haar bij 't naar huis gaan van verre volgde. ‘Hoor,’ zei Jetje tot Doortje, ‘dat is er een van de komedie, ik ken hem; hij

{==84==} {>>pagina-aanduiding<<}
heeft onlangs den Talbok gespeeld, of hoe heet 't ook?’ - ‘Talbot,’ zei Doortje ergerlijk. ‘Mij om 't even, of het een bok of een bot is!’ hernam Jetje onverschillig; ‘'t is immers toch niet waar. Maar pas op, hij wil u op 't tooneel hebben, omdat ge 't zoo mooi kunt!’
De meisjes hielden het voor een spotternij en plaagden er Doortje meê; maar zij dacht bij zich zelve: 't kon toch wel zoo zijn, en wakend en droomend kon zij niet nalaten er over te denken, zoodat den volgenden avond mevrouw hoofdschuddend zeide: ‘Hoor eens, meisje, ik laat u zoo spoedig niet weêr naar de komedie gaan; ge zijt als geheel betooverd.’ Maar Doortje peinsde er slechts op, om weêr naar de komedie te komen.

Eenige weken na haar komediebezoek, vinden wij Doortje in de studeerkamer van den eerwaardigen predikant van 't weeshuis. Hij had zijn voormalige leerling dikwijls in dien tijd gezien en zich verheugd, dat mevrouw zoo goed met haar tevreden was. ‘Nu, Doortje, wat voert u heden hierheen?’ vroeg hij vriendelijk, ‘gij zijt waarlijk al een heele dame geworden! ik zal haast jufvrouw Dorothea moeten zeggen!’
‘O, goede dominé!’ verzocht Doortje, ‘ik bid u, zie mij toch nog als uw schoolkind aan! Ik heb immers geen mensch op de wereld; daarom kom ik tot u om goeden raad, zooals ik tot mijn vader zou gekomen zijn.’
‘Laat hooren, kind.’
‘Mijne mevrouw zal van hier vertrekken,’ berigtte

{==85==} {>>pagina-aanduiding<<}
Doortje, ‘de vrouw van haar neef is gestorven, en nu heeft hij haar verzocht bij hem in huis te komen, zij zou het goed bij hem hebben.’
‘Het spijt mij, dat gij deze goede dienst verliest, maar er zal wel iets anders voor u te vinden zijn.’
‘Ja, ik weet wel wat,’ zei Doortje, en niet zonder verlegenheid vertelde zij van haar bezoek in den schouwburg en hoe hevig zij daarvan getroffen was geworden, zoodat zij in den tuin voor haar kameraden het gehoorde had opgezegd.
‘En daar is nu een heer bij mij gekomen,’ ging zij blozend voort, ‘een bejaard heer van den schouwburg, Zeno heet hij; die zeide, hij zag duidelijk dat ik talent en roeping bezat voor de tooneelkunst; ik kon mij daarmeê een rijke en gelukkige toekomst verwerven. Ik was, wel is waar, om er meê te beginnen, al wat oud, maar hij wilde mij helpen en met mijn aanleg zou ik het spoedig kunnen leeren. Hij is niet zoo'n rondtrekker,’ ging Doortje ijvrig voort, toen de predikant wilde spreken; ‘hij is aangesteld bij den stads-schouwburg te Hamburg; hij belooft mij terstond bij den aanvang een inkomen, dat grooter is dan mijn loon, en hij zal mij bij fatsoenlijke menschen in huis bezorgen, en hij zegt, dat er tooneelspeelsters zijn, die tweeduizend gulden en meer verdienen in één jaar!’
‘Maar, Doortje...’
‘En hij zegt,’ ging Doortje steeds ijveriger voort, ‘dat dit talent een aangeboren gave Gods is, en het zonde zou zijn, het ongebruikt te laten; en, lieve dominé,

{==86==} {>>pagina-aanduiding<<}
het moet toch iets heerlijks zijn; ik geloof bijna zelf, dat ik hiertoe bestemd ben!’ Haar oogen glinsterden en haar wangen gloeiden, toen zij zich de heerlijkheid van den schouwburg weder voor den geest riep, en angstig zag zij den predikant aan, wijl zij toch vermoedde, dat hij het niet zou goedkeuren.
‘Lief kind,’ zei deze, ‘'t kan zijn, dat gij gaven voor de tooneelkunst bezit, maar 't is daarom nog niet zeker, of het Gods wil is, dat gij dat beroep kiest.’
‘Houdt gij het voor zonde?’ vroeg Doortje gespannen.
‘Dat kan ik niet zeggen,’ zei de predikant, ‘maar ik houd het in ieder geval voor een gevaarlijke loopbaan voor een jong en weerloos meisje, en ik geloof, dat het, bij een eenvoudig huiselijk beroep, bij een ernstig, schoon ook moeijelijk dagwerk, gemakkelijker voor u zal zijn, om den vrede uwer ziel, de onschuld van uw hart en wandel te bewaren, dan in die schijnbaar schitterende loopbaan. Wel is waar staat gij ook zoo alleen...’
‘Dominé!’ zei Doortje, terwijl zij nog dieper bloosde, ‘ik moet u nog wat zeggen; er is mij nog een ander te huis aangeboden: de onderofficier Schröter wil mij trouwen...’
‘Dat is een braaf man!’ zei de predikant.
‘O, de allerbraafste,’ bevestigde Doortje met warmte; ‘maar hij zegt zelf, het is een arm, eenvoudig leven, dut hij mij aanbieden kan; hij heeft wel een weinig geërfd en bespaard vermogen, maar dat is niet veel; zoo lang hij in dienst blijft, kon ik er nog iets bij verdienen met naaijen en strijken; hij verstaat echter ook een hand-
{==87==} {>>pagina-aanduiding<<}
werk...’ Doortje zweeg; tegenover dit stil en bescheiden leven vertoonden zich weder aan haar geest de heldere lichtglans, de schitterende tooneelkostumes, de gevierde tooneelspeelster, zooals de heer Zeno haar die had voorgesteld, die haar eigene elegante woning en haar kamenier heeft, en in haar equipage naar huis rijdt.
‘Mijn kind, alvorens gij den wakkeren Schröter uw jawoord geeft, moet gij zeker weten, of ge hem van harte kunt liefhebben en vertrouwen. Kunt gij dit, dan geloof ik dat de vrede uws harten meer verzekerd, uw weg naar den hemel effener en ligter voor u te vinden en te houden zal zijn, dan in den glans van het tooneelleven...’
‘Domine,’ begon Doortje weder, die nog geen bepaald antwoord wilde of kon geven, ‘kunt gij mij ook niets meer van mijn ouders zeggen? thans zoude ik het toch moeten weten.’
‘Niet veel, mijn kind. Uw moeder was een tooneelspeelster, die u spoedig na de geboorte aan een arme vrouw hier toevertrouwde. 't Schijnt, dat het gezelschap verder moest reizen en dat uw moeder op bevel van uw vader u zeer ongaarne en met groot leedwezen hier heeft achtergelaten. Uwe ouders hebben beloofd weer te schrijven; men heeft echter nooit meer van hen gehoord. De naam Eichstrom, die op de billetjes stond, schijnt een aangenomene te zijn geweest; ten minste zijn alle nasporingen vergeefsch geweest en wij hebben voor zeker aangenomen, dat uw moeder gestorven is.’
‘O gewis!’ riep Doortje, in tranen uitbrekende, ‘ge-
{==88==} {>>pagina-aanduiding<<}
wis! mijn moeder zou mij niet zoo verlaten hebben!’
‘Dus, mijn kind, mijn meening weet ge, overweeg nu uw besluit met God. Gij moogt den braven Schröter slechts nemen, als gij van ganscher harte genegen zijt, om lief en leed met hem te deelen. God helpe u goed te kiezen!’
Doortje ging heen. Haar hart had reeds een besluit genomen. Boven allen glans der tooneellichten stond haar thans de beeldtenis harer nooit gekende moeder voor oogen, hoe zij met tranen en smart haar kind onder vreemde menschen moest achterlaten. Zij wilde geen tooneelspeelster meer worden en zij bad God om opregte tevredenheid, als het zijn wil was, dat zij Schröter's vrouw wierd.

Twaalf jaren zijn voorbij gegaan, sedert Doortje van den predikant afscheid heeft genomen. Een tooneelspeelster is zij niet geworden en het ziet er een weinig anders bij haar uit, dan zij zich haar toekomst had voorgesteld, toen zij nog met haar hart aan het tooneel hing. Het is een klein net huisje, waarin de voormalige onderofficier Schröter met zijn gezin woont; maar 't gaat er bekrompen toe, want zij hebben met zes kinderen niet meer dan twee kamers en een klein vertrekje kunnen huren. Het ziet er evenwel rein en zindelijk uit in die kleine ruimte; Doortje is niet te vergeefs bij de majoorsvrouw geweest, en al heeft zij geen porseleinen beeldjes, zoo zijn er toch twee engeltjes van gips, die op de helder

{==89==} {>>pagina-aanduiding<<}
geboende latafel staan en dagelijks door de kinderen op nieuw bewonderd worden.
Doortje is nog een vrij knappe vrouw, hoewel men wel zien kan, dat zij reeds menige zorg heeft doorgestaan, sedert zij de nette woning van mevrouw verlaten heeft. Schröter had niet lang meer in krijgsdienst kunnen blijven; een hevige ziekte had een oogkwaal achtergelaten, die hem voor de dienst ongeschikt maakte. Dit laatste speet Doortje niet zoo heel erg, want Schröter had in zijn jonge jaren ook het borstelmaken geleerd en hoopte daarmede zijn gezin te onderhouden. Maar 't gezin werd langzamerhand vrij groot; het leven in de groote stad was te duur, dus kochten zij een goedkoop huisje in een kleine stad. De man was onvermoeid aan 't werk, zijn vrouw zocht, zoo mogelijk, bij de zorg voor de kinderen nog met de naald iets te verdienen, - maar 't was een kommerlijk bestaan en de zorgen bleven niet uit, vooral daar er tusschenbeiden ook ziekten kwamen. - Doch niet slechts zorg, ook vreugde vond er plaats. Daar zien wij Doortje ijverig met de naald bezig bij de wieg, waarin haar jongste knaapje sluimert; zij stoot zoetjes met den voet aan de wieg, en zingt een mooi wiegenliedje, want zij is nog altijd Verzen-Doortje en heeft reeds dikwijls niet de vele schoone liedjes die zij kent, het nederig vertrek vervrolijkt. Haar oudste dochtertje, negen jaar oud, zit bij haar op een laag stoeltje en zingt mede, terwijl zij tusschenbeiden triumferend aan moeder het doekje toont, waaraan zij zoomt, hoever het reeds gevorderd is.

{==90==} {>>pagina-aanduiding<<}

Aan 't venster zit de vader ijvrig aan zijn werk, wijl 't heden in de werkplaats te koud is. De kleine Paul, die bij hem op een bankje zit, beeldt zich in, dat hij zijn vader helpt, zoekt borstels en stokjes bij elkaar en zegt telkens: ‘Ik ook borstels maken.’
De kleine is ingeslapen en Doortje's gezang verstomd. ‘Kijk nu nog eens hier, vader,’ sprak ze tot haar man, ‘hoe heerlijk hij daar ligt, als een roos! 't Is mij maar half naar den zin dat hij thans zoo slaapt; want dan schreit hij weder van nacht, en dan moet gij op hem passen; ik moet heden nacht voor ons wasschen, wijl ik morgen en overmorgen doctor's vrouw bij 't strijken wil helpen.’
‘Dan mag ik huishouden!’ riep Marie zeer deftig.
‘Ja zeker,’ zei moeder, ‘ik heb de groente voor morgen reeds opgekookt, dan zet ge den pot maar bij 't vuur, om ze te warmen.’
‘Arme vrouw!’ zei Schröter met een zucht van zijn venster, ‘wat moet ge u plagen!’
‘Zoo erg is 't niet,’ zei Doortje en zag lagchend naar hem heen; ‘gij weet wel, nu en dan loopt het mij wel eens wat druk, dan word ik wel eens ongeduldig en wrevelig; maar dat gaat wel voorbij en ik zing:

En wordt mij soms het werk wat zwaar, 
En bruischt ook mijn gemoed; 
Hij, die den storm op zee bedaart, 
Meent ook met mij het goed.’ 


‘O, Doortje,’ zuchtte Schröter nog eens, ‘dikwijls denk ik, dat ge toch tot iets beters zijt bestemd geweest,

{==91==} {>>pagina-aanduiding<<}
dan om u zoo kommerlijk af te sloven met onze armoedige huishouding!’
‘Ik heb het zelf ook menigmaal gedacht,’ bekende Doortje openhartig; ‘mijn smaak is het eigenlijk van 't begin af niet geweest en ik heb mij vroeger dikwijls een geheel ander leven voorgesteld. Maar ik ben reeds lang verstandiger geworden. Heb ik niet het beste, wat men van 't leven verlangen kan, een braven man, - nu, gij behoeft het hoofd niet te schudden, oude, een regt braven man, van wien ik in twaalf jaren geen ruw woord gehoord heb; er zijn weinige voorname en rijke vrouwen, die zich hierop beroemen kunnen; en lieve kinderen; in de laatste jaren ook weder gezondheid, vrede en liefde daarbij, - wat wil men meer! Het beetje zorg, dat is maar, opdat men het niet vergete, den goeden God voor oogen te houden!’
‘Ach!’ zuchtte de man, ‘ik denk toch dikwijls, ik zou den goeden God veel vrolijker kunnen dienen, als die zorgen-steen mij van 't hart werd genomen! Als ik aan u denk... ik heb wel nooit naar rijkdom gewenscht; maar een eigen huisje, zoo mogelijk een tuintje er bij, waarin ik voor u zou kunnen werken, - het handwerk gaat zoo slecht en ik ga zoo hoogst ongaarne naar markten; mijn oogen worden hoe langer hoe slechter, God weet, hoe het nog gaan zal!’
‘Ge zijt toch weer een oude brompot,’ zei Doortje goedhartig knorrend. Daar rukte de oudste zoon van 't gezin de deur open, stormde met zijn schooltasch binnen en riep zegenvierend: ‘Moeder, vader, een prijs!

{==92==} {>>pagina-aanduiding<<}
Zie eens wat een mooi boek! en de meester heeft gezegd, hij wilde mij helpen dat ik eens goedkoop op een gymnasium kwam! Nu zal de trotsche Ferdinand zich wel stil houden, die altijd zegt, dat het bespottelijk is, dat een borstelmakers zoon Herman heet en op de latijnsche school gaat! Maar ik moet morgen het schoolgeld brengen.’
‘Als schoolgeld en huisheer maar niet tegelijk kwamen,’ zei de vader bij zich zelven en telde treurig den karigen inhoud van zijn geheime geldlade, waarin hij zijn noodpenning bewaarde.
‘Welnu,’ zei Doortje lagchend, terwijl zij haar wilden oudsten zoon tevreden op het voorhoofd kuste, ‘er zal wel raad komen; ik heb ook nog een geheim beursje; leer gij maar braaf, Herman, dan zal de trotsche Ferdinand nog achting voor u krijgen.

Verstandig worden is der moeite waard; 
Het hart gevormd, de geest verlicht, 
Alzoo ontwikkeld wordt het ligt, 
Den grootsten schat te winnen op deez' aard.’ 


Terwijl Doortje deze spreuk uit haar verzenschat te berde bragt, kwamen de twee nog ontbrekende leden der familie binnen; de zevenjarige Hans sleept het driejarig Mientje, dat hij voor de huisdeur heeft opgepast, met zich meê; zij weten, 't is tijd voor de avond-boterham.
‘Omdat Herman een prijs heeft gekregen, zult ge heden allen kaas op de boterham hebben,’ kondigde de moeder aan. Dit veroorzaakte een gejuich, dat de kleine wakker werd; hij schreide echter niet, maar kijkt met

{==93==} {>>pagina-aanduiding<<}
zijn groote oogen lagchend naar zijn broers en zusjes, die allen om de wieg heendringen, terwijl ieder beweert, dat broertje hem heeft toegelagchen.
Doortje leest echter, bij al de vadervreugde, waarmede haar man de kleine schaar overzag, toch nog de bekommerde vraag op zijn gelaat: ‘Waar vinden wij brood, opdat deze eten?’
‘Wie kent nog iets van het liedje, dat ik u onlangs geleerd heb?’ vroeg zij.
‘Ik! ik! ik!’ riepen de drie stemmen der oudste kinderen, met het brood nog in den mond; ‘ikke ook,’ verzekerde Paul, ‘en Mientje!’ riep de kleinste ernstig.
‘Nu, laat eens hooren! begin gij, Herman! leg zoo lang den boterham ter neêr; maar wacht, eerst het venster open, opdat men de musschen er tusschen hoort tjilpen, dan is 't natuurlijker. - Het eerste vers?’
Herman begon op eenigzins zingenden schooldreun:

Komt, laat ons vrolijk wand'len 
Te zaam in 't groene woud. 
De vogels musiceren, 
In jubelenden kout. 
Zij zingen zonder zorgen, 
En duchten niet met al 
Of hun de dag van morgen, 
Ook onheil brengen zal. 


Marie zei haar versje met veel meer uitdrukking op:

Zij haken niet naar schatten, 
Met al hun zorg en leed, 
Het woud is al hun vreugde, 

{==94==} {>>pagina-aanduiding<<}

En veêren zijn hun kleed. 
Bereid is steeds hun tafel, 
Zij zijn steeds welgemoed, 
Elk krijgt wat hem het best is, 
En alles smaakt hun goed. 


Niet zonder moeite en hulp bragt Hans het derde vers uit:

Zij bouwen kleine nesten, 
Geen schuren sterk en groot, 
Zijn nergens vreemde gasten, 
En eten goedkoop brood; 
Een ieder zingt in 't ronde, 
Zoo goed hij kan en mag, 
Ter eere van zijn gastheer, 
Den ganschen lieven dag. 


Doortje zag schelmsch naar haar man, toen zij zelve het vierde vers voordroeg:

De mensch plaagt zich met grillen, 
Is dommer dan een dier, 
Hij is bezorgd voor alles, 
En blind voor Gods bestier; 
Wat, spreekt hij, zal ik eten? 
Wat drink ik, arme, toch? 
De Heer heeft mij vergeten! 
Mensch, God leeft immers nog. 


Op regt hartelijk en toon hief zij het slot aan, in juist niet volkomen harmonisch koor met de geheele familie:

Op Hem wil ik steeds bouwen, 
'k Weet, Hij verlaat mij niet, 
Mijn vlijt mag Hem vertrouwen, 
In alles wat geschiedt. 

{==95==} {>>pagina-aanduiding<<}

'k Ben niet bezorgd voor morgen, 
Of wat nog komen zal; 
Ik laat mijn God maar zorgen; 
Hij toch bestuurt het al. 


Alvorens de vader nog zijn bedenkelijk ‘maar’ bij het vertroostend lied kon voegen, werd er aan de deur geklopt, en de kantonregter met zijn klerk kwam binnen: ‘Woont hier de voormalige onderofficier Schröter?’
‘Om u te dienen, mijne heeren,’ zei deze en stelde zich in behoorlijke militaire houding voor de geregtspersonen.
‘Mij dunkt, dat ge de kinderen wel naar buiten kondt laten gaan,’ zei de beambte met een blik op de kleine schaar, die met wijd geopende, van boter glimmende monden verwonderd rondom de ongewone bezoekers stonden.
‘Zeer goed, mijnheer; marsch, naar buiten!’ kommandeerde de vader, ‘gelieven de heeren geen plaats te nemen?’
‘Is uwe vrouw eene Dorothea Schefer, opgevoed in het weeshuis te K...?’
‘Gewis; later in dienst bij de weduwe des majoors van Ehrenberg.’
‘Het achtergelaten kind van eene doortrekkende tooneelspeelster, die onder den naam Eichstrom reisde?’
‘'t Zal wel zoo zijn, heer kantonregter,’ zei Schröter zachtkens, om zijn vrouw te ontzien.
‘Hebt gij later nooit iets van uwe moeder gehoord?’

{==96==} {>>pagina-aanduiding<<}
wendde zich de beambte aan Doortje, die bleek en ademloos van inwendige aandoening stond.
‘Nooit,’ antwoordde zij.
‘Hebt gij ook geen voorwerpen, die bij 't vertrek van uwe moeder achtergebleven zijn?’
‘Een dun gouden kettingje, anders niets,’ zei Doortje met bevende stem.
‘Mag ik u verzoeken, mij dat voor eenigen tijd af te staan? Het geregt staat er borg voor, dat gij het ongeschonden terug zult ontvangen.’
‘Ik bid u, mijnheer!’ zei Doortje hijgend; ‘leeft mijn moeder nog?’
‘De tooneelspeelster Eichstrom, ook dikwijls Löwenstern genoemd, is, zooveel men heeft kunnen vernemen, een jaar na de geboorte van haar kind, na een lang ziekbed, in het hospitaal te L. gestorven; er is in den laatsten tijd uit Berlijn onderzoek gedaan naar het destijds geboren kind, en het resultaat van dit onderzoek moet thans daarheen opgezonden worden; meer kan ik er u niet van zeggen.’
Deze keer was het de man, die zijn hevig opgewonden vrouw tot kalmte moest brengen, toen de heeren vertrokken waren; voor de eerste maal had Doortje in haar ontroering het schreijen van 't kleinste kind niet gehoord. ‘Wees toch bedaard, Doortje,’ bad Schröter; ‘iets kwaads kan 't immers in geen geval zijn! Kom, wees toch weêr als vroeger! Schiet u dan geen uwer vele spreukjes te binnen?’ Toen herstelde zich Doortje, zag hem vriendelijk aan en zei getroost:

{==97==} {>>pagina-aanduiding<<}


Er kan mij niets geschieden, 
Dan wat God wil gebieden, 
En wat mij nuttig is. 
Ik neem 't, zoo Hij 't wil geven; 
Zijn liefde leidt mijn leven, 
In vreugd en droefenis. 


En zij nam haar kleine op den arm en was weder het opgeruimde oude Verzen-Doortje.

In het oudste gedeelte der stad Berlijn, in de hooge, eenigzins donkere kamer van een oud deftig huis, zat een oude dame zorgvuldig met kussens in een leunstoel gevlijd. De dame scheen zeer lijdend, en de oude dienstmaagd, die bij haar was, beijverde zich haar alle zorgen te bewijzen. ‘Gij hadt toch beter gedaan, in bed te blijven, mevrouw,’ zeide zij.
‘Laat mij, Charlotte,’ sprak deze, ‘ik zou geen rust hebben gehad; wij hebben immers uitgerekend, dat zij heden kan komen.’
‘Maar juist dit zal u zoo schokken,’ meende de trouwe Charlotte.
‘Ik moet het doorstaan,’ zei de oude vrouw met vastheid; ‘'t zal zeker verschrikkelijk zijn, het kind mijner eenige dochter, mijner schoone Emilie, als de vrouw van een gemeen soldaat weder te vinden...’
‘De man is onderofficier,’ zei de dienstbode verzachtend.
‘Dat is bijna nog erger!’ jammerde de oude vrouw, zonder juist te weten, waarom het nog erger zijn zou;

{==98==} {>>pagina-aanduiding<<}
‘maar om 't even, het is een pligt, en ik kan niet rustig sterven, vóór ik dien vervuld heb.’
‘Er is een burgervrouw met een kind en vraagt naar mevrouw!’ berigtte een dienstmeisje.
‘Laat haar komen!’ sprak de oude dame met bevende stem, en zich in haar stoel oprigtende: ‘Charlotte, trek 't gordijn op.’ Het volle licht viel op het heldere, liefelijke gelaat der jonge vrouw, die met schuwen tred de met eenigzins ouderwetsche pracht gemeubeleerde kamer binnentrad. Doortje had haar beste zwarte kleed aangetrokken, dat heel fraai stond bij haar blanke kleur en blond haar; bescheiden en toch met inwendige ontroering zag zij naar de oude vrouw en boog voor haar.
Bij deze was alle afkeer van de geringe kleindochter verdwenen bij den aanblik van haar gelaat. Kom hier,’ riep zij, ‘gij kind mijner arme Emilie. God zij dank, dat ik u nog zien mag, eer ik sterf!’ En met diepe ontroering boog Doortje zich en kuste de magere hand, liet zich door de bevende oude vrouw in de armen sluiten en sprak het woord ‘Grootmoeder’ uit, dat haar zoo wonderbaar klonk; - zoo had zij dan toch iemand harer familie waartegen zij sprak.

De eerste diepe ontroering was voorbij; de bezorgde Charlotte, die zelf hartelijk verheugd was, het kind nog te zien van hare lieve Emilie, die zij eens op de armen had gedragen, had een tafeltje voor den leunstoel der oude vrouw geplaatst en bragt koffij en koek. - ‘Dit

{==99==} {>>pagina-aanduiding<<}
bedaart de gemoederen 't best,’ zei ze in zich zelve, ofschoon de oude en de jonge vrouw zeker niet om eten of drinken gedacht hadden.
Het deed der oude vrouw onuitsprekelijk goed aan 't hart, dat zij in de dochter van haar verloren kind niet, zooals zij gevreesd had, een gemeen, ruw schepsel vond, maar een beschaafde, fatsoenlijke vrouw, die overal op haar plaats was; zij liet gaarne haar hand in de warme hand harer kleindochter rusten en zag haar in de eerlijke blaauwe oogen. ‘Ja, gij zijt het kind mijner Emilie,’ sprak zij herhaaldelijk; ‘niet waar, Charlotte, nu hebben wij het kettingje niet meer noodig!’
‘Neen, zeker niet, mevrouw; zij is haar als uit 't gezigt gesneden, alleen was freule Emilie wat slanker en teerder en jonger...’ De trouwe dienstmaagd geraakte geheel in de war, bij de gedachte dat deze gezette vrouw de dochter zou zijn van Emilie, die zij slechts als kind en als een jong, schoon, ligtzinnig meisje gekend had.
‘Ja, kind, het is een zeer treurige geschiedenis,’ begon de oude vrouw; ‘maar ge moet alles weten, vóór ik sterf, en dat het niet mijn schuld was, wij elkander thans eerst zien.
Mijn zalige man, uw grootvader, is eerst laat getrouwd; hij was een zeer ernstig en gestreng man: van zijn beginsels week hij geen haarbreed af en ook onze kinderen moesten even zoo opgevoed worden, als hij door zijn vader was opgevoed. Kinderdrukte kon hij niet verdragen; uitgaan mogten de kinderen ook niet; hij beweerde, dat zij van anderen slechts kwaad leerden,

{==100==} {>>pagina-aanduiding<<}
en ik had dikwijls groote moeite om de twee dartele kinderen in toom te houden; want hoe meer men ze te huis hield, des te wilder werden zij als zij eens buiten waren, en daar zij te huis altijd berispt en bestraft werden, was het mij dikwijls, als of zij geen regte liefde voor het ouderlijke huis hadden.
Van vijf kinderen waren er ons slechts twee gebleven: Gustaaf was wild en vaak boos, maar toch een schrandere en gehoorzame jongen; Emilie echter, mijn jongste, mijn lieveling, - ach, ik weet niet, waaraan het lag, dat het meisje nooit gehoorzaamheid geleerd heeft! Charlotte heeft haar vaak en veel voorgepreekt, als alles te huis niet naar haar zin was, en haar tot gehoorzaamheid vermaand; maar zij dacht er slechts aan, om in alles haar eigen wil door te zetten. Ach! had zij zich toch maar gevoegd! 't Is waar, zij had t'huis niet veel pleizier; maar ik heb haar immers niets geweigerd, wat ik haar mogt toestaan, en later zou ze toch ook wel met den zegen harer ouders een goed onderkomen gevonden hebben, - maar zoo! Het meisje had mij jaren lang geplaagd, om eens naar den schouwburg te gaan; 't scheen mij een overdreven gestrengheid en zonderlingheid van mijn man, dat hij zulks niet wilde toestaan; - eerst lang daarna heeft hij mij gezegd, dat zijn eigen broeder met reizende tooneelspelers weggeloopen en jammerlijk gezonken was.
Van dien moet Emilie het geërfd hebben; want toen het meisje eenmaal in den schouwburg geweest was, was zij als bezeten en dacht schier aan niets anders meer.

{==101==} {>>pagina-aanduiding<<}
O, hoe lang en bitter berouwde 't mij, dat ik tegen den wil haars vaders haar dit genoegen vergund heb, en zweeg, toen ik later bemerkte, dat zij ook zonder mijn toestemming toch heenging. Er zijn wel is waar vele jonge lieden, voor wie zoo iets een onschuldig genoegen is; maar er zijn toch ook vrolijke en gelukkige kinderen, die nooit een komedie gezien hebben; en gehoorzaamheid aan vaders bevel had toch het voornaamste moeten zijn. Ongehoorzaamheid brengt ongeluk aan, hoe onschuldig zij ook schijnen moge.
Ik kan u zelf niet naauwkeurig mededeelen, hoe het gekomen is, dat mijn Emilie, naauwelijks achttien jaren oud, tot den ontzettenden stap kwam, om haar ouders huis te verlaten en de wijde wereld in te gaan. Zij schreef ons: zij kon den dwang en het sombere leven te huis niet verdragen; zij had aanleg voor de kunst en zou zich met een jongen talentvollen kunstenaar verbinden, met wien zij bij een vriendin had kennis gemaakt; zij hoopte, dat zij ons nog eenmaal zou overtuigen, dat zij voor dit beroep geboren was, wanneer zij zich een eervollen kunstenaar's naam verworven had.
Welk een ontzettende slag dit voor ons geweest is, kan ik niet zeggen. O, het was een booze, booze vrucht, die uit het kwade zaad van kinderlijke ongehoorzaamheid was opgegroeid! “Er steekt immers geen kwaad in!” had zij dikwijls gezegd, als zij tegen vaders wil en zonder mijn toestemming met vreemde meisjes kennis had gemaakt en haar bezocht op tijden, dat wij meenden dat zij op school was. - Zoo had zij

{==102==} {>>pagina-aanduiding<<}
haar geweten verstompt en zal ook, toen zij het ouderlijk huis zonder den ouderlijken zegen verliet, wel gedacht hebben, “er steekt immers geen kwaad in!”
Mijn man was vreeselijk verbitterd. Toen alle middelen om haar terstond weêr te vinden en terug te brengen, vergeefsch waren, heeft hij den vloek over zijn ongehoorzaam kind uitgesproken en haar naam mogt niet meer bij hem genoemd worden. Ook ik was in den beginne nog meer vertoornd en verbitterd dan bedroefd; maar Charlotte, de trouwe ziel, die haar als kind reeds verpleegd heeft, hield niet op met smeeken; het moederlijk hart kwam weêr boven en ik hoopte, dat mijn gebeden en tranen den vloek des vaders zouden uitwisschen.
Mijn man heeft sedert dien dag zijn huis niet meer verlaten en alle bezigheden opgegeven. 't Is nu spoedig dertig jaar geleden, dat hij, door een beroerte getroffen, schielijk gestorven is; hij wilde mij op zijn sterfbed nog iets zeggen, maar kon geen woord meer uitbrengen; het verdriet had zijn hart gebroken. Van onzen eenigen zoon hebben wij niet zooveel smart beleefd als van Emilie, maar 't heeft hem ook de wijde wereld ingedreven; hij is in Amerika aan de geele koorts gestorven. Na den dood van mijn man heb ik alles te werk gesteld, om iets van mijn kind te vernemen. Vergeefs! Nu, eenige maanden geleden, toen ik een oude schrijftafel van mijn overleden man liet herstellen, hebben wij een geheime lade ontdekt, en in deze een brief, dien uwe ongelukkige moeder kort na uwe geboorte moet geschreven

{==103==} {>>pagina-aanduiding<<}
hebben. O, mijn arme Emilie! 't Geluk, dat zij in een vrij leven had gezocht, was van zeer korten duur geweest, en bittere nood en verdriet waren spoedig gevolgd.
Zij schrijft met diep berouw: zij waagt het niet, om onze vergeving te smeeken; maar zij smeekt om onze hulp, om onze liefde voor haar onschuldig kind, dat zij op bevel van haar man bij arme burgerlieden te K. had achtergelaten.
't Schijnt dat mijn man, toen hij den brief ontving, nog te zeer verbitterd was, om er mij iets van mede te deelen; de dood heeft hem verrast, voordat hij zijn harden zin verwinnen kon. Moge de Heer in het doodsuur zijn hart nog verteederd hebben!
En thans eerst vond ik den brief, thans eerst kon ik eindelijk ontdekken, waar gij zijt, gij arm kind, thans, nu alles te laat is!’
Met diepe aandoening, dikwijls onder heete tranen, had Doortje de geschiedenis harer ongelukkige moeder gehoord; maar thans sloeg zij haar betraande oogen blijmoedig op, gaf de oude dame de hand en zeide: ‘God zij dank, lieve grootmoeder, dat wij elkander nog gevonden hebben, en dat ik welligt nog met liefde en zorg kan vergoeden, wat mijn arme moeder is te kort gekomen; 't is niet te laat.’
‘Alles te laat!’ jammerde de oude vrouw weder. ‘Gij zijt als een weeskind in armoede groot gebragt, ge hebt als meid moeten dienen, zijt getrouwd met een gemeen soldaat en uwe kinderen...’
‘Een' onderofficier, grootmoeder,’ viel Doortje haar

{==104==} {>>pagina-aanduiding<<}
in de rede, met opgewekten trots, ‘en een regtschapen, braven, godvruchtigen man, met wien ik in liefde en vrede geleefd heb, en in eer, zij 't ook vaak in armoede en zorg.’
‘Denk eens, mevrouw,’ kwam de trouwe Charlotte tusschen beiden, ‘hoe dikwijls gij vreesdet, dat de kinderen uwer dochter als arme komedianten zonder onderkomen in de wereld mogten rondzwerven!’
‘'t Is waar,’ zei de oude dame eenigzins getroost, ‘'t is zoo altijd nog beter.’ - En als Doortje haar vertelde, hoe ook bij haar het talent en de lust voor het tooneel zich magtig hadden geopenbaard, maar hoe zij aan den stillen, zekeren levensweg een er bescheiden huisvrouw de voorkeur had gegeven, toen werd de grootmoeder steeds tevredener en leerde het laatste overblijfsel van haren hoogmoed verwinnen.
‘God heeft ten goede beschikt, wat de menschen hebben misdaan,’ zei Doortje. ‘Ik ben nooit geheel verlaten geweest, ik heb geleerd te arbeiden en te ontberen, te bidden en op God te vertrouwen. - En mijne kinderen,’ ging zij met regtmatigen moedertrots voort, ‘die zijn allen naar ligchaam en geest gunstig uitgerust, en als zij met Gods hulp wat goeds kunnen leeren, behoeft gij u volstrekt niet te schamen over uw achterkleinkinderen, grootmoeder!’
‘Achterkleinkinderen?’ vroeg de oude vrouw verbaasd; ‘daaraan had zij volstrekt niet gedacht, dat zij reeds achterkleinkinderen bezat; ben ik dan al zoo oud?’
‘Gij zijt ook zeer jong getrouwd,’ merkte Charlotte

{==105==} {>>pagina-aanduiding<<}
op; ‘zeker, gij hebt wezenlijke achterkleinkinderen, en daaronder reeds groote.’
‘Mijn oudste jongen is elf jaar, die is de eerste op alle scholen en heeft reeds drie prijzen behaald,’ roemde Doortje.
‘Nu, ik moet ze allen zien, eer ik sterf! hoort gij, Dorothea, allen! ook uw man,’ voegde de grootmoeder er met eenige zelfoverwinning bij. ‘'t Is immers nog goed gegaan!’ zuchtte zij gelaten; ‘de Heer maakt alles goed.’

Zijn trouwe vaderoogen 
Zien alles van nabij; 
Wie steunt op zijn vermogen, 
Dien dekt en zegent Hij! 


En ze zijn allen nog bij haar gekomen. Schröter wilde eerst niet toegeven, dat Doortje het eerste rijke geschenk der grootmoeder besteedde om de geheele familie eens nieuw en netjes in de kleeren te steken; doch hij hield haar de moederlijke ijdelheid ten goede, zij had immers menig armoedig kleed zonder morren gedragen! Hij moest er zelfs zich in verheugen, toen hij zag, hoe net zijn blozende kinderschaar er uitzag: de meisjes in ligt blaauwe kleedjes, de jongens met zwarte buizen.
Overgrootmoeder overzag met diepe ontroering den bloeijenden kring en schepte bijzonder veel vermaak in de kleinsten, die zoo bedeesd en verbaasd in de oude pronkkamers rondkeken. ‘God zegene u, mijne kinderen;’ riep ze ontroerd; ‘zijt in alles aan uwe ouders gehoorzaam, dan zal de zegen u niet ontbreken!’
Herman had zijn schoolschriften moeten medenemen,

{==106==} {>>pagina-aanduiding<<}
waarop niets dan goedkeuringsteekens onder het werk stonden, zoo ook zijn prijzen, die hij aan grootmoeder mogt laten zien, die er zich ten hoogste over verheugde; ook de wakkere Schröter won haar hart door zijn statige hoffelijkheid. ‘Dat moet men zeggen,’ merkte zij op tegen Charlotte, ‘zulke militairen weten zich altijd fatsoenlijk te gedragen, men hoeft zich nooit over hen te schamen.’ Maar Doortje, toen zij weder alleen was met de haren, zei met een van dank overvloeijend hart:

Wie maar den goeden God laat zorgen, 
En op Hem hoopt in 't bangst gevaar, 
Is bij Hem veilig en geborgen, 
Dien redt Hij godlijk, wonderbaar. 


De oude vrouw heeft zich niet lang meer mogen verheugen over de talrijke familie, die haar op haar ouden dag zoo onverwacht was te beurt gevallen. Maar zij stierf in rust en vrede, en het was een schoon geleide van trouwe en dankbare harten, dat haar verzelde naar de laatste rustplaats.
Toen Doortje hoorde, welke rijke erfenis haar van grootmoeder was te beurt gevallen, riep zij uit den grond van haar hart:

Niets, niets is 't mijn, 
Maar alles Gods geschenken; 
Mijn hart, o Heer! zal immer aan U denken, 
Uw lof op mijne lippen zijn. 


En deze belofte is in vervulling getreden. Het rijk gezegende gezin is niet trotsch geworden op zijn voor-
{==107==} {>>pagina-aanduiding<<}
spoed. Op een fraai landgoed in een bekoorlijke streek heeft Schröter nu rijke gelegenheid tot bezigheid, zonder zijn oogen te vermoeijen en is als verjongd door zijn geluk. De kinderen kunnen nu voorzeker beter dan vroeger de ouders, al hun gaven en talenten ontwikkelen, en mogen zich tevens in een schoon en gelukkig te huis verheugen. Dat zij van die gelegenheid op de regte wijze gebruik maken, ziet men daaraan, dat hunne liefde en eerbied voor vader en moeder, hunne gewillige gehoorzaamheid slechts toenemen, hoe meer zij in kennis en beschaving misschien rijker worden, dan hunne ouders.
Wie ooit aan Doortje vriendschap had bewezen: de nu reeds lang volwassen kinderen van den schoenmaker, het weeshuis, de oude mevrouw, - allen heeft zij het in dankbare liefde vergolden, zoo goed zij vermogt. Haar verzen heeft zij nog altijd behouden, en de spreukjes der moeder blijven den kinderen in alle omstandigheden des levens een goed geleide. - Zoo dikwijls zij aan die vroegere, vaak zoo zorgvolle tijden denkt, of als nieuwe zorgen dreigen, zegt zij vrolijk en getroost:

O goedheid Gods, nooit regt geprezen! 
Heet hij een mensch, dien gij niet treft? 
Hoe snood ondankbaar moet hij wezen, 
Die 't hart niet vrolijk tot u heft! 
Neen, alles aan God dank te weten 
Zij steeds mijn pligt, mijn werk, mijn lied! 
De Heer heeft nimmer mij vergeten; 
Vergeet, mijn ziel! den Heer ook niet! 



{== afbeelding 
	
==} {>>afbeelding<<}
    




{==108==} {>>pagina-aanduiding<<}

De schrandere Bruno.

In een eenigzins afgelegen dal van het schoone Zwitserland ligt een dorp, dat zeldzamer dan vele andere streken door reizigers wordt bezocht, ofschoon het zoo vriendelijk gelegen is, dat het ieders hart en oog moet bekooren. Even als in de meeste Zwitsersche dorpen staan ook hier de huizen ver van elkander, in 't groen verspreid; en dit groen der Zwitsersche dalen is zoo bijzonder schoon! Het heldere bergwater vliet en stort er van alle hoogten af; en stroomt dan onder het gras en mos door en houdt dit zoo frisch en groen.
Het dal was door groene heuvels ingesloten; doch aan de eene zijde verhief zich hoog een magtige sneeuwberg, welks sneeuwwitte top glinsterde als kristal. Aan de helling van een der groene heuvels stond de pastorie; zij was even als de andere huizen gebouwd, met een wijd vooruitstekend dak, waaronder rondom een galerij, in Zwitserland prieël genoemd, waarheen een trap van beneden voerde: juist zooals de kleine Zwitsersche huisjes, die wij wel eens als sieraden op tafels en kastjes

{==109==} {>>pagina-aanduiding<<}
zien staan. Het was wat grooter en steviger gebouwd dan de andere huizen in het dal, en zag er vriendelijk uit met zijn spiegelheldere vensters en zijn spreuk, die naar oude Zwitsersche manier op den voorkant van het huis was geschilderd:

Zoo lang als dit gebouw 
Zal op zijn grondvest staan, 
Zal deugd en goede trouw, 
Daarin te zamen gaan. 
En zoo een Christenmensch, 
Hierin zijn loop besluit, 
Zoo neem hem, Hemelheer! 
In uwe woning op. 


De predikant Oschwald was zeer bemind bij de menschen en in den ganschen omtrek goed bekend; ook zijn vrouw, hoewel geen Zwitsersche van geboorte, maar uit Engeland afkomstig, had men zeer lief gekregen. Wel is waar, de boerenmenschen en de dominé's-vrouw konden elkander vaak niet verstaan, maar zij lachten elkander toch vriendelijk toe, en de laatste deed veel goed aan kinderen en armen; dat was ook een taal.
De predikant had geen zeer rustig leven en kon niet al te lang op zijn studeerkamer zitten. Want niet alleen het dorpje, waarvan de huizen rondom de pastorie in het groen verspreid lagen, maakte zijn gemeente uit, - ook ver in den omtrek, boven op de steile bergen, of in diepe dalkloven, lagen enkele woningen, die er nog toe behoorden; en het was goed, dat het kerkklokje zulk een helderen klank bezat, want het moest 's zondags de menschen van alle kanten te zamen roepen.

{==110==} {>>pagina-aanduiding<<}

In de kerk kwamen natuurlijk alle lieden uit den ganschen omtrek; ook bragten zij hunne kindertjes daarheen, om ze te laten doopen, zoo ten minste de sneeuw niet al te hoog lag; maar als er zieken en stervenden waren, die de predikant moest troosten, dan moest hij er zelf uit, dikwijls bij zeer slecht weder, en dan moest hij langs gevaarlijke wegen, zoodat zijn vrouw in grooten angst verkeerde, totdat hij gelukkig weêr te huis kwam.
De heer Oschwald zelf was volstrekt niet vreesachtig. ‘Zie naar boven, lieve Marie,’ zeide hij dan en wees op de prachtige sneeuwbergen, die zich hoog boven de groene heuvels verhieven; ‘Hij, die deze bergen geplant heeft, waakt ook over ons leven.’
‘Maar die bergen zelfs kunnen instorten, lieve Koenraad,’ zei de beangstigde vrouw; ‘weet gij niet, wat die oude man ons verteld heeft, dat, toen hij nog een kind was, er een sneeuwval gekomen is, die de huizen juist aan onze zijde verwoest heeft, en slechts dit ééne is staan gebleven, wijl het van steen is?’
‘De sneeuwval heeft immers de menschen in hunne huizen begraven,’ zei de predikant glimlagchend; ‘die er buiten waren, op de wegen van hun beroep, zijn verschoond gebleven, en als de almagtige God wil, dan kan hij ook de onder de sneeuw bedolvenen weêr redden.’
‘Maar het is ook wel Gods wil geweest, dat menschen onder de sneeuw zijn omgekomen,’ zei de vrouw.
‘Wanneer het Gods wil is, lieve Marie, zullen wij, hoop ik, eens erkennen, dat die wil altijd wijs en heilig is. Maar er is nog geen gevaar,’ zei hij vriendelijk;

{==111==} {>>pagina-aanduiding<<}
‘er is nog niemand veel kwaads overkomen, die op goede wegen ging.’
Mevrouw Oschwald was een zeer teedere vrouw; zij had op reis in Zwitserland haar man leeren kennen en hem. zoo lief gekregen, dat zij gaarne alleen met hem naar dit stille, eenzame dal vertrokken was, ofschoon zij haar vroegste jeugd in groote en prachtige steden had doorgebragt. Zij was hier tevreden en gelukkig, schoon ook een ligt heimwee haar vaak bekroop, niet zoozeer naar den glans en de drukte eener groote stad, als wel naar de prettige, talrijke familie, waaronder zij vriendinnen, neven en nichten in menigte had en waarmede zij regt vrolijke dagen beleefd had. Maar zij had dit heimwee spoedig overwonnen; zij zag, dat men haar lief had, dat haren man dank en zegen volgden, waar hij ging; zij gevoelde zich tevreden onder deze vriendelijke menschen, en toen haar lief, klein Truitje als een frissche alpenroos opgroeide, had zij op de wereld niets meer te wenschen.
Truitje was een regt gezond, sterk Zwitsersch meisje; alleen het blonde haar, en de fijne, blanke huid herinnerden aan de engelsche afkomst harer moeder. Zoodra zij goed kon loopen, speelde en dartelde zij 't liefst met de kinderen van 't dorp rond; haar moeder had hier vaak veel tegen en kon niet nalaten, dikwijls met een stillen zucht te denken, wat de voorname tante Dalton of de preutsche nicht Cecile wel zouden zeggen, als zij haar kleine meid zoo met de boerenkinderen en geiten den berg zagen rondklouteren. Maar Truitje was er heel vrolijk en gelukkig mede en zij bloeide en gloeide van

{==112==} {>>pagina-aanduiding<<}
gezondheid en levenslust; daarbij was zij, schoon vaak een wildzang, toch een gehoorzaam kind, en dus hoopte mama, dat zij ook ten regten tijde wel zou leeren, wat noodig was.
Het dienstmeisje in de pastorie was zelf nog jong en een vrolijk schepsel, dat den ganschen dag haar liedjes zong en neuriede, en een geliefde speelnoot voor Truitje was. Zij was zeer net en sierlijk gekleed, ‘juist als een Zwitsersche pop!’ had nicht Cecile verwonderd uitgeroepen, toen de predikantsvrouw bij een bezoek in Engeland het meisje had meêgebragt. Zij was ook bijna al te net met haar lijfje van zwart fluweel, de eigenaardige zwart kanten muts, die haar frisch gelaat als een straalkrans omgaf, de sneeuwwitten geplooide kraag en de witte mouwen, die ze zelfs bij 't werk niet vuil maakte.
Ook voor het kleine Truitje had moeder een Zwitsersch kostuum laten maken, dat haar lief stond; doch kraag en mouwen bleven niet zoo zindelijk als bij Meijeli.
't Meest verheugde Truitje zich, als vader haar medenam op zijn togten; zij mogt dan in de een of andere boerenwoning blijven, waar hij wist, dat ordentlijke kinderen waren, dan speelde ze vrolijk met deze, hielp hen de geiten hoeden of keek in de verte naar de prachtige sneeuwbergen, en luisterde naar de sprookjes, die een oude grootmoeder vertelde van de verwoeste hut, die diep onder de sneeuw begraven lag. Menigmaal, als Truitje geheel alleen in 't groene gras lag en den schitterenden gletscher zich in zijn heerlijkheid zilverwit in de blaauwe lucht zag verheffen, dan dacht zij: daar opwaarts

{==113==} {>>pagina-aanduiding<<}
gaat de weg naar den Hemel, en wie eenmaal daar boven is, die krijgt dan zilverwitte vleugels, waarmede hij den Hemel in kan vliegen, midden onder de engelen. Maar als vader haar dan vertelde, hoe moeijelijk en zwaar het was, zulk een berg te bestijgen, hoe reeds menigeen zijn leven daarbij verloren had, dan verging haar de lust, dien weg naar den hemel te zoeken, en dan troostte vader haar, dat de goede God haar een anderen weg zou wijzen, hoewel die ook niet altijd gemakkelijk was. Eens kwamen dan ook de voorname tante en nicht Cecile, toen zij een reis in Zwitserland deden, met reusachtige alpenstokken, op ezels aanrijden, hoewel men in het dal, waar de heer Oschwald woonde, zeer goed in een ligten wagen had kunnen rijden; zij hadden zich schier voorgesteld, dat haar lieve Marie in een koestal woonde en waren zeer verheugd over de nette en gemakkelijke woning, en dat zij niet enkel geitenmelk behoefden te drinken, maar ook koffij en behoorlijke maaltijden bekwamen.
Het dochtertje echter hadden zij zich niet zoo geheel als een natuurkind voorgesteld. Zij waren nog niet lang aangekomen, toen Truitje met gloeijende wangen en losse haren binnensprong, met Bruno, den trouwen huishond, achter haar, die lustig om haar heen huppelde en vrolijk blafte. ‘O moeder, wij maken zulk een mooijen waterval beneden aan de beek; Hansli, Breni en ik! en er zijn twee zulke malle dames voorbij gekomen met lange stokken...’
‘Uwe lieve tante en nicht Cecile zijn ons komen

{==114==} {>>pagina-aanduiding<<}
bezoeken,’ zei de moeder ijlings in groote verlegenheid; ‘groet haar, Truitje.’
Truitje kreeg een kleur en groette de dames, die haar deze kleine onbedachtzaamheid niet heel kwalijk namen en later goede vrienden met haar werden.
Zij waren met veel genoegen in de vriendelijke pastorie en konden thans wel begrijpen, dat haar lieve Marie niet van heimwee gestorven was. 't Was hier zoo schoon, zoo heerlijk 's avonds, als de maan aan den donkeren hemel stond, en de trotsche bergen zoo stil en plegtig rondom, en als uit de hutten de lampjes zoo vertrouwelijk lichtten, bij wier schijn de lieden vreedzaam bijeen zaten; of als de zon was ondergegaan en de sneeuwbergen nog eens deed gloeijen in schitterend rooden glans als een purperen koningsmantel. En 't was heerlijk op een zonnigen namiddag buiten te zitten op de galerij en naar buiten te zien op het groene dal en de bevallige hutten, terwijl de menschen vriendelijk groetende voorbij gingen naar hunne akkers, die zeer moeijelijk te bebouwen zijn, daar zij allen tegen berghellingen liggen. In 't dorp was het dan geheel stil en slechts hier en daar zat voor 't huis een oud vrouwtje of een grijze grootvader, die op zijn kleinkinderen paste.
Alles beviel aan de tantes, alleen de al te wilde aard van het kleine Truitje niet; en als deze zelve haar heldendaden vertelde, hoe zij eens op Hansje's bok had gereden, en hoe zij in 't winter met Meijeli aan de beek een tooverpaleis gebouwd had, van louter ijsbrokken, die dan zoo fraai waren te zamen gevroren, als of ze

{==115==} {>>pagina-aanduiding<<}
aaneengegroeid waren, dan maakten zij zich bang en ongerust over het kleine, wilde schepsel.
‘Lieve Marie, gij moet de kleine wat bedaarder en ingetogener maken, vóór zij grooter wordt,’ zei de tante bij 't afscheid; ‘zij zal nog eens op een goeden dag den Montblanc bestijgen en in een ijskloof omkomen! Gij zult toch wel geen koehoedster van haar willen maken; dus moet het kind leeren zich fatsoenlijk te gedragen.’
‘Zeker, lieve tante, gij hebt gelijk,’ zei mevrouw Oschwald; ‘als ik sterker was en mij meer met de kleine kon bemoeijen, dan zou het beter zijn; maar zij is toch ook veel bij haar vader, en ik geloof, dat zij niet altijd zulk een kleine wildzang zal blijven. Het kind is gezond en sterk, dus moet zij veel in de vrije lucht zijn; ik zelf kan niet zoo dikwijls uit, en als de goede God mij nog een lieve kleine schenkt, dan moet ik nog meer te huis blijven en Truitje aan zichzelve overlaten. Doch ik hoop, dat als zij geregeld aan 't leeren komt, het wel beter zal gaan.’
‘Maar het meisje kan intusschen lijf en leven, armen en beenen verliezen, bij dat rondklouteren!’
‘Daar ben ik niet zoo heel bang voor, tante. Bruno verlaat haar niet en die past wel op, dat haar niets kwaads geschiedt.’
‘Dit is 't juist wat mij niet aanstaat,’ zei tante, ‘dat zij overal met dat leelijke dier rondloopt.’
‘O tante, gij weet niet welk een goed en trouw dier Bruno is!’
Twee jaren geleden was een reiziger vermoeid en ziek

{==116==} {>>pagina-aanduiding<<}
met den hond uit Italie gekomen, en was in de kleine herberg van het dorpje blijven liggen. De predikant en zijn vrouw hadden trouw voor hem gezorgd en het kleine Truitje had hem dikwijls een mandje met verfrisschingen gebragt; de kleine en de langharige bruine hond, die altijd voor het bed van den zieke lag, waren spoedig zeer goede vrienden geworden.
De vreemdeling was niet hersteld. Eer hij stierf, zei hij den goeden predikant nog duizendmaal dank voor zijn liefde. ‘Ik ben niet rijk, dominé,’ sprak hij; ‘het weinige, dat ik nalaat, behoort aan mijn zuster; maar ik weet u niets beters tot dank te geven dan den hond, waarmede uw dochtertje reeds zoo bevriend is. Hij is van het edele ras der St. Bernhards honden, dat bijna uitgestorven is, en het heeft mij veel moeite gekost, hem te krijgen; hij is nog jong, maar het zal een trouw en sterk beest worden.’
Toen de vreemdeling begraven werd, was de hond de lijkbaar gevolgd en had zich voor het graf nedergelegd; hij bleef ook liggen, toen de kleine begrafenisstoet in 't dorp was teruggekeerd. De predikant had wel eens hooren vertellen van trouwe honden, die op het graf van hun heer waren blijven liggen, tot dat zij zelve gestorven waren; het zou hem gespeten hebben, als het goede, trouwe dier zoo ware omgekomen. Daarom was hij des avonds nog eens naar het kerkhof gegaan en had Truitje medegenomen. De hond lag nog op het graf en had zijn kop voor zich op den grond gelegd. ‘Bruno!’ riep de kleine; nu hief hij den kop op en zag haar treurig

{==117==} {>>pagina-aanduiding<<}
aan. ‘Bruno, kom mede!’ riep zij weder en wendde zich om heen te gaan. En werkelijk, de hond stond langzaam op, draaide zijn kop nog een paarmaal om, naar het graf van zijn meester, doch volgde de kleine gewillig naar huis.
Sedert was Bruno de bestendige geleider van Truitje, en beide speelden met elkander als kameraden. Hij liet zich van het kleine meisje alles welgevallen, en zij was er zeer trotsch op, dat zij zulk een eigen bediende had. Vader had haar veel verteld van de monniken, die hoog op den St. Bernhard wonen, waar de wegen zoo moeijelijk en gevaarlijk zijn, dat reizigers zeer dikwijls omkomen, als zij van den weg zijn geraakt, of als zij vermoeid zijn gaan zitten en in de koude ingeslapen. Als er dan veel sneeuw valt of het stormt, dan kunnen zulke arme menschen ligt verstijven en onder de sneeuw bedolven worden; zij kunnen niet meer roepen of zich bewegen, en geen mensch zou ze kunnen vinden.
Maar dan zenden de goede monniken hunne goed afgerigte honden uit, met een korfje om den hals, waarin levensmiddelen zijn en een lantaarn. Door hun scherp instinkt dat geen ander schepsel in die mate bezit, sporen zij dan de bedolvenen op, krabben de sneeuw weg, en als zij de verkleumden zelf niet weer in 't leven kunnen brengen, gaan zij naar het klooster terug en halen de monniken op, om te helpen.
Met niet weinig trots vertelde Truitje de heldendaden der honden van St. Bernhard, als of haar Bruno dit alles in eigen persoon gedaan had. Zij wilde hem ook,

{==118==} {>>pagina-aanduiding<<}
spoedig nadat vader haar dit verteld had, 's avonds met een korfje en een lantaarn uitzenden, om terstond een bevroren mensch t'huis te brengen. Met het korfje ging het goed; hij had reeds dikwerf brood bij den bakker gehaald, doch de lantaarn liet hij zich niet gevallen; hij schudde zich, totdat ze gebroken op den grond lag. De vader had veel moeite, om Truitje te doen begrijpen, dat gelukkig in hunne streek de bevroren menschen zoo niet ieder avond op den weg lagen, en dat voor zulk een dienst de hond nog eerst bijzonder moest afgerigt worden. Kon Truitje geen bevroren menschen door haar Bruno laten ophalen, zoo leerde zij hem toch allerlei kunstjes. 't Was een lievelingspel van haar, om zich in het hooge gras te verschuilen en dan klagend te roepen: ‘Bruno, zoek mij; ik lig in de sneeuw!’ De schrandere Bruno wist heel goed, waar Truitje was; maar hij snuffelde en zocht toch zeer angstig in een grooten kring om het meisje rond, kwam al digter en digter, totdat Truitje op eens met een luiden kreet opsprong. Maar ge hadt het dartelen en springen van Bruno moeten zien en zijn vrolijk geblaf hooren, waarmede hij de kleine dan omringde, totdat ze den heuvel af om het hardst liepen, zoo lang tot Truitje uitgeput in 't gras neerviel.

Niet zeer lang, nadat tante en nicht waren vertrokken, stond er een wieg in moeder's kamer, waarin een broertje sliep. Moeder had niet bang behoeven te zijn, dat zij Truitje volstrekt niet meer t' huis zou zien, als zij zonder

{==119==} {>>pagina-aanduiding<<}
opzigt van moeder was en buiten vrij spel had. Truitje was overgelukkig met het lieve kleine broertje en wilde heel gaarne bij zijn wiegje zitten, zijn zacht gezigtje en zijn kleine, nette handjes streelen.
Doch zoo heel lang duurde die pret met, daar 't kleine broertje nog volstrekt niet spreken en spelen kon; ook zag hij niet eens naar de mooije prentjes, die Truitje hem terstond den eersten morgen liet zien. Maar de baker liet het meisje allerlei dingen voor broertje doen: nu eens mogt zij 't wiegen, maar heel zoetjes; dan mogt zij de luijers en jurkjes van de galerij halen, waar ze gedroogd werden, of een wiegeliedje zingen; dan weer mogt zij ook haar zieke moeder een glas water of een kop thee brengen, en bij haar zitten en haar vertellen hoe mooi het buiten uitzag en wat zij met haar speelmakkertjes gedaan had. Want het vrolijke kind kon toch niet altijd in de kinderkamer en bij broertjes wieg blijven; als de les bij vader gedaan was, dan mogt zij even als vroeger naar buiten met haar kameraadjes.
Doch Bruno, haar oude makker, was haar ontrouw geworden. Menigmalen sprong hij nog wel vrolijk met haar naar buiten; zijn eigenlijke plaats scheen nu echter bij de wieg van den kleinen Walter te zijn. Als Mädi, de baker, met den kleine op de galerij heen en weêr wandelde, dan ging Bruno zeer langzaam en bedaard met haar meê. Bij mooi weder werd de wieg van den kleine op de galerij geplaatst; en als dan het kind sliep, ging Bruno er nevens liggen en was er met geen mogelijk-
{==120==} {>>pagina-aanduiding<<}
heid van daan te krijgen, al riep Truitje hem nog zoo luid in den tuin.
Truitje wilde dit heel kwalijk nemen; maar de vader bragt haar tot rode en zeide: ‘Zie, dat is nu juist de schranderheid van Bruno: hij begrijpt, dat gij al een groot meisje zijt, die zich zelve kan helpen of wegloopen, als iemand u kwaad wil doen; maar het kleine broertje kan zich zelf nog niet helpen; daarom, denkt hij, moet hij oppassen, dat hem niets kwaads geschiede in zijn slaap.’
Truitje was hiermede tevreden en verheugde zich al op den tijd, dat zij en Walter gezamenlijk met Bruno zouden kunnen spelen.
De baker, Mädi, die moeder en het kleine broertje met groote zorg verpleegde, was een oude vrouw met grijze haren; zij woonde tamelijk ver beneden in het dorp; haar oogen waren nog helder en klaar, en haar wangen nog frisch en rood; ze was altijd gezond en altijd opgeruimd en tevreden. Mädi werd overal in den omtrek gehaald, waar kleine kinderen waren te verzorgen; zij zelve had twaalf kinderen groot gebragt, dus kon ze goed met de kleinen omgaan en hield er veel van.
Haar man was gestorven, haar eigene kinderen waren alle groot en buiten in de wereld verstrooid. Twee zonen waren soldaten ver in Italie; andere dienden als knechten en meiden: de oude Mädi was geheel alleen gebleven. Als zij geen kinderen had te verzorgen, dan woonde zij eenzaam in haar eigen huisje, in het eenvoudig kamertje, waar roode anjelieren en rozen voor 't venster stonden. Daar zat zij dan met haar werkmandje en breide en

{==121==} {>>pagina-aanduiding<<}
naaide voor haar afwezige zonen; daarbij stootte zij altijd heel zacht met den voet aan een ledige wieg, die voor haar stond; het was de wieg, waarin al haar twaalf kinderen gelegen hadden, tweekeer zelfs twee tegelijk, bij de geboorte van tweelingen.
Vele bijgeloovige en domme menschen meenen, dat het kind zal sterven, als de ledige wieg wordt geschommeld; doch Mädi vreesde daarvan geen kwaad voor haar groote kinderen, die ze elken dag in Gods hoede aanbeval. ‘Ik ben het zoolang gewend,’ zei ze; ‘ik kan niet werken, zonder er bij te wiegen; dan denk ik achtereenvolgens aan alle twaalf, die er in hebben gelegen, hoe het hun thans in de wereld gaat, en zing de oude wiegeliedjes weder.’
Truitje hield evenveel van de oude Mädi, als deze van haar, en lachte haar al uit de verte tegen; ook de moeder, toen zij weer gezond was en een klein dienstmeisje op broertje paste, ging menigmaal naar Mädi in haar zonnig kamertje en liet zich door haar vertellen van al haar jongens en meisjes, toen ze nog klein waren.

Met kersmis kwam er een doos met kersgeschenken van tante en nicht Cecile uit Engeland; een fraai werkkistje met naalden en scharen, met stramien en gekleurde wol voor Truitje; tante hoopte, dat zij nu een vlijtig en ordenlijk meisje zou worden, en in plaats van op Hansje's bok te rijden, bedaard bij moeder aan de naaitafel zou zitten. Voor broertje kwamen een paar wondernette

{==122==} {>>pagina-aanduiding<<}
schoentjes van rood fluweel met gouden knoopjes, zulke sierlijke schoenen, als Truitje nog nooit in haar leven gezien had. Zij wilde ze hem dan ook dadelijk aantrekken; maar het kleine ventje stampte met zijn voetjes en wilde 't zich niet laten welgevallen; hij droeg nog lange rokken en had nog nooit een schoen aan gehad. ‘Wacht maar tot het voorjaar,’ troostte haar de moeder, ‘dan krijgt hij korte rokjes en kan de roode schoentjes dragen.’ Sedert vroeg Truitje dikwijls, wanneer het voorjaar toch kwam? en moeder hield het er voor, dat zij slechts uithoofde van broertjes roode schoentjes daar zoo naar verlangde.
Eindelijk scheen het voorjaar te willen komen; de boomen waren nog niet groen, maar sneeuwklokjes en gele boterbloemen bloeiden in 't dal. Broertje kon wel is waar altijd nog niet loopen, wat Truitje vaak ongeduldig maakte; maar hij kon toch luid lagchen en spelen met zijn handjes en met een kleinen bonten bal, dien zij hem bragt; en, wat 't voornaamste voor Truitje was, hij droeg een kort, wit rokje, en aan zijn kleine, mollige voetjes witte kousjes en de roode schoentjes; hij scheen er zelfs pret in te hebben en speelde er dikwijls meê. Men plaatste de groote mand weer op de galerij, waarin men het bedje van den kleine maakte; daarin speelde of sliep hij dan in de heerlijke, zachte lentelucht en zijn wangjes gloeiden als roode rozen. Bruno hield getrouw bij hem de wacht, ook als Truitje was weggeloopen naar den tuin of het dal; de moeder en het kindermeisje waren volkomen gerust, als zij den kleine onder zulk een goede hoede wisten.

{==123==} {>>pagina-aanduiding<<}

't Was een warme, schoone namiddag. Moeder en Meijeli waren ijverig bezig met de wasch; Truitje, die met het fraaije werkkistje nu veel liever werkte dan vroeger, zat op een voetbankje bij de wieg, waarin de kleine lag, haakte met ijver aan een eenigzins onbestemd voorwerp, waarvan zij verzekerde, dat het een jurkje voor broertje zou worden. De zon scheen helder op den sneeuwberg, die hoog boven den groenen heuvel uitkwam, waar het huis stond. Truitje's oogen waren geheel verblind en zij ging in de kamer, waar het uithoofde van 't vooruitstekend dak nimmer zoo hel was, teneinde hier haar werk voort te zetten, waaraan zij zoo ijverig arbeidde. Broertje sliep vast. Bruno echter bleef niet zooals gewoonlijk rustig en bedaard bij de mand zitten, hij liep langzaam de galerij rond en snuffelde telkens weer met zijn neus in de lucht. Truitje was 't al gewoon, dat haar oude kameraad niet veel meer met haar te doen wilde hebben, zoolang de kleine sliep; dus keerde zij hem eenigzins trotsch den rug toe en ging naar binnen.
Zij was buitengewoon vlijtig aan haar werk, dewijl zij moeder wilde verrassen; want zij dacht, die zou dan wel aan tante schrijven, dat zij nu al aardig werken geleerd had.
Eindelijk duurde het haar toch te lang en zij ging naar buiten om te zien of de kleine reeds wakker was en Meijeli hem soms in den tuin zou medenemen, zoodat zij met Bruno naar beneden kon loopen, haar vader te gemoet. Maar - Bruno was weg en de mand was ledig! Zij hief het ligte dek op, of de kleine niet daaronder

{==124==} {>>pagina-aanduiding<<}
verborgen was, - nergens! en geen spoor van Bruno. Voor de mand lag een van de mooije roode schoentjes, die de kleine had aangehad, - anders volstrekt niets, en waarheen Truitje ook staarde, nergens was iets van den hond of het kind te zien.
Buiten zich van schrik, vloog zij naar de benedenkamer, waar moeder en Meijeli aan 't strijken waren. ‘Broertje is weg, broertje, en Bruno ook.’ De moeder werd doodsbleek en hield zich aan de tafel vast om niet neer te zijgen; Meijeli wilde naar boven ijlen om te zien, of het zoo was; - daar vloog zij met een kreet weer in de kamer; een buitengewoon gerucht liet zich hooren; eensklaps was 't alsof een zwaar vederen bed op 't huis viel; 't werd donker in de kamer en Meijeli riep uit: ‘Barmhartige God! dat is een sneeuwval!’
De moeder lag eenige minuten als verdoofd; vervolgens hief zij het hoofd op, zag ontsteld de donkere kamer rond en riep: ‘En vader is weg, en het kind! o God, wij zijn allen verloren!’
Truitje begreep langen tijd niet, wat dit alles te beduiden had; langzamerhand maakte de jammerende Meijeli haar duidelijk, dat een sneeuwlawine zich los gelaten had en in 't dal was gestort. ‘Ons huis is geheel en al met sneeuw overdekt,’ zei Meijeli; ‘maar als niet het geheele dorp ginds bedolven is, dan komen zeer zeker de mannen uit 't dorp hierheen, om er ons uit te graven, als wij maar zoolang wat te eten hebben; stikken zullen wij gewis niet.’ - ‘Eten!’ nu kwam eerst de verschrikkelijke gedachte bij Truitje op, dat zij onder de

{==125==} {>>pagina-aanduiding<<}
sneeuw van honger zouden kunnen sterven. Meijeli echter stak een licht aan in de keuken, en toonde haar in de provisiekamer een groot stuk gerookt vleesch, een groot brood en een stuk boter. Toen werd Truitje weer gerust en tevreden; 't scheen haar, dat men zulks in weken lang niet zou kunnen opeten, en met schijnbare bezorgdheid zei ze: ‘En, Meijeli, als 't lang duurt, zullen we ten slotte nog al de heerlijke ingemaakte frambozen en pruimen moeten opeten, die moeder in de kast heeft.’ Meijeli moest toch lagchen in al haar ellende en zei: ‘Nu, God geve, dat wij daarvan niet behoeven te leven, dit zou ons niet lang onderhouden!’
Zij bragt haar meesteres een weinig wijn ter versterking. Mevrouw Oschwald was zeer bleek, maar zij zat stil met gevouwen handen. ‘O, mevrouw,’ zei Meijeli, ‘wees maar gerust; ik heb het al dikwijls gezegd, onze Bruno heeft meer verstand dan een mensch; hij zal onzen kleinen jongen wel in veiligheid gebragt hebben, dewijl hij merkte dat er een sneeuwval zou komen; en voor den heer predikant zal de goede God wel gezorgd hebben; het dal is immers wijd en groot, dus zal mijnheer wel niet juist onder de sneeuw zijn gekomen.’
‘Wij zijn allen in Gods hand,’ zei mevrouw Oschwald, die door stil gebed weêr kalmte gevonden had; ‘als het zijn genadige wil is, dan kan hij ons redden en den lieven vader en ons kindje weêr bij ons brengen; al storten bergen en heuvels in, zijn genade zal niet van ons wijken en zijn goedheid ons niet verlaten. Eer wij verder onderzoeken, hoe het met ons staat, willen

{==126==} {>>pagina-aanduiding<<}
wij te zamen bidden.’ En zij knielden allen. Mevrouw Oschwald bad uit den diepsten grond haars harten tot den almagtigen Schepper van hemel en aarde, tot den barmhartigen vader, die de haren van ons hoofd heeft geteld; zij bad, dat hij zijn hand zou uitstrekken over echtgenoot en kind, dat hij ook haar in den tegenwoordigen nood zou bijstaan en haar weêr gelukkig het daglicht doen aanschouwen. Indien Hij echter besloten had, dat zij hier haar dood zouden vinden, mogt Hij haar einde niet verzwaren en haar in vrede in zijn eeuwig huis opnemen.’
Zij waren zeer stil geworden. Truitje had haar hoofdje in moeders schoot gelegd en rustte, bedroefd en vermoeid van schrik en angst. Meijeli ging zachtkens heen om in huis rond te zien. Spoedig kwam zij zeer getroost weder binnen: ‘Alles staat goed, mevrouw! de zwaarste val is niet op ons huis gekomen, het dak is niet ingestort! Als zij beneden en boven in 't dorp niet allen zijn doodgeslagen, dan kunnen zij de sneeuw spoedig wegwerken; 't kan niet zoo erg zijn, anders was het dak wel ingestort.’
Een poos daarna kwam zij op nieuw binnen, heel verblijd: ‘'t Geitje is beneden! 't geitje staat in den stal! ik heb 't wel gezegd, zulk een dier heeft meer dan menschenverstand! Het heeft gewis gemerkt, wat er op handen was en is daarom van zelf in zijn stal gegaan; nu hebben wij melk, en hooi voor het geitje is er ook. Wees nu maar gerust, wij hebben van alles genoeg.’

{==127==} {>>pagina-aanduiding<<}

Spoedig daarop bragt de onvermoeide Meijeli een kop met melk, wat brood en boter, en koud vleesch voor 't avond-eten. ‘Ik bid u, eet toch wat, lieve mevrouw,’ zei ze; ‘wij weten niet, hoelang wij onze krachten nog noodig hebben; koken kan ik niet, want wij zouden stikken in den rook, die niet door den schoorsteen kan; maar wij hebben nu voor een poos koud eten.’ - Truitje meende, dat zij niets zou kunnen eten, maar toen zij het beproefde, ging het vrij wel en spoedig smaakte 't haar schier even goed als in gewone dagen. Moeder wilde niet eten; zij zat steeds stil met gevouwen handen; doch op Meijeli's dringend aanhouden nam zij ten laatste iets.
Meijeli waschte de borden, zoo goed zij kon, met koud water, vervolgens zeide zij: ‘Nu, mevrouw, zouden wij niet in Gods naam met elkander te bed gaan? Slapen is het beste, als men niets doen kan.’
Mevrouw Oschwald knielde nogmaals met Meijeli en Truitje en deed een regt vurig gebed, waarin zij haar man en kind in Gods genadige hoede aanbeval en voor zich en de haren alhier om hulpe bad. Zij liet Truitje nog een fraai avondlied opzeggen, dat zij haar vroeger geleerd had. Doch toen zij deze keer die woorden uitsprak:

Ik weel aan wien ik mij vertrouwe, 
Al wisselen ook dag en nacht; 
Ik ken de rots, waarop ik bouwe; 
Hij feilt niet, die uw heil verwacht; 


toen scheen het, alsof een engel haar met zijn vleugels aanraakte; en voor 't eerst ondervond het kleine Truitje,

{==128==} {>>pagina-aanduiding<<}
wat het zeggen wil, een kind van den almagtigen vader in den hemel te zijn. Moeder nam haar bij zich in bed en spoedig sliep zij getroost aan haar hart in, terwijl deze nog langen, langen tijd slapeloos naar buiten schouwde in den donkeren nacht, en aan haar echtgenoot dacht.
Men kon niet zien wanneer de morgen aanbrak, in de troostelooze duisternis der bedolven woning; ook was de lucht reeds bedompter dan den vorigen avond; evenwel ontwaakten zij. De altijd ijverige Meijeli stak licht op, kleedde zich en hielp de kleine. Mevrouw Oschwald had zich in 't geheel niet ontkleed; zij stond zeer vermoeid op, want zij had bijna niets geslapen, doch zij zuchtte en klaagde niet. Zij baden met elkander het ‘onze Vader’ en het ‘Uw wil geschiede, op aarde als in den hemel,’ klonk gelaten en getroost van hunne lippen.
Meijeli bragt versch gemolken geitenmelk. ‘Dit is toch een weinig warms,’ zeide zij troostend, ‘daar wij niet kunnen koken. Heel lustig is ons geitje echter niet; het bemerkt ook wel, dat niet alles in orde is; ja, zulk een dier is door en door slim.’
De moeder moest lagchen; 't scheen haar, dat er geen bijzondere slimheid toe noodig was, om niet heel lustig te zijn in een door sneeuw bedolven huis; ook Truitje liet het hoofdje hangen en zat stil op een klein stoeltje aan moeder's zijde.
Langzaam, uiterst langzaam sloop de donkere dag voor de onder de sneeuw begravenen voort. Truitje stond van

{==129==} {>>pagina-aanduiding<<}
tijd tot tijd eens op, nam het licht en keek naar de groote klok, die in de kamer hing; zij kon niet begrijpen, dat slechts een kwartier voorbij was, terwijl zij meende, dat reeds uren verloopen moesten zijn.
De moeder stond op en ging onrustig en stil op en neer; dan luisterde zij weer eens, of zij niets hoorde van de redders, van welke Meijeli gesproken had, - 't was stil als in een graf.
‘Moeder, zullen wij zoo moeten omkomen?’ vroeg Truitje angstig.
‘Zooals God wil, kind,’ sprak de moeder gedrukt; 't kwam haar zelve voor, alsof ze reeds weken lang onder de sneeuw begraven waren. Meijeli kon niet zien, dat moeder en kind zoo neêrslagtig en treurig bij elkander zaten. Zij was niet zoo bang, ze had reeds menige geschiedenis gehoord van onder de sneeuw begravenen, die toch gelukkig weder aan 't daglicht waren gekomen, en gaf de hoop niet op.
‘Wat dunkt u, juffer Truitje,’ stelde zij voor, ‘als wij te zamen de wasch eens aan kant maakten? Wij moeten het doen, zoolang wij licht hebben; ik weet niet, hoe lang onze olie en kaarsen zullen strekken.’
‘En zal het hier dan nacht, aanhoudend donkere nacht zijn?’ vroeg Truitje angstig.
‘Nu, zoo heel lang zal 't immers niet duren,’ troostte Meijeli, ‘en men raakt ook aan de duisternis gewoon. Een oom van mij is ook eens bedolven geweest in een kelder, en die heeft gezegd, dat hij ten laatste in het pikdonkere hol de muizen had zien spelen, en de muizen

{==130==} {>>pagina-aanduiding<<}
en spinnen zien immers van zelf in 't donker; maar inderdaad, de beesten zijn ook heel slim!’ Voor de moeder was dit een armzalige troost; maar Truitje was toch een weinig nieuwsgierig, hoe het zijn zou, als zij ook de muizen zag spelen. Truitje ging met Meijeli naar de waschkamer; mevrouw Oschwald stak nog een klein lichtje aan, om boven de wasch in de kast te leggen; wel is waar waren haar gedachten deze keer niet veel bij het schoone, heldere linnen, dat anders haar hart zoozeer verheugde.
‘Ik laat u nu even met Truitje alleen,’ zei Meijeli; ‘ik ga naar den zolder om hooi te halen voor ons geitje, dat wij toch goed moeten verzorgen!’
De moeder legde het linnengoed, dat Truitje haar bragt, stil in de vakken der kast, terwijl ze in zichzelve allerlei troostrijke spreuken en verzen opzei. Zij had ze anders wel gezongen, maar zingen kon zij thans niet.

Ook in mijn bangste smarten 
Blijft Ge op mijn heil bedacht; 


zei ze juist, toen Meijeli met een luiden vreugdekreet de trap afsprong: ‘Zij komen! ze graven de sneeuw weg! ze zijn boven,’ riep ze juichend, ‘ik heb 't gehoord.’ Verheugd ijlden moeder en Truitje de trap op naar den dakzolder. Daar hoorden zij een dof gerucht als van graven en schoffelen. ‘Gode zij dank!’ riep de moeder en zonk op haar kniën. ‘Kunnen wij niet wat helpen van dezen kant, opdat het sneller ga?’ vroeg Truitje. ‘Dat is niet mogelijk,’ zei Meijeli; ‘wij hebben immers

{==131==} {>>pagina-aanduiding<<}
het eerst het dak boven ons, en niet de sneeuw; die mannen zullen 't wel klaren.’ En zij liet een luid gejodel hooren, zooals herdersmeisjes elkander van de bergen wel toezingen. Het klonk niet zoo helder als in de vrije blaauwe lucht op de groene hoogte, maar zij hoorden 't toch. Er klonk een roep terug, en duidelijker hoorden zij schoffelen en graven.
‘Marie!’ riep thans duidelijk de stem van den predikant, ‘lieve Marie, leeft gij nog, gij en het kind?’ - ‘Wij allen, lieve Koenraad!’ riep zijn vrouw. ‘En ook het geitje!’ schreeuwde Meijeli. ‘Bruno, ik hoor Bruno blaffen!’ riep het kleine Truitje in de grootste vreugde. Daar begon het boven te kraken, een hoop sneeuw en een stuk dakspar viel naar beneden; het daglicht drong er door, luider klonk Bruno's geblaf, en door het kleine gat, dat boven ontstaan was, stak hij zijn snuit en liet een klein kinderschoentje van rood fluweel met gouden knoopjes vallen.
‘Dit is het andere schoentje, en onze kleine jongen leeft!’ riep Meijeli opgetogen. ‘Onze kleine jongen leeft!’ riep de predikant naar beneden; ‘ginds in 't dorp ligt hij ongedeerd en slaapt in de oude wieg van Mädi!’
Nu was 't een vrolijk leven daarboven en men kwam spoedig gereed; onder lagchen en weenen sloot de vader vrouw en kind in de armen, die hem zoo wonderbaar waren terug gegeven.
‘Het vuur in de keuken brandt weer!’ riep Meijeli vergenoegd en stookte aan, hing een ketel op en kookte koffij en sprong in den kelder, om wijn te halen voor

{==132==} {>>pagina-aanduiding<<}
de brave mannen, - men meende waarlijk, dat Meijeli op drie plaatsen tegelijk was.
Onderwijl zat de predikant in de kamer op de sopha; zijn vrouw leunde tegen hem, nog afgemat van zorg en schrik, en liet zich van hem vertellen, op welke wijze haar kind gered was. Zij kon er niet heen ijlen, omdat de huisdeur nog niet bevrijd was; de predikant was met behulp der mannen van boven in 't huis geklommen.
‘Ik bezocht een zieke boven in het dal,’ vertelde de predikant; ‘doch nam spoedig den terugweg weder aan, daar 't mij, niettegenstaande den helderen zonneschijn, toch niet wel te moede was; ook zeiden de lieden, dat er witte wolken opkwamen, 't geen een storm voorspelde. Daar ik de woning van Mädi voorbij moest, wilde ik die toch niet voorbij gaan, zonder haar even goeden dag te zeggen. Doch men komt niet zoo gemakkelijk van Mädi weg; want als zij eerst naar onzen jongen vraagt en dan ten slotte begint te vertellen van haar eigen zeven jongens en van haar vijf meisjes, die ze allen in die wieg heeft gehad, dan is er geen eind aan. Ten laatste had ik toch gelegenheid te vertrekken. Ik wilde nog even bij haar zieke buurvrouw gaan zien; doch terwijl ik nu van deze naar huis keer, roept Mädi mij buiten adem uit het venster toe: “Dominé! Dominé! kom toch eens hier!” En wat was er, toen ik bij Mädi kwam? Daar lag onze Walter op den grond, gezond en wel; slechts keek hij wat verwonderd rond met zijn groote, blaauwe oogen; nevens hem stond Bruno, die hoogst oplettend de oude vrouw en het kind beurtelings

{==t.o. 132==} {>>pagina-aanduiding<<}


{== afbeelding 
	
Lith. v. Tresling & Co. Amst.


Bladz. 132.
==} {>>afbeelding<<}
    


{==133==} {>>pagina-aanduiding<<}
aanzag, en die het zeer goed scheen te vinden, toen deze het met veel liefkozingen in haar oude wieg legde.
Niet lang nadat ik van Mädi was weg gegaan, had zij een zacht krabben aan haar deur gehoord en was zeer verbaasd, toen zij die opende en Bruno voor de deur stond, die onzen kleinen jongen heel voorzigtig aan den breeden band om zijn jurkje met zijn tanden vasthield, en hem nu zacht voor haar op den grond neêrlegde.
Wij waren nog bezig met elkander te bespreken, hoe het trouwe dier er toch toe gekomen zou zijn, het kind van huis weg te voeren; toen wij op eens een dof geluid, een luid geschreeuw op de straat hoorden: een lawine was neergestort en had een gedeelte van het dal, waaronder ons huis, bedolven.’
‘En onze Bruno heeft het vooruit geweten, en daarom heeft hij ons knaapje geborgen, vóór het onheil kwam; het zou immers verpletterd zijn, want zijn wieg stond op de galerij. En met voordacht heeft hij het eene schoentje achtergelaten, en het andere eerst terug gebragt, opdat wij zouden zien, dat het kind gered was!’ riep Meijeli, die onder 't heen en weergaan het verhaal mede had aangehoord. ‘Ja! ik zeg maar, de allerwijste mensch is nog niets in vergelijking met zulk een schrander dier!’
‘Nu,’ zoo viel de predikant glimlagchend haar opgewonden bewondering in de rede, ‘vóór alles willen wij den Heer prijzen, die zulk een verwonderlijk instinct in de ziel van een redeloos dier heeft gelegd.’

{==134==} {>>pagina-aanduiding<<}

Spoedig was het huis geheel van sneeuw bevrijd, terwijl overigens de sneeuwval gelukkig niet veel bewoonde huizen getroffen had. Mädi trok in haar mooiste zondagskleeren uit, om den geredden knaap in de pastorie terug te brengen. De kleine zat vergenoegd op haar arm; slechts nu en dan keek hij met een bedenkelijk gezigt naar zijn kleine dikke voetjes; hij scheen zijn mooije roode schoentjes te missen. Bruno liep heel deftig en statig naast Mädi, en zag telkens opmerkzaam naar den kleine, die hem vriendelijk toelachte.
Een menigte kinderen en menschen uit het dal, die allen reeds van het kind en den hond gehoord hadden, vergezelden Mädi, zoodat het wel een statige doopstoet geleek, behalve dat de doopeling reeds regtop zat en helder om zich heen keek, dat anders bij kleine doopelingen niet het geval is.
De pastorie werd spoedig hersteld en dominé Oschwald, die na eenige jaren in een andere streek van het schoone Zwitserland verplaatst werd, heeft geen sneeuwval meer beleefd. De kleine Walter is flink opgegroeid en een lustige kameraad van den schranderen Bruno gebleven; de tante in Engeland, aan wie men de wonderbare geschiedenis had medegedeeld, heeft hem, inplaats van de roode laarsjes die niet mooi meer waren, een paar blaauw fluweelen gezonden, maar hij had spoedig sterke leeren schoenen noodig.
Truitje is een frisch en vrolijk Zwitsersch kind gebleven; maar sedert dien dag, dat zij den dood van zoo nabij had gezien, is zij toch een weinig zachter en

{==135==} {>>pagina-aanduiding<<}
meisjesachtiger geworden. De kleine wieg in de hut van Mädi staat thans stil; de trouwe moeder is gestorven, nadat zij het laatste van haar twaalf kinderen gelukkig verzorgd had gezien. Maar Meijeli is nog altijd in dienst bij de familie Oschwald; zij verzorgt met liefde den trouwen Bruno, die langzamerhand wat oud en zwak is geworden; en zij vertelt heel gaarne de geschiedenis van zijn wonderbare schranderheid.


{== afbeelding 
	
==} {>>afbeelding<<}
    





